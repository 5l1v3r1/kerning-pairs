
Ulica Aleksandrowska – ulica w południowo-zachodniej części Bałut w Łodzi, o długości około 5,2 km. Rozpoczyna się na wiadukcie nad linią kolejową nr 15 (Bednary – Łódź Kaliska) – jako przedłużenie ulicy Bolesława Limanowskiego – i biegnąc prawie równoleżnikowo z odchyleniem ku północy, kończy się na granicy miasta, przechodząc w ulicę Wojska Polskiego w Aleksandrowie Łódzkim. Do 1946 roku biegła w całości poza granicami administracyjnymi Łodzi.
Wzdłuż niej przebiega granica między obszarami SIM: Teofilowem Przemysłowym a Teofilowem oraz Kochanówką a Romanowem.
Jest częścią drogi krajowej nr 72, stanowi trasę wylotową na Konin. Na całej jej długości obowiązuje ruch dwukierunkowy. Na odcinku od wiaduktu nad linią kolejową nr 15 do posesji pod numerem 127 za skrzyżowaniem z ul. Szczecińską jest dwujezdniowa, do ul. Chochoła biegnie wzdłuż niej po stronie południowej torowisko tramwajowe i tam kończy się pętlą.
Część ul. Aleksandrowskiej położona najbliżej centrum miasta (posesje pod numerami 10–30) leży na terenie działalności duszpasterskiej rzymskokatolickiej parafii Niepokalanego Serca Najświętszej Maryi Panny i św. Antoniego Marii Klareta, dalsza część (posesje pod numerami 50–130) – rzymskokatolickiej parafii Miłosierdzia Bożego, zaś część najdalsza ulicy (posesje pod numerami 117–203 i 162–246) – rzymskokatolickiej parafii Matki Bożej Nieustającej Pomocy.
Mierząca około 5,2 km długości ulica Aleksandrowska była pierwotnie częścią nowego traktu, który został wytyczony w latach 1858–60 w celu połączenia nowo powstałego miasta Aleksandrowa z osadą Bałuty Nowe na przedmieściach Łodzi i z samą Łodzią. Trakt ten nazwano Szosą do Aleksandrowa lub Szosą (Szossą) Aleksandrowską – brał on początek w Aleksandrowie, a kończył się przy założonym w tych samych latach Bałuckim Rynku, a więc obejmował także dzisiejsze ulice Wojska Polskiego w Aleksandrowie Łódzkim i Bolesława Limanowskiego w Łodzi, lecz w całości znajdował się poza granicami administracyjnymi Łodzi. Przez ponad ćwierć wieku był drogą gruntową, którą w lecie trudno przejechać z powodu piasków, a wiosną i na jesieni z powodu błota. Dopiero w latach 1886–87 przeprowadzono prace nad jego utwardzeniem.
17 września 1902 roku przy Szosie Aleksandrowskiej otwarto z dala od miasta, na zalesionym terenie, Szpital dla Psychicznie i Nerwowo Chorych „Kochanówka” (ob. Specjalistyczny Psychiatryczny Zespół Opieki Zdrowotnej w Łodzi – Szpital im. Józefa Babińskiego). Właściciel posiadłości, na której terenie powstał szpital, nosił nazwisko Kochański – od niego wzięły swą nazwę i posiadłość, i lecznica. Placówka zawdzięcza swe powstanie inicjatywie Łódzkiego Chrześcijańskiego Towarzystwa Dobroczynności i łódzkiego lekarza – dr. med. Karola Jonschera, a po otwarciu stała się w tamtym czasie jednym z najważniejszych ośrodków psychiatrycznych w Królestwie Polskim. Budowę szpitala sfinansowano głównie ze składek społecznych, zaś magistrat przeznaczył na ten cel 5 000 rubli. W czasie rewolucji lat 1905–07 szpital – dzięki postawie jego dyrektora, dr. Jana Mazurkiewicza – stał się dla wielu rewolucjonistów (m.in. Tytusa Filipowicza) schronieniem przed aresztowaniem przez Ochranę.
W latach 1900–02 została wybudowana szerokotorowa (1524 mm) linia Kolei Warszawsko-Kaliskiej. Przecięła ona Szosę Aleksandrowską, na której powstał przejazd kolejowo-drogowy. Linia na tym odcinku była wtedy jednotorowa, a otwarto ją 15 listopada 1902 roku. 18 października 1906 roku do Łodzi została przyłączona m.in. kolonia Żubardź, dzięki czemu krótki, liczący 440 m długości odcinek Szosy Aleksandrowskiej – od skrzyżowania z ul. Graniczną (ob. ul. Sprawiedliwa) do okolic skrzyżowania z nazwaną później ul. Mokrą – znalazł się w ówczesnych granicach miasta (obecnie odcinek ten to część ul. Bolesława Limanowskiego).
9 lutego 1910 roku Towarzystwo Łódzkich Wąskotorowych Elektrycznych Kolei Dojazdowych oddało do użytku mierzącą 11,13 km długości trasę podmiejskiego tramwaju elektrycznego, prowadzącą z Żabieńca od linii Kolei Warszawsko-Kaliskiej do Rynku (ob. pl. Tadeusza Kościuszki) w Aleksandrowie, będącym wówczas – po utracie praw miejskich w 1869 roku – osadą w gminie Brużyca Wielka. Od 25 lutego tego samego roku tramwaje wyruszały z mijanki na ul. Zgierskiej między pl. Kościelnym a Bałuckim Rynkiem, a do Aleksandrowa prowadził jeden tor (z mijankami), krzyżujący się z linią Kolei Warszawsko-Kaliskiej. Zamiast numeru linii tramwaje miały tablicę kierunkową. Trasa była podzielona na trzy strefy taryfowe: I – do linii Kolei Warszawsko-Kaliskiej, II – do Kochanówki i III – do Aleksandrowa. Podczas budowy linii wzniesiono w 1898 roku przy Szosie Aleksandrowskiej, w rejonie dzisiejszego skrzyżowania z ul. Bielicową, dwa budynki podstacji trakcyjnej. Były one położone przy torze, w miejscu odległym o ok. 20 m od północnych szczytów obecnie stojących bloków przy ul. Aleksandrowskiej 14 (bl. 9) i 16 (bl. 8) i zostały wyburzone podczas przygotowań do budowy osiedla mieszkaniowego Teofilów na początku lat 60. Uruchomienie linii aleksandrowskiej przyczyniło się do ożywienia budownictwa, zwłaszcza w okolicach Kochanówki, co odnotowano już wiosną 1911 roku. Niedostatek cegieł przesądził jednak o wznoszeniu głównie domów drewnianych.
Na początku drugiej dekady XX w. Towarzystwo Opieki nad Dziećmi „Gniazdo Łódzkie” zakupiło plac we wsi Kały przy Szosie Aleksandrowskiej z przeznaczeniem pod budowę ochronki. Prace rozpoczęto wczesną wiosną 1913 roku, a ukończono w 1914, niedługo przed wybuchem I wojny światowej. Wskutek działań wojennych już w listopadzie budynek został spalony.
Podczas I wojny światowej, w grudniu 1914 roku, linia Kolei Warszawsko-Kaliskiej została przekuta na normalnotorową (1435 mm). Niemieckie władze okupacyjne, rozporządzeniem Cesarsko-Niemieckiego Prezydenta Policji Mateusza von Oppena z 18 sierpnia 1915 roku, przyłączyły do Łodzi m.in. Bałuty i Żabieniec – północno-zachodnią granicę miasta poprowadzono wtedy wzdłuż linii Kolei Warszawsko-Kaliskiej. Niemcy wprowadzili też niemieckojęzyczne nazewnictwo ulic – od 1915 roku części Szosy Aleksandrowskiej, która znalazła się w granicach Łodzi, nadali nazwę Alexandrower Straße (ob. ul. Bolesława Limanowskiego), a części poza miastem, za przejazdem kolejowym – Alexandrower Land Straße. W latach wojny mieszkańcom Łodzi doskwierał m.in. brak opału. Z tego powodu w 1915 roku zostały całkowicie rozebrane na opał opuszczone przez właścicieli drewniane wille letniskowe we wsi Kały, przez którą przebiegała Alexandrower Land Straße.
Po odzyskaniu przez Polskę niepodległości przywrócono w 1918 roku drodze do Aleksandrowa nazwę Szosy Aleksandrowskiej (a odcinkowi w granicach miasta – ulicy Aleksandrowskiej, ob. ul. Bolesława Limanowskiego).
W 1924 roku rozpoczęto zbiórkę funduszy na odbudowę spalonego podczas wojny budynku ochronki we wsi Kały. Trzy lata później placówka została oddana do użytku, a w 1933 roku doprowadzono do niej energię elektryczną.
15 września 1928 roku Szosą Aleksandrowską i ulicą Aleksandrowską (ob. ul. Bolesława Limanowskiego) do ul. Piwnej prowadziła trasa 211-kilometrowego VII etapu 1. Biegu Kolarskiego dookoła Polski „Przeglądu Sportowego” i W. T. C. z Poznania do Łodzi. W roku 1928 oddano do użytku drugi tor tramwajowy prowadzący ul. Aleksandrowską (ob. ul. Bolesława Limanowskiego) od ul. Zachodniej do linii Kolei Warszawsko-Kaliskiej i dalej Szosą Aleksandrowską do Kochanówki . 14 grudnia 1928 roku zapadła decyzja o przemianowaniu ulicy Aleksandrowskiej (od Bałuckiego Rynku do granicy miasta na linii Kolei Warszawsko-Kaliskiej) na ulicę Bolesława Limanowskiego, co wprowadzono w życie prawdopodobnie na początku roku 1929. W 1929 roku Towarzystwo ŁEWKD podjęło decyzję o likwidacji podstacji trakcyjnej przy Szosie Aleksandrowskiej i doprowadzeniu napowietrznej linii zasilającej trakcję tramwajową na linii aleksandrowskiej z Helenówka, co spotkało się ze sprzeciwem łódzkiego magistratu. Sprawę badała na miejscu komisja z udziałem przedstawicieli Ministerstwa Komunikacji.
Prawdopodobnie w roku 1934 odcinkowi Szosy Aleksandrowskiej od skrzyżowania z linią kolejową w kierunku zachodnim (nadal poza granicami administracyjnymi Łodzi) nadano nazwę ulicy Bronisława Pierackiego – legionisty, posła na Sejm II i III kadencji w II RP z ramienia Bezpartyjnego Bloku Współpracy z Rządem, ministra spraw wewnętrznych, zmarłego 15 czerwca 1934 roku w wyniku ran odniesionych w zamachu.
Podczas II wojny światowej, w latach 1940–45, niemieccy okupanci wprowadzili niemieckojęzyczną nazwę Alexanderhofstraße, która obejmowała cały trakt do Aleksandrowa, począwszy od Bałuckiego Rynku, czyli dawne ulice Bolesława Limanowskiego (w granicach administracyjnych Łodzi) i Bronisława Pierackiego oraz Szosę Aleksandrowską (poza granicami Łodzi). W 1941 roku Niemcy zlikwidowali ochronkę we wsi Kały, a w jej budynku urządzili koszary dla członków Hitlerjugend, które istniały do końca wojny.
Po zakończeniu niemieckiej okupacji Łodzi nowe władze miasta przywróciły na krótko przedwojenną nazwę ulicy Bronisława Pierackiego na odcinku od skrzyżowania z linią kolejową w kierunku zachodnim (leżącym wciąż poza granicami Łodzi). Od 17 października 1945 roku – dnia faktycznego przyłączenia miasta Rudy Pabianickiej do Łodzi – w granicach tej ostatniej pojawiła się inna ulica o nazwie Aleksandrowska: widoczna na niemieckojęzycznym Verkehrsplan Łódź z 1939 roku jako krótka uliczka łącząca równie krótkie ulice Olszową i Wodną. Z dniem 14 listopada 1946 roku została ona przemianowana na ulicę Kwietniową (uchwałą nr 190 Miejskiej Rady Narodowej w Łodzi z dnia 27 maja 1946). 13 lutego 1946 roku weszło w życie rozporządzenie Rady Ministrów z 20 grudnia 1945 roku o zmianie granic miasta Łodzi – po przyłączeniu terenów podmiejskich ul. Bronisława Pierackiego znalazła się w całości w granicach miasta i 14 listopada 1946 roku otrzymała tą samą uchwałą MRN w Łodzi obecną nazwę – ulicy Aleksandrowskiej. Początek ulicy wyznaczał przejazd kolejowy, zaś jej koniec – zachodnia granica Łodzi, przecinająca wtedy ulicę w rejonie skrzyżowania z nieistniejącą jeszcze ul. Zimna Woda.
Budynek przedwojennej ochronki Towarzystwa Opieki nad Dziećmi „Gniazdo Łódzkie” przejął w 1945 roku Wydział Opieki Społecznej, który powierzył prowadzenie placówki – Państwowego Domu Dziecka „Gniazdo” – siostrom zakonnym. Po przyłączeniu w 1946 roku terenów wsi Kały do Łodzi dom otrzymał adres ul. Aleksandrowskiej 123. W maju 1951 roku Skarb Państwa przejął majątek Towarzystwa, a 5 stycznia 1952 roku, a placówka stała się Państwowym Domem Dziecka im. Janka Krasickiego.
W 1954 roku rozpoczęto układanie drugiego toru na linii kolejowej nr 15 przy dworcu Łódź Żabieniec, co spowodowało cofnięcie zezwolenia na przejazd tramwajów do Aleksandrowa Łódzkiego przez kolizyjne skrzyżowanie linii tramwajowej z kolejową. Przy dworcu wybudowano więc dwie pętle tramwajowe (zachodnią, od strony Aleksandrowa – przy ul. Aleksandrowskiej i wschodnią, od strony Łodzi – przy ul. Bolesława Limanowskiego) i 1 czerwca linię podzielono na dwa odcinki: łódzki – z pętli tramwajów podmiejskich przy ul. Północnej do pętli wschodniej – i aleksandrowski – z pętli zachodniej do Aleksandrowa. Między obiema pętlami pasażerowie przechodzili przez przejazd kolejowy.
18 marca 1958 roku minister przemysłu ciężkiego Kiejstut Żemaitis wydał zarządzenie w sprawie utworzenia Zakładów Aparatury Trakcyjnej i Dźwigowej, w budowie (pod koniec roku nazwę zakładów zmieniono na Fabrykę Transformatorów i Aparatury Trakcyjnej, w budowie). Na lokalizację fabryki został wyznaczony teren przy ul. Aleksandrowskiej 67/93. 7 kwietnia 1959 roku położono kamień węgielny pod budynkiem produkcji aparatury trakcyjnej. Budowę obiektu ukończono w 1960 roku. W lipcu 1962 roku oddano do użytku pierwszą halę montażową, rok później – kolejne hale, a w lipcu 1964 roku – stację prób z maszynownią i budynek spawalni. Zarządzeniem ministra przemysłu ciężkiego Franciszka Waniołki z 2 lipca 1962 roku nowe zakłady otrzymały nazwę Fabryki Transformatorów i Aparatury Trakcyjnej im. Bojowników PPR „Elta”. W tym samym roku otwarto przyfabryczną zasadniczą szkołę zawodową, później – także technikum dla pracujących. Na przełomie lat 60. i 70. „Elta” należała do największych tego typu zakładów w Polsce. Do fabryki doprowadzono od pobliskiej linii kolejowej nr 15 bocznicę kolejową, która biegła wzdłuż ul. Ludowej i przecinała ulice Traktorową, Kaczeńcową i Wersalską.
W roku 1963 przystąpiono do budowy wiaduktu drogowego w ciągu ulic Bolesława Limanowskiego i Aleksandrowskiej nad linią kolejową nr 15. Wymusiło to likwidację z dniem 28 października zachodniej pętli przy dworcu Łódź Żabieniec i urządzenie tymczasowej mijanki na ul. Aleksandrowskiej w rejonie ul. Kwiatowej (ob. ul. Bielicowa). Z ruchu wyłączono także pętlę wschodnią i urządzono pętlę tymczasową u zbiegu ulic Bolesława Limanowskiego i Narodowej. Budowę wiaduktu ukończono w roku 1965, a do użytku został oddany 20 lipca w godzinach popołudniowych. Przejechał wtedy po nim pierwszy miejski tramwaj – linii „25” z pętli u zbiegu ulic Marcelego Nowotki (ob. ul. Pomorska) i Przemyskiej do nowej pętli u zbiegu ulic Aleksandrowskiej i Szczecińskiej.
W 1964 roku rozpoczęła się wieloetapowa budowa osiedla mieszkaniowego Teofilów na terenie o powierzchni 115 ha po południowej stronie ul. Aleksandrowskiej, między linią kolejową nr 15 a ul. Szczecińską. Do roku 1977 powstały łącznie 203 budynki mieszkalne wykonane w technologii wielkiej płyty (5- i 11-kondygnacyjne), 38 pawilonów handlowo-usługowych i 37 zespołów garaży. Od 1978 roku osiedlem zarządza Spółdzielnia Mieszkaniowa „Teofilów” (powstała w wyniku wyodrębnienia części zasobów mieszkaniowych z najstarszej w Łodzi Robotniczej Spółdzielni Mieszkaniowej „Lokator”) – w 2012 roku największa w Łodzi pod względem powierzchni zasobów mieszkaniowych i liczby mieszkańców. Na przełomie lat 60. i 70. XX w. przy ul. Aleksandrowskiej 38 wzniesiono 4-kondygnacyjny Dom Handlowy MHD „Teofil”. Otwarto go 3 marca 1971 roku.
13 maja 1974 roku otwarto dla ruchu drugą jezdnię ulicy na odcinku od skrzyżowania z ul. Kwiatową (ob. skrzyżowanie z ulicami Bielicową i Warecką) do posesji nr 127 za skrzyżowaniem z ul. Szczecińską.
21 maja 1975 roku ulicą Aleksandrowską (na odcinku od granicy miasta do ul. Traktorowej) prowadziła trasa 112-kilometrowego XII etapu (z Konina do Łodzi) kolarskiego XXVIII Wyścigu Pokoju z Berlina przez Pragę do Warszawy.
1 stycznia 1988 roku, w związku z przyłączeniem do Łodzi kolejnych terenów podmiejskich (m.in. wsi Romanów, Sokołów, Zimna Woda i części wsi Szatonia) oraz przesunięciem jej granic w oparciu o uchwałę Rady Narodowej miasta Łodzi z 29 czerwca 1987 roku w sprawie zmiany granic miasta Łodzi, długość ul. Aleksandrowskiej wzrosła o ponad 400 m – z dotychczasowych około 4,7 km do blisko 5,2 km.
Z dniem 1 kwietnia 1991 roku zawieszono kursowanie tramwaju podmiejskiej linii „44” do Aleksandrowa Łódzkiego, skracając ją do pętli u zbiegu ulic Aleksandrowskiej z Chochoła. Z dniem 1 stycznia 1992 roku linię tę ostatecznie zlikwidowano, a w lipcu 1995 roku przystąpiono do rozbiórki torowiska i towarzyszącej infrastruktury wzdłuż ul. Aleksandrowskiej za skrzyżowaniem z ul. Chochoła.
W 2003 roku przeprowadzony został remont dawnego Domu Handlowego MHD „Teofil” wraz z jego modernizacją – obiekt przekształcono w Centrum Handlowe „Teofil”. 
W latach 2003–05 wybudowano nową, trzypasmową nitkę wiaduktu drogowego nad linią kolejową nr 15 oraz przeprowadzono gruntowny remont starej nitki południowej, wytyczając także trzy pasy ruchu. Inwestycja była współfinansowana ze środków Unii Europejskiej. Od około 2009 roku planowana była przebudowa końcowego, jednojezdniowego odcinka ulicy od posesji pod numerem 127 do granicy miasta, aby stał się on dwujezdniowy, jak pozostała część ulicy. W 2014 roku podjęto decyzję o przebudowie, ale z pozostawieniem jednej jezdni. Termin przeprowadzenia prac nie został określony.
W zakresie bezpieczeństwa ruchu drogowego w latach 2011–13 ulica znalazła się na 13. miejscu wśród 362 łódzkich ulic, na których doszło do wypadków (hierarchia malejąca – od ulic z największą liczbą zdarzeń). W tym okresie wydarzyło się na niej aż 89 wypadków, w których łącznie zginęła 1 osoba, a 110 osób zostało rannych, w tym 32 ciężko. Do najbardziej niebezpiecznych należały skrzyżowania z ulicami: Bielicową i Warecką, Szparagową, Traktorową oraz Kaczeńcową – odpowiednio: 13, 9, 7 oraz 6 wypadków.
W 2013 roku Jakub Matusiak przedstawił władzom Łodzi i Aleksandrowa Łódzkiego własną koncepcję odbudowy podmiejskiej linii tramwajowej łączącej oba miasta, która prowadziłaby z pętli u zbiegu ulic Aleksandrowskiej z Chochoła. Do roku 2017 nie znalazła się ona jednak w planach inwestycyjnych.
19 listopada 2015 roku oddano do użytku nową halę produkcyjno-magazynową firmy Amcor Tobacco Packaging Polska w kompleksie przemysłowym pod numerem 55.
Od 3 listopada 2017 roku do 27 marca 2018 roku przeprowadzono kompleksowy remont torowiska tramwajowego na 700-metrowym odcinku od ulicy Szczecińskiej do pętli „Kochanówka” (dawniej „Chochoła”). Całkowicie wymieniono tam torowisko i sieć trakcyjną, podwyższono perony przystankowe, a na przystanku przy ul. Lechickiej stworzono splot torowy i wybudowano peron w kierunku zachodnim, co poprawiło bezpieczeństwo pasażerów (wcześniej wysiadali oni z tramwaju wprost na jezdnię, a peron znajdował się jedynie przy torze w kierunku wschodnim).
Nazwa ulicy pojawiła się (wśród nazw wielu innych łódzkich ulic) jako ostatnia w tekście trzeciej zwrotki utworu pt. „Łódź” – szóstego na drugim albumie zespołu NOT, zatytułowanym NOT, wydanym w 2007 roku przez wytwórnię 2.47 Records.
nr 67/93 – kompleks przemysłowy ABB sp. z o.o., dawna Fabryka Transformatorów i Aparatury Trakcyjnej im. Bojowników PPR „Elta”; dawny biurowiec „Elty” zmodernizowano w latach 2004–06 i przekształcono w Alexander Plaza – samodzielny obiekt z powierzchnią biurową i magazynową (łącznie 6770 m²) pod wynajem,
nr 137 – Dom Dziecka nr 2 (przeniesiony 1 września 1988 roku z budynku Szkoły Podstawowej nr 116 przy ul. Ratajskiej 2/4), położony na terenie starego sadu,
nr 159 – Specjalistyczny Psychiatryczny Zespół Opieki Zdrowotnej w Łodzi – Szpital im. Józefa Babińskiego, dawny Szpital dla Psychicznie i Nerwowo Chorych „Kochanówka”.Według stanu na sierpień 2016 roku, dwa obiekty przy ul. Aleksandrowskiej były wpisane do gminnej ewidencji zabytków miasta Łodzi: willa Janusza i Pauliny Goltzów (Golców) pod numerem 13 oraz zespół dawnego Szpitala dla Psychicznie i Nerwowo Chorych „Kochanówka” (ob. Specjalistyczny Psychiatryczny Zespół Opieki Zdrowotnej – Szpital im. Józefa Babińskiego) pod numerem 159 – 7 pawilonów, 8 willi drewnianych, portiernia i brama wjazdowa z ogrodzeniem.
Kody pocztowe: 91-120 (2–30 parzyste), 91-201 (11–13 nieparzyste), 91-151 (38–54 parzyste), 91-205 (47–137 nieparzyste), 91-224 (56–130 parzyste), 91-229 (141–185 nieparzyste), 91-154 (149 – filia UP Łódź 52), 91-155 (162–246 parzyste i 187–203a nieparzyste)
Ulica Aleksandrowska jest główną arterią komunikacyjną południowo-zachodniej części Bałut i jedną z głównych arterii komunikacyjnych Łodzi.
Wzdłuż ulicy znajdują się dwie pętle tramwajowe (u zbiegu z ul. Szczecińską i u zbiegu z ul. Chochoła), po 6 przystanków tramwajowych w obu kierunkach, 9 przystanków autobusowych w kierunku zachodnim i 8 przystanków autobusowych w kierunku wschodnim. Ulicą kursują tramwaje (4 linie) i autobusy (8 linii) MPK – Łódź, autobusy Zgierskiego Przedsiębiorstwa Komunikacyjnego „Markab” (1 linia) oraz autobusy 2 bezpłatnych linii hipermarketu „Carrefour” – Bałuty (trasy stałe według stanu na marzec 2019, nie uwzględniono ewentualnych tymczasowych zmian trasy i linii zastępczych):
tramwaje linii„2” – od 28 czerwca 2010 – z Dąbrowy do pętli u zbiegu ulic Aleksandrowskiej ze Szczecińską i w kierunku powrotnym,
„8” – od 2 kwietnia 2017 – z pętli przy cmentarzu Zarzew do pętli u zbiegu ulic Aleksandrowskiej z Chochoła i w kierunku powrotnym,
„13” – od 1 stycznia 2001 – z pętli u zbiegu ulic Niższej ze Śląską do pętli u zbiegu ulic Aleksandrowskiej ze Szczecińską i w kierunku powrotnym,
„16” – od 28 marca 2018 (w dni robocze) – z pętli na pl. Niepodległości do pętli u zbiegu ulic Aleksandrowskiej ze Szczecińską i w kierunku powrotnym,autobusy linii dziennych (MPK – Łódź)„78” – od 4 lutego 2018 – z pl. Wolności w kierunku Aleksandrowa Łódzkiego i w kierunku powrotnym – na odcinku od wiaduktu nad linią kolejową nr 15 do ul. Traktorowej i od ul. Rydzowej do granicy miasta,
„81” – od 1 lutego 2000 – z pętli przy ul. Stokowskiej przy centrum handlowym „M1” w kierunku cmentarza przy ul. Szczecińskiej i w kierunku powrotnym – na odcinku od wiaduktu nad linią kolejową nr 15 do ul. Traktorowej,
„84A” – od 2 kwietnia 2017 – z pętli u zbiegu ulic Rojnej i Szczecińskiej w kierunku Zielonego Romanowa i w kierunku powrotnym – na odcinku od ul. Rydzowej do ul. Romanowskiej,
„84B” – od 2 kwietnia 2017 – z pętli u zbiegu ulic Rojnej i Szczecińskiej w kierunku Aleksandrowa Łódzkiego i w kierunku powrotnym – na odcinku od ul. Rydzowej do granicy miasta,
„89” – od 8 sierpnia 2016 – z pl. Słonecznego na Radogoszczu-Wschodzie w kierunku cmentarza przy ul. Szczecińskiej i w kierunku powrotnym – na odcinku od wiaduktu nad linią kolejową nr 15 do ul. Traktorowej,
„96” – od 28 maja 2001 – z Janowa w kierunku pętli u zbiegu ulic Rojnej i Szczecińskiej oraz w kierunku powrotnym – na odcinku od wiaduktu nad linią kolejową nr 15 do ul. Traktorowej;autobusy linii dziennej (ZPK „Markab”)„6” – ze Zgierza w kierunku dworca Łódź Kaliska i w kierunku powrotnym – na odcinku od ul. Kaczeńcowej do ul. Rydzowej;autobusy linii nocnych (MPK – Łódź)„N1A” – od 2 kwietnia 2017 – z Janowa w kierunku Aleksandrowa Łódzkiego i w kierunku powrotnym – na odcinkach od wiaduktu nad linią kolejową nr 15 do ul. Traktorowej i od ul. Szczecińskiej do granicy miasta,
„N1B” – od 2 kwietnia 2017 – z Janowa w kierunku pętli u zbiegu ulic Rojnej i Szczecińskiej oraz w kierunku powrotnym – na odcinku od wiaduktu nad linią kolejową nr 15 do ul. Traktorowej;autobusy bezpłatnych linii hipermarketu „Carrefour” – Bałuty przy ul. Szparagowej 7 (w dniach i godzinach otwarcia, oprócz niedziel)„Bałuty” – od 8 stycznia 2019 z hipermarketu „Carrefour” – Bałuty w kierunku Polesia – na odcinku od ul. Szparagowej do wiaduktu nad linią kolejową nr 15 (bez przystanku),
„Teofilów” – z hipermarketu „Carrefour” – Bałuty w kierunku osiedla Teofilów – na odcinku od ul. Szparagowej do ul. Traktorowej (bez przystanku).
tramwaje linii dziennychtramwaje linii podmiejskich„44” – od 1 stycznia 1956 do 27 października 1963 – z pętli zachodniej przy dworcu Łódź Żabieniec do Aleksandrowa Łódzkiego i w kierunku powrotnym, od 28 października 1963 do 19 lipca 1965 – z mijanki na ul. Aleksandrowskiej w rejonie ul. Kwiatowej (ob. ul. Bielicowa) do Aleksandrowa Łódzkiego i w kierunku powrotnym, od 20 lipca do 15 grudnia 1965 – z nowej pętli przy dworcu Łódź Żabieniec do Aleksandrowa Łódzkiego i w kierunku powrotnym, od 16 grudnia 1965 do 31 marca 1991 – z pętli tramwajów podmiejskich na ul. Północnej do Aleksandrowa Łódzkiego i w kierunku powrotnym, od 1 kwietnia 1991 do likwidacji z dniem 1 stycznia 1992 – z pętli tramwajów podmiejskich na ul. Północnej do pętli u zbiegu ulic Aleksandrowskiej z Chochoła i w kierunku powrotnym,
„60” – podczas okupacji niemieckiej w latach 1940–45 – od 11 listopada 1940 z Deutschlandplatz (ob. pl. Wolności) do Alexanderhof, (od 1943 Wirkheim, ob. Aleksandrów Łódzki) i w kierunku powrotnym,
„Łódź – Aleksandrów”, od 1924 „Łódź – Aleksandrów Ł.” – od 25 lutego 1910 do 1915 i od 1918 do 1930 – z mijanki na ul. Zgierskiej między pl. Kościelnym a Bałuckim Rynkiem do Aleksandrowa i w kierunku powrotnym, podczas okupacji niemieckiej w latach 1915–18 – z mijanki na Zgierzerstraße (ob. ul. Zgierska) między Kirchplatz (ob. pl. Kościelny) a Baluter Ring (ob. Bałucki Rynek) do Aleksandrowa i w kierunku powrotnym, od 1930 do 8 września 1939 i od stycznia 1945 do 9 października 1951 – z Bałuckiego Rynku do Aleksandrowa Łódzkiego i w kierunku powrotnym;autobusy linii dziennych zwykłych (MPK – Łódź)autobusy linii dziennych pospiesznych (MPK – Łódź)autobusy linii nocnych (MPK – Łódź)autobusy linii podmiejskiej zwykłej (MPK – Łódź)„252” – od 1 lutego 1983 do 2 listopada 1986 – z pętli u zbiegu ulic Wersalskiej i Szczecińskiej do Rąbienia oraz w kierunku powrotnym – na odcinku od ul. Szparagowej do ul. Szczecińskiej;autobusy linii podmiejskiej pospiesznej (MPK – Łódź)„252” – od 24 lipca 1976 do przekwalifikowania na linię podmiejską zwykłą z dniem 1 lutego 1983 – z pętli u zbiegu ulic Wersalskiej i Szczecińskiej do Rąbienia (od 2 stycznia do 7 marca 1980 w niektórych kursach do Niesięcina) oraz w kierunku powrotnym – na odcinku od ul. Szparagowej do ul. Szczecińskiej;autobusy bezpłatnych linii hipermarketu „Carrefour” – Bałuty przy ul. Szparagowej 7 (w dniach i godzinach otwarcia)„Aleksandrów” – od 2 stycznia 2015 do likwidacji z dniem 1 grudnia 2015 – do Aleksandrowa Łódzkiego – na odcinku od ul. Szparagowej do granicy miasta i w kierunku powrotnym,
„Bałuty” – do 31 grudnia 2018 – w kierunku ul. Zachodniej – na odcinku od ul. Szparagowej (w godz. szczytu od ul. Traktorowej) do wiaduktu nad linią kolejową nr 15 i w kierunku powrotnym od wiaduktu do ul. Szparagowej;autobusy bezpłatnej linii nieistniejącego hipermarketu „Real” w Centrum Handlowym „Pasaż Łódzki” przy al. Jana Pawła II 30 (w dniach i godzinach otwarcia)„Teofilów” – od 11 października 2000 do likwidacji z dniem 1 marca 2011 – w kierunku osiedla Teofilów – na odcinku od wiaduktu nad linią kolejową nr 15 do ul. Traktorowej, w kierunku powrotnym – od ul. Kaczeńcowej do wiaduktu nad linią kolejową nr 15;autobusy bezpłatnej linii hipermarketu „Tesco” – Bałuty przy ul. Pojezierskiej 93 (w dniach i godzinach otwarcia)„Teofilów” – od dnia otwarcia hipermarketu do likwidacji z dniem 1 czerwca 2011 – w kierunku osiedla Teofilów – na odcinku od wiaduktu nad linią kolejową nr 15 do ul. Traktorowej, w kierunku powrotnym – od ul. Kaczeńcowej do wiaduktu nad linią kolejową nr 15.
Danuta Bieńkowska, Elżbieta Umińska-Tytoń: Aleksandrowska [hasło]. W: Słownik nazewnictwa miejskiego Łodzi [on-line]. Łódzki Ośrodek Geodezji. [dostęp 2017-11-12].
Wojciech Dębski: Kalendarium – zarys historyczny. W: Łódzkie tramwaje i autobusy. Strona poświęcona historii komunikacji miejskiej w Łodzi i okolicach. mkmlodz.webd.pl > Kalendarium – zarys historyczny [on-line]. Wojciech Dębski, 2006. [dostęp 2017-11-12].
Wojciech Dębski: Schematy sieci i przebiegu linii tramwajowych w Łodzi 1898–1942. W: Łódzkie tramwaje i autobusy. Strona poświęcona historii komunikacji miejskiej w Łodzi i okolicach. mkmlodz.webd.pl > Schematy sieci i przebiegu linii [on-line]. Wojciech Dębski, 2011-05-28. [dostęp 2017-11-12].
Adam Horodecki (red.): Aleksandrowska [hasło]. W: Bazy on-line WBP im. Marszałka Józefa Piłsudskiego w Łodzi. Baza: Ulice Łodzi. mak.wimbp.lodz.pl > Bazy bibliograficzne – Ulice Łodzi [on-line]. WBP w Łodzi, 2017. [dostęp 2017-11-12].
Marek Koter: Okres dynamicznego i żywiołowego rozwoju Łodzi (od ok. 1860 do 1918 r.). W: Bohdan Baranowski (red.), Jan Fijałek (red.), Ryszard Rosin (red.): Łódź. Dzieje miasta. Wyd. I. T. I: Do 1918 r.. Cz. druga: Łódź w latach 1820/1823–1918. Warszawa – Łódź: Państwowe Wydawnictwo Naukowe, 1980, s. 177–178. ISBN 83-01-02161-6.
Marek Koter: Inkorporacje nowych terenów w 1906, 1908 i 1915 r.. W: Bohdan Baranowski (red.), Jan Fijałek (red.), Ryszard Rosin (red.): Łódź. Dzieje miasta. Wyd. I. T. I: Do 1918 r.. Cz. druga: Łódź w latach 1820/1823–1918. Warszawa – Łódź: Państwowe Wydawnictwo Naukowe, 1980, s. 190. ISBN 83-01-02161-6.
Wacław Pawlak: Na łódzkim bruku 1901–1918. Wyd. I. Łódź: Wydawnictwo Łódzkie, 1986, s. 28, 75–76, 129, 190. ISBN 83-218-0462-4.
Tomasz Pietras: Dziś prawdziwych tramwajów już nie ma.... W: Strona „Warsztat historyka”. uni.lodz.pl > Dla studentów – Koła naukowe > Studenckie Koło Naukowe Historyków > Warsztat historyka > Aleksandrów Łódzki [on-line]. Tomasz Pietras / Uniwersytet Łódzki, 2005. s. 4–5, 7. [dostęp 2017-11-12].
Mariusz Stępniewski, Zdzisław Szambelan: Rozwój terytorialny Łodzi [mapa]. Łódź: Urząd Miasta Łodzi, 2010, s. 1, seria: Ilustrowana Encyklopedia Historii Łodzi (suplement historyczny miesięcznika „Piotrkowska 104”). [dostęp 2017-11-12].
Mariusz Stępniewski, Zdzisław Szambelan: Rozwój terytorialny Łodzi [opis na rewersie mapy]. Łódź: Urząd Miasta Łodzi, 2010, s. 2, seria: Ilustrowana Encyklopedia Historii Łodzi (suplement historyczny miesięcznika „Piotrkowska 104”). [dostęp 2017-11-12].
Straßenverzeichnis von Litzmannstadt. Litzmannstadt (Łódź): Herausgegeben vom Oberbürgermeister von Litzmannstadt Statistisches Amt. Verlag der Buchhandlung S. Seipelt G. m. b. H., 1941, s. 5, 85, 114 (PDF – 7, 87, 116), kol. 1. [dostęp 2018-11-16]. (niem.). Tam: hasła Alexanderhofstr., Limanowskiego (1. wystąpienie) i Pierackiego (3. wystąpienie).
Ulica Bednarska w Łodzi – ulica w północnej części dawnej łódzkiej dzielnicy Górna, stanowiąca granicę oddzielającą trzy obszary SIM: Górniak od Chojen (na odcinku od ul. Rzgowskiej do ul. Unickiej) i Górniak od Kuraka (na odcinku od ul. Unickiej do ul. Pabianickiej), łącząca ulicę Rzgowską z ulicą Pabianicką i stanowiąca przedłużenie powstałej znacznie wcześniej ulicy Wólczańskiej. Posesje po północnej, nieparzystej stronie ulicy są położone na Górniaku, zaś posesje po stronie południowej, parzystej – na Chojnach (między ulicami Rzgowską a Unicką) i na Kuraku (między ulicami Unicką a Pabianicką).
Ulica Bednarska rozpoczyna się od skrzyżowania z ul. Rzgowską, początkowo prowadzi w kierunku południowo-zachodnim, za skrzyżowaniem z ul. Juliana Korsaka skręca na północny zachód i kończy się na skrzyżowaniu z ul. Pabianicką. Jej przedłużeniem ku północy, za skrzyżowaniem z ul. Pabianicką, jest ulica Wólczańska. Nazwa ulicy, pochodząca od rzeczownika „bednarz” określającego rzemieślnika wytwarzającego naczynia z drewna, nie ma terenowego uzasadnienia.
Ulica ma status drogi powiatowej (nr 1105E). Na całej jej długości obowiązuje ruch dwukierunkowy. Przecina ona park im. Legionów, obejmujący obszar dawnego parku fabrykanckiego Ernsta Leonhardta (po północnej, nieparzystej stronie ulicy) i dawnego parku ZUS (po stronie południowej, parzystej).
Początkowy odcinek ulicy, do skrzyżowania z ul. Unicką (posesje pod numerami 3–9 i 2–20), należy do rzymskokatolickiej parafii Matki Boskiej Anielskiej, natomiast dalsza część ulicy (posesje pod numerami 24–42) – do rzymskokatolickiej parafii św. Łukasza Ewangelisty i św. Floriana.
Mierząca około 800 m długości ulica Bednarska została poprowadzona w większości przez tereny dawnych, pouwłaszczeniowych i poparcelacyjnych kolonii i osiedli rolniczych – wsi Dąbrówka Mała i Chojny Nowe oraz Kolonii Chojny (Chojen AB), zaś w niewielkiej części (na końcowym odcinku) – przez teren Nowego Rokicia, zwartej wsi należącej początkowo do klucza rudzkiego kapituły krakowskiej, późniejszej wsi rządowej, przebudowanej i sprywatyzowanej w I połowie XIX w. Tereny te zostały włączone w granice administracyjne Łodzi dopiero rozporządzeniem rady ministrów z 18 października 1906 roku. Ukazuje je Płan ziemiel prisojediniennych k gorodu Łodzi (Планъ земель присоединенныхъ къ городу Лодзи), wykonany w skali 1:8400 w 1907 roku przez geometrę Hilarego Szymańskiego. Na wskazanym obszarze widoczne są jedynie Szosa Pabianicka i ul. Rzgowska. Ulica Bednarska jest już natomiast widoczna na Planie miasta Łodzi sporządzonym około roku 1910 i dołączonym jako dodatek do rocznika „Czas. Kalendarz na Rok 1911”.
Już około 1896 roku, a więc kilkanaście lat przed wytyczeniem ulicy Bednarskiej, w pobliżu późniejszego jej skrzyżowania z Szosą Pabianicką, została wzniesiona okazała willa, która stała się rezydencją rodziny Schweikertów – łódzkich fabrykantów pochodzenia niemieckiego, których własnością od 1875 roku była fabryka wyrobów bawełnianych, mieszcząca się w pobliżu – po drugiej stronie Szosy Pabianickiej, przy ul. Wólczańskiej (vel Wólskiej) 215 (obecnie dawne gmachy fabryczne zajmuje Politechnika Łódzka). Ponieważ na elewacji wilii (ob. przy ul. Bednarskiej 42) znajduje się kartusz z inicjałami „SI”, zdaniem historyka sztuki prof. Krzysztofa Stefańskiego z UŁ nie jest całkowicie pewne, czy została ona wybudowana przez rodzinę Schweikertów, czy też byli oni kolejnymi jej właścicielami.
W 1906 roku niemiecki fabrykant z Saksonii Ernst Leonhardt, współwłaściciel pobliskiej fabryki wyrobów wełnianych Towarzystwa Akcyjnego Sukiennej Manufaktury „Leonhardt – Woelker – Girbardt”, ufundował założenie przyfabrycznych ogrodów działkowych dla robotników. Powstały one na terenie wzdłuż wytyczanej ulicy Bednarskiej. Teren ogrodów, noszących imię Stefana Błaszczyka (obecnie pod numerem 19/21), sąsiaduje od wschodu z parkiem im. Legionów. Są one najstarszymi zachowanymi w Łodzi pracowniczymi ogrodami działkowymi. Z upływem lat, w wyniku postępującej urbanizacji, obszar ogrodów uległ znacznemu zmniejszeniu. W końcu pierwszej dekady XXI w. zajmowały powierzchnię 2,3 ha i obejmowały 62 działki. Granice ogrodów są obecnie (2017) wyznaczane przez: ul. Doroty (od północy i wschodu), ul. Bednarską (od południa) i wschodnią granicę posesji od nr 6 do nr 16 przy ul. Pabianickiej (od zachodu).
Przy ulicy Bednarskiej 15 i 15a Towarzystwo Akcyjne Sukiennej Manufaktury „Leonhardt – Woelker – Girbardt” wybudowało w latach 1907–1909 dwie niemal bliźniacze postsecesyjne wille dla Ernsta Leonhardta, usytuowane w ogrodowo-parkowym otoczeniu (część parku sięgająca do wytyczanej ul. Bednarskiej Leonhardt zakupił nieco wcześniej, w 1905 roku). Zamieszkali w nich wspólnicy Leonhardta – jego szwagier, Wilhelm Völker (Woelker) – i Saksończyk Hilmar Girbardt. Prywatny park był ogrodzony, od strony ul. Bednarskiej miał dwa wejścia (trzecie prowadziło z Szosy Pabianickiej), jednak aż do 1952 roku – mimo zmian właścicieli – nie był dostępny publicznie. Prawdopodobnie jeszcze przed I wojną światową wybudowano też w parku, wzdłuż ulicy Bednarskiej, korty tenisowe, które istniały tam do lat 60.W roku 1911 ulica Bednarska po raz pierwszy została uwzględniona w taryfie domów. Według stanu na 1 października 1911 roku do miejskich ksiąg wieczystych była wpisana zaledwie jedna nieruchomość przy ulicy Bednarskiej – pod numerem hipotecznym 4052, należąca do Heinricha (Henryka) Haara. Dwa lata później w taryfie domów znalazły się ponadto nieruchomości: pod numerem hipotecznym 4235, której właścicielem był Hugon Schäfer, oraz pod numerem 5 (nr hip. 4356), należąca do Emila Diesnera.
W latach 1915–1918 okupujący Łódź Niemcy wprowadzili nazewnictwo niemieckojęzyczne – od roku 1916 do zakończenia okupacji miasta w roku 1918 ulica Bednarska nosiła nazwę Böttcherstraße (niem. Böttcher – „bednarz”), po odzyskaniu przez Polskę niepodległości przywrócona została polska nazwa przedwojenna.
Tuż po wojnie, w taryfie posesji przy ul. Bednarskiej wyszczególniono, oprócz istniejących wcześniej, nieruchomość pod numerem 7 (nr hip. 4356), należącą do Franciszka i Juljanny Kańczuckich.
W roku 1930 w Biurze Projektów Zakładu Ubezpieczeń Społecznych w Warszawie powstał projekt, opracowany w zespole architektów pod kierunkiem Jana Kukulskiego, w ramach tzw. ogólnopolskiej akcji mieszkaniowej ZUS podjętej przez Stowarzyszenie Budowlano-Mieszkaniowe ZUS, zakładający budowę nowoczesnego osiedla mieszkaniowego dla pracowników łódzkich zakładów ubezpieczeniowych w kwartale ulic: Bednarska – Unicka (planowana wówczas do wytyczenia) – Nowo Pabianicka (w latach 1933–1940 i po II wojnie światowej Sanocka) – Adolfa Dygasińskiego (istniejąca i widoczna na planie miasta już około 1910, nazwana prawdopodobnie w 1930). Kwartał o kształcie zbliżonym do trapezoidalnego i powierzchni 7 ha planowano ponadto rozciąć nową ulicą (hetm. Stefana Żółkiewskiego), a tym samym podzielić go asymetrycznie na większą część zachodnią (określoną jako kwartał „robotniczy”) i mniejszą część wschodnią (określoną jako kwartał „urzędniczy”). Projekt przewidywał budowę 12 bloków mieszkalnych i założenie położonego centralnie parku w pierwszej z nich oraz budowę 2 bloków w drugiej. Niektóre źródła podają, że jednym z projektantów łódzkich budynków był Józef Szanajca (w latach 1929–1933 etatowy projektant ZUS), co kwestionuje Jakub Zasina, wskazując, iż podpis Szanajcy nie widnieje pod żadnym z projektów budynków osiedla, przechowywanych w Archiwum Państwowym w Łodzi.
Z uwagi na ograniczone możliwości finansowe opracowano dokumentację techniczną, która nie objęła całego projektu, a przez to zrealizowano tylko jego część. W latach 1930–1932 z planowanych 14 bloków wzniesiono 7 (łącznie 514 mieszkań): dwa najdłuższe (około 200-metrowe), czterokondygnacyjne, z wewnętrznym otwartym dziedzińcem, przy ul. Bednarskiej 24 i 26 w kwartale „urzędniczym” i pięć w kwartale „robotniczym” (przypisane do ul. Adolfa Dygasińskiego – nr 6 i 10 oraz do ul. Nowo Pabianickiej, obecnie Sanockiej – nr 20, 22 i 24). Mieszkania w blokach przy ul. Bednarskiej 24 i 26 były na ogół większe i bardziej komfortowe od tych w blokach w kwartale „robotniczym”. 36 z nich składało się z trzech pokoi, kuchni, łazienki i spiżarni (lub tzw. służbówki) o łącznej powierzchni użytkowej 85 m². Były wyposażone w piece węglowe, instalacje gazowe z piecykami firmy „Siemens”, toalety, podłogi wyłożone parkietem, drzwi i okna z mosiężnymi okuciami. We wszystkich blokach zamontowano po raz pierwszy w Łodzi okna zespolone (typu szwedzkiego) i płycinowe drzwi wewnętrzne. Każda część osiedla była ogrodzona stalową siatką krępowaną rozpiętą na ramach, którą stopniowo porosło dzikie wino. Furtki w ogrodzeniu były zamykane na noc przez dozorcę. Aż do lat 50. XX w. osiedle miało własne ujęcie wody poprzez studnię głębinową zlokalizowaną na terenie parku ZUS.
Zgodnie z projektem jeszcze w 1930 roku wytyczono planowane nowe ulice (Unicką i hetm. Stefana Żółkiewskiego). Nieco później, w latach 1933–1934, utworzono według projektu łódzkiego architekta zieleni Stefana Rogowicza prawie trzyhektarowy park (znacznie większy od pierwotnie planowanego), rozciągający się między ulicami Bednarską i Sanocką, oddzielający bloki w kwartale „robotniczym” od ul. hetm. Stefana Żółkiewskiego.
Powstałe bloki mieszkalne reprezentują funkcjonalizm w obrębie stylu modernistycznego, stąd porównuje się je m.in. z realizacjami niemieckiego Bauhausu i Le Corbusiera we Francji. Rolę ich zespołu w strukturze przestrzennej miasta projekt określał jako samodzielny element krystalizujący, zaś rangę w krajobrazie miejskim – jako dominantę układu przestrzennego w skali architektonicznej i urbanistycznej. Nowe osiedle otrzymało początkowo nazwę Z.U.P.U. (Zakładu Ubezpieczeń Pracowników Umysłowych), stąd jego mieszkańcy mawiali, że mieszkają w zupie lub na zupie. Już w 1934 roku – w związku z połączeniem pięciu instytucji ubezpieczeniowych w jeden Zakład Ubezpieczeń Społecznych – nazwę zmieniono na osiedle Z.U.S. (współcześnie osiedle ZUS). Nowy park od razu został nazwany parkiem Z.U.S.W 1937 roku, w wyniku ogólnokrajowego kryzysu gospodarczego, wszczęto postępowanie upadłościowe wobec firmy „Leonhardt – Woelker – Girbardt”. Rok później upadłą fabrykę wyrobów wełnianych, wraz z posiadłością obejmującą park i wszystkie położone w nim wille, zakupili spadkobiercy Markusa Kohna, zmarłego w 1921 roku łódzkiego fabrykanta narodowości żydowskiej, właściciela Przędzalni Wełny Czesankowej „Markus Kohn” S.A. przy ul. Łąkowej 5/7 (ob. pod numerem 3/5).
Z dniem 1 lipca 1938 roku wszystkie nieruchomości przy ul. Bednarskiej znalazły się na mocy zarządzenia Starosty Grodzkiego Łódzkiego w obszarze miasta objętym zakazem trzymania zwierząt – nierogacizny, bydła, owiec i kóz.
W kwietniu 1939 roku willę Schweikertów pod numerem 42 nabyli Józef i Kazimiera Usielscy, którzy w sąsiednim budynku gospodarczym uruchomili wytwórnię win owocowych.
Po wybuchu II wojny światowej niemieccy okupanci wprowadzili nazewnictwo niemieckojęzyczne – ulica Bednarska stała się początkowo Kopernikusstraße (dla upamiętnienia astronoma Mikołaja Kopernika). W lutym 1940 roku, w ciągu kilku godzin, Niemcy przeprowadzili masowe wysiedlenia mieszkańców całego osiedla ZUS, by do zwolnionych mieszkań wprowadzić wskazanych przez siebie lokatorów. Wysiedlonych przewieźli do centralnego obozu przesiedleńczego (niem. Durchgangslager I der Umwandererzentralstelle Posen, Dienststelle Litzmannstadt), mieszczącego się w budynkach dawnej fabryki wełnianych tkanin wzorzystych Barucha A. Gliksmana przy Wiesenstraße 4 (późn. Flottwellstraße, ob. ul. Łąkowa), a stamtąd do Końskich. Opuszczone mieszkania, zaplombowane paskami papieru, pozostawały początkowo puste, ponieważ Niemcy chcieli sprowadzić do nich osadników z Estonii i Kurlandii. Ostatecznie udostępnili je głównie rodzinom żołnierzy i oficerów Wehrmachtu. W bloku przy ul. Bednarskiej 24 ulokowali ponadto posterunek niemieckiej żandarmerii. Z willi Schweikertów, jeszcze w 1939 roku, usunęli rodzinę Usielskich. Z kolei willę Girbardta pod numerem 15a zajmował od jesieni 1941 do 23 lipca 1943 roku nadburmistrz (niem. Oberbürgermeister) Litzmannstadt Werner Ventzki, wraz z rodziną, która mieszkała tam do września 1944 roku.
Po 11 kwietnia 1940 roku, gdy wcielona do Kraju Warty Łódź (od rozpoczęcia okupacji – pod niemieckojęzyczną nazwą Lodsch) stała się Litzmannstadt, niemieckie władze okupacyjne zmieniły nazwę ulicy na Ostpreußenstraße (niem. ʻOstpreußenʼ – ʻPrusy Wschodnieʼ).
W okresie PRL dawne wille fabrykanckie stały się siedzibami nowo tworzonych placówek edukacyjno-opiekuńczych. W wilii Wilhelma Völkera (pod numerem 15) utworzono Dom Dziecka nr 6, willę Hilmara Girbardta (pod numerem 15a) zajęły przyzakładowe żłobek i przedszkole, należące do Łódzkich Zakładów Przemysłu Wełnianego nr 13 przy pl. Niepodległości 4 (po nacjonalizacji – sukcesora Towarzystwa Akcyjnego Sukiennej Manufaktury „Leonhardt – Woelker – Girbardt”, do 1952 oddział Państwowych Zakładów Przemysłu Wełnianego nr 6 przy ul. Łąkowej 3/5, od 1970 – Przędzalnia Czesankowa „Arelan”). W rezydencji Schweikertów (pod numerem 42) zostało otwarte Państwowe Czteroletnie Liceum Bibliotekarskie, które działało tam do przełomu lat 50. i 60.W 1952 roku uporządkowano teren dawnego parku fabrykanckiego i uczyniono go ogólnodostępnym, nadając mu jednocześnie imię urodzonego w Łodzi komunistycznego działacza Władysława Hibnera.
Latem 1954 roku do Domu Dziecka nr 6 pod numerem 15 trafiła grupa dzieci i młodzieży z Grecji, ewakuowanych m.in. do Polski wiosną 1949 roku z powodu toczącej się w ich ojczyźnie wojny domowej. Wśród nich był m.in. Stathis Jeropulos, który później, po ukończeniu łódzkiego Państwowego Liceum Sztuk Plastycznych, pracował w Studiu Małych Form Filmowych „Se-ma-for”.
Na przełomie lat 50. i 60. dawną rezydencję Schweikertów zajął nowo utworzony oddział państwowego Studia Małych Form Filmowych „Se-ma-for” (od 1990 roku Studio Filmowe „Semafor”). W latach 60. zostały zlikwidowane powstałe prawdopodobnie przed I wojną światową korty tenisowe, położone w południowej części ówczesnego parku im. Władysława Hibnera, wzdłuż ulicy Bednarskiej. W ich miejscu utworzono plac zabaw.
W 1973 roku, mimo protestu mieszkańców, na polecenie przewodniczącego Dzielnicowej Rady Narodowej Łódź-Górna, Bednarczyka, rozebrano siatkowe ogrodzenie wokół bloków osiedla ZUS. Według Adama Antczaka i Jarosława Warzechy delegacja lokatorów usłyszała wówczas, że sanacyjne bloki nie będą się odgradzać!. Podobnie wspominała to wydarzenie Anna Stall. Z kolei Sławomir Arabski ocenił w swych wspomnieniach, że usunięcie płotu było ogromną krzywdą dla osiedli. Zdaniem Antczaka i Warzechy likwidacja ogrodzenia bloków, zamieszkiwanych przez rodziny uchodzące za dobrze sytuowane, ułatwiła Andrzejowi Pietrzakowi i jego wspólniczce dokonanie 20 września 1976 roku napadu rabunkowego na mieszkanie małżeństwa lekarzy w bloku przy ul. Bednarskiej 24, podczas którego dokonał on zabójstwa dwóch kobiet.
W 1975 roku łódzka Spółdzielnia Mieszkaniowa „Ogniwo” ukończyła budowę najwyższego budynku przy ul. Bednarskiej – 11-kondygnacyjnego bloku wielorodzinnego z wielkiej płyty, pod numerem 9.
Z dniem 31 stycznia 1991 roku uchwałą Rady Miejskiej w Łodzi anulowano nazwę parku im. Władysława Hibnera – odtąd przez ponad trzy lata pozostawał on bezimienny, a 27 maja 1994 roku Rada Miejska nadała mu nazwę parku im. Legionów.
W okresie III Rzeczypospolitej zlikwidowano przyzakładowe przedszkole i żłobek w dawnej willi Girbardta pod numerem 15a. Na przełomie XX i XXI w. w obiekcie przeprowadzono remont i prace restauratorskie. 1 września 2004 roku rozpoczął tam działalność Dom Dziecka nr 9, przeniesiony z ul. gen. Jana Dąbrowskiego 40a, pod nową nazwą: Dom Dziecka nr 9 – Dom Międzypokoleniowy Bednarska. Placówka powstała w ramach projektu „Porozumienie i pojednanie z miastami partnerskimi w środkowej i wschodniej Europie”, prowadzonego wspólnie przez władze Łodzi i Stuttgartu w oparciu o oświadczenie woli podpisane 25 listopada 2003 roku, a tworzą ją: Dom Dziecka nr 9, Dom Dziennego Pobytu (dla seniorów) oraz Dom Pamięci i Przyszłości prowadzony przez łódzki oddział Stowarzyszenia Polaków Poszkodowanych przez III Rzeszę.
Po likwidacji pod koniec 1999 roku Studia Filmowego „Semafor” dawna rezydencja Schweikertów została zakupiona przez prywatnego inwestora. Po przeprowadzeniu jej remontu wynajął on obiekt łódzkiemu oddziałowi Kredyt Banku S.A., który z dniem 4 stycznia 2013 roku został wchłonięty przez Bank Zachodni WBK S.A., wynajmujący willę nadal – od 8 września 2018 roku, po rebrandingu, jako Santander Bank Polska S.A.We wrześniu 2007 roku miejsce swoich narodzin – dawną willę Girbardta pod numerem 15a – odwiedził, wraz z córką Saskią, Jens-Jürgen Ventzki, który o przeszłości ojca – nadburmistrza Litzmannstadt Wernera Ventzkiego – dowiedział się dopiero w 1990 roku, w wieku 46 lat.
Na przełomie pierwszej i drugiej dekady XXI w. sporządzono nowe projekty urbanistyczne obejmujące okolice pl. Niepodległości, w tym także ulicę Bednarską. Według koncepcji stworzenia łódzkich obwodnic śródmiejskich, zawartej w opracowaniu Przedsiębiorstwa Zagospodarowania Miast i Osiedli „Teren” Sp. z o.o. w Łodzi pt. Studium uwarunkowań i kierunków zagospodarowania przestrzennego miasta Łodzi. Założenia rozwoju z kwietnia 2009 roku, ulica Bednarska miała stać się ulicą klasy zbiorczej, wchodzącą w skład I obwodnicy centrum miasta.
W latach 2011–2013 został opracowany projekt planu zagospodarowania przestrzennego obszaru objętego ulicami: Stanisława Przybyszewskiego – Kruczą – Zarzewską – Łomżyńską – gen. Jarosława Dąbrowskiego – Rzgowską – Bednarską – Wólczańską – Sieradzką – Piotrkowską i pl. Władysława Reymonta. W odniesieniu do ul. Bednarskiej projekt planu zakładał jej znaczne poszerzenie – dobudowę drugiej jezdni o dwóch pasach ruchu lub poszerzenie istniejącej (o dwóch pasach) do czterech pasów. Po licznych protestach mieszkańców dokonano jego korekty, przyjmując pozostawienie jednej jezdni o dwóch pasach ruchu. Projekt planu zakładał ponadto włączenie najstarszych łódzkich ogrodów działkowych przy ul. Bednarskiej 19/21 do parku im. Legionów, przebudowę skrzyżowania ulic Bednarskiej i Wólczańskiej z Pabianicką na rondo, budowę wzdłuż ulicy ścieżek rowerowych i nowych chodników, zastosowanie rozwiązań zmniejszających poziom hałasu i poprawiających bezpieczeństwo na przejściach dla pieszych oraz dokonanie nasadzeń szpalerów drzew. Plan został uchwalony przez Radę Miejską w Łodzi 4 czerwca 2014 roku i nabrał mocy prawnej 3 sierpnia tegoż roku.
W zakresie bezpieczeństwa ruchu drogowego w latach 2011–2013 ulica znalazła się na 102. miejscu wśród 362 łódzkich ulic, na których doszło do wypadków (hierarchia malejąca – od ulic z największą liczbą zdarzeń). W tym okresie wydarzyło się na niej 10 wypadków, w których 10 osób zostało rannych, w tym 6 ciężko.
29 marca 2016 roku, na podstawie uchwały Rady Miejskiej w Łodzi, ulica Bednarska znalazła się w granicach wyznaczonego uchwałą obszaru zdegradowanego i obszaru rewitalizacji miasta Łodzi. Rok później, 30 marca, uchwałą łódzkich radnych włączono ją do Specjalnej Strefy Rewitalizacji.
Od 2 kwietnia 2017 roku ulicą zaczęła kursować, po raz pierwszy w jej historii, komunikacja miejska – autobusy MPK – Łódź linii 72 z pl. Niepodległości w kierunku osiedla Janów i w kierunku powrotnym.
nr 10 – Mechaniczna Fabryka Wyrobów Trykotażnych „L. Krauze i R. J. Güttler” – istniała od co najmniej 1909 roku, w latach 1911–1914 Fabryka Wyrobów Trykotażnych „L. Krauze”; tkalnia mechaniczna Ernsta Hegenbarta – istniała od 1922 roku, figuruje w Podręcznym Rejestrze Handlowym z 1926 r.,
Rodzina Schweikertów, łódzkich fabrykantów pochodzenia niemieckiego – późn. ul. Bednarska (Böttcherstraße w latach 1916–1918) 42, od około 1900 do około 1939 roku,
Wilhelm Völker (Woelker), niemiecki fabrykant, szwagier Ernsta Leonhardta – ul. Bednarska 15, przed II wojną światową od przełomu pierwszej i drugiej dekady XX w.,
Hilmar Girbardt, niemiecki fabrykant, wspólnik Ernsta Leonhardta i Wilhelma Völkera – ul. Bednarska 15a, przed II wojną światową od przełomu pierwszej i drugiej dekady XX w.,
Ludwik Hauk, radca sekcji przemysłowej Izby Przemysłowo-Handlowej w Łodzi – ul. Bednarska 42, okres międzywojenny,
Józef Janicki, wicedyrektor Komunalnej Kasy Oszczędności m. Łodzi – ul. Bednarska 24, okres międzywojenny,
Leszek Kołakowski, filozof – ul. Bednarska 24 lub 26, lata 30. XX w. do wybuchu II wojny światowej (mieszkał w dzieciństwie u ciotki, lekarki łódzkiej ubezpieczalni) i lata 1945–1949,
Alfred Wiłkomirski, skrzypek, dyrygent i pedagog (wraz z rodziną, m.in. córką Wandą) – ul. Bednarska 26, I poł. lat 30. XX w.,
Władysław Kocuper, komisarz Policji Państwowej, od 8 kwietnia 1935 komendant policji na powiat łódzki – ul. Bednarska 24, od kwietnia 1935,
Werner Ventzki, nadburmistrz (niem. Oberbürgermeister) Litzmannstadt – Ostpreußenstraße 15a, 15 listopada 1941 – 23 lipca 1943 (jego żona i czworo dzieci, m.in. urodzony tam 13 marca 1944 syn Jens-Jürgen – do września 1944),
Hanna Ożogowska, pisarka i tłumaczka literatury rosyjskiej, niemieckiej i włoskiej, w pierwszych latach po II wojnie światowej dyrektor Liceum Pedagogicznego dla Wychowawczyń Przedszkoli w Łodzi – ul. Bednarska 26, okres powojenny do 1951,
Zygmunt Zahorski, matematyk, profesor, wykładowca UŁ i Politechniki Śląskiej w Gliwicach – ul. Bednarska 24 lub 26, lata 1948–1970,
Zygmunt Charzyński, matematyk, profesor, wykładowca PŁ i UŁ – ul. Bednarska 24 lub 26, okres powojenny,
Karol Głogowski, adwokat, działacz opozycyjny w czasach PRL – ul. Bednarska 24 kl. „E”, okres powojenny,
hm. Władysława Matuszewska, komendantka Chorągwi Łódzkiej ZHP Związku Harcerstwa Polskiego – ul. Bednarska 24 lub 26, okres powojenny,
Tadeusz Szczerbic, prawnik i pisarz, członek Światowego Związku Żołnierzy AK (wraz z rodziną, m.in. córką Joanną i synem Michałem) – ul. Bednarska 24, od lat 50. XX w.,
Magdalena Tesławska, kostiumograf, wraz z rodziną (ojciec Konstanty – wieloletni dyrektor „Miastoprojektu – Łódź”, brat Marek – architekt) – ul. Bednarska 26, okres powojenny, rodzice – już w latach 30.,
Mieczysław Woźniakowski, kurator Łódzkiego Okręgu Szkolnego, radny Rady Narodowej miasta Łodzi – ul. Bednarska 24 lub 26, okres powojenny.
W 1959 roku Hanna Ożogowska (we wczesnym okresie powojennym, do 1951 roku, mieszkanka bloku przy ulicy Bednarskiej 26) opublikowała w Państwowym Wydawnictwie Literatury Dziecięcej „Nasza Księgarnia” powieść dla młodzieży pt. Tajemnica zielonej pieczęci. Jej bohaterowie – szóstoklasiści o imionach Bartek, Stefan i Wiktor – mieszkali w łódzkim osiedlu ZUS i tam też rozgrywała się akcja powieści. Ulica Bednarska pojawiła się na kartach powieści wielokrotnie, a pierwowzorem jednej z postaci był dozorca bloku pod numerem 24, nazwiskiem Chybała.
W 2013 roku Tadeusz Morawski – profesor elektroniki i autor palindromów – opublikował felieton pt. Listy palindromisty: Mało wiz do Łodzi – wołam! Palindromy w Łodzi, w którym zawarł opowieść profesora Michała Tadeusiewicza o życiu w blokach przy ul. Bednarskiej 24 i 26 oraz ich bliskim sąsiedztwie w latach powojennych.
W 2018 roku ulica posłużyła jako plener (zastępując warszawską Ochotę) podczas realizacji zdjęć do filmu Dom Tułaczy – debiutu fabularnego w reż. Mariko Bobrik (absolwentki łódzkiej PWSFTviT), którego premiera jest przewidziana na rok 2019.
nr 9 – 11-kondygnacyjny blok wielorodzinny z 1975 roku, należący do Spółdzielni Mieszkaniowej „Ogniwo” – najwyższy budynek przy ulicy,
nr 15 – postsecesyjna willa dawnego Towarzystwa Akcyjnego Sukiennej Manufaktury „Leonhardt – Woelker – Girbardt” wzniesiona w latach 1907–1909 dla niemieckiego fabrykanta Ernsta Leonhardta, siedziba Domu Dziecka nr 6 im. Stanisława Jachowicza,
nr 15a – postsecesyjna willa dawnego Towarzystwa Akcyjnego Sukiennej Manufaktury „Leonhardt – Woelker – Girbardt”, wzniesiona w 1907 roku dla niemieckiego fabrykanta Ernsta Leonhardta, od 1 września 2004 roku siedziba Domu Dziecka nr 9 – Domu Międzypokoleniowego Bednarska,
nr 19/21 – Rodzinny Ogród Działkowy im. Stefana Błaszczyka – zachowana część przyfabrycznych ogrodów działkowych założonych w 1906 roku dzięki finansowemu wsparciu Ernsta Leonhardta, najstarsze ogrody działkowe zachowane w Łodzi,
nr 24 – 4-kondygnacyjny blok wielorodzinny osiedla ZUS, podczas II wojny światowej mieścił się w nim posterunek niemieckiej żandarmerii,
nr 42 – willa z około 1896 roku, dawna rezydencja rodziny Schweikertów (od około 1900 do około 1939 roku).Według stanu na sierpień 2016 roku do gminnej ewidencji zabytków miasta Łodzi było wpisanych 6 obiektów położonych przy ul. Bednarskiej: 3 wille (pod numerami 15, 15a i 42), jeden dom mieszkalny (pod numerem 23a) i 2 bloki wielorodzinne osiedla ZUS (pod numerami 24 i 26). Wcześniej (2010) w ewidencji figurowały także: dom z końca XIX w. (pod numerem 4, po 2010 wyburzony) i dom z przełomu XIX i XX w. (pod numerem 17).
Kody pocztowe: 93-009 (1–9 nieparzyste i 2–22 parzyste), 93-030 (11–21 nieparzyste i 24–36 parzyste), 93-037 (23–23a nieparzyste i 38–42 parzyste)
Ulicą kursują autobusy komunikacji miejskiej MPK – Łódź (trasy stałe według stanu na marzec 2019, nie uwzględniono ewentualnych tymczasowych zmian trasy i linii zastępczych):
linii dziennych72A – od 22 grudnia 2018 – z pl. Niepodległości w kierunku osiedla Janów oraz w kierunku powrotnym.
72B – od 22 grudnia 2018 – z pl. Niepodległości w kierunku osiedla Janów oraz w kierunku powrotnym.Przy ulicy znajdują się dwa przystanki: za skrzyżowaniem z ul. Unicką (nr 2228, w kierunku pl. Niepodległości) i przy posesji pod numerem 42 (nr 2295, w kierunku osiedla Janów).
linii dziennej72 – od 2 kwietnia 2017 do 21 grudnia 2018 – z pl. Niepodległości w kierunku osiedla Janów oraz w kierunku powrotnym.Przed 2 kwietnia 2017 roku ulicą Bednarską nie przebiegały żadne stałe linie komunikacji miejskiej.
Adam Antczak, Jarosław Warzecha: Banknot H 02598335 A. W: Adam Antczak, Jarosław Warzecha: Pitawal Łódzki 1954 – 1986. Wyd. I. Łódź: Agencja Wydawnicza MAGART S.c., 1994, s. 71–81. ISBN 83-85980-06-7.
Sławomir Arabski: Sławomir Arabski [wspomnienia]. W: Strona „Osiedle ZUS. Dawniej i dziś... osiedlezus.pl > Wspomnienia – Sławomir Arabski [on-line]. www.osiedlezus.pl. Małgorzata Berłowska (administrator). [dostęp 2018-11-17]. [zarchiwizowane z tego adresu (2018-03-04)].
Danuta Bieńkowska, Elżbieta Umińska-Tytoń: *Park im. Władysława Hibnera [hasło]. W: Słownik nazewnictwa miejskiego Łodzi [on-line]. Łódzki Ośrodek Geodezji. [dostęp 2018-03-03].
Danuta Bieńkowska, Elżbieta Umińska-Tytoń: Bednarska [hasło]. W: Słownik nazewnictwa miejskiego Łodzi [on-line]. Łódzki Ośrodek Geodezji. [dostęp 2018-03-03].
Ryszard Bonisławski, Jacek Kusiński: Rzgowska 17. W: Jacek Kusiński, Ryszard Bonisławski, Maciej Janik: Księga fabryk Łodzi. Wyd. I. Łódź: Wydawnictwo Jacek Kusiński, 2009, s. 318, kol. 2, 3. ISBN 978-83-927666-74.
Ryszard Bonisławski, Joanna Podolska. Spacerownik. Górna i nie tylko.... „Gazeta Wyborcza”, s. 8–9, 2007-10-04. Joanna Podolska (red.). Łódź: Agora S.A.. ISSN 0860-908X. OCLC 225759598. [dostęp 2018-03-03].  (Bezpłatny dodatek do „Gazety Wyborczej”, z. 8).
Anna Gronczewska: Historia łódzkich ulic: Bednarska. Ulica znana z nowoczesnego osiedla „zusowskiego”. W: Portal „Dziennika Łódzkiego”. dzienniklodzki.pl > Historia [on-line]. Polska Press Sp. z o.o., 2017-05-06. [dostęp 2018-03-03].
Adam Horodecki (red.): Bednarska [hasło]. W: Bazy on-line WBP im. Marszałka Józefa Piłsudskiego w Łodzi. Baza: Ulice Łodzi. mak.wimbp.lodz.pl > Bazy bibliograficzne – Ulice Łodzi [on-line]. WBP w Łodzi, 2017. [dostęp 2018-03-03].
Adam Horodecki (red.): Dygasińskiego Adolfa [hasło]. W: Bazy on-line WBP im. Marszałka Józefa Piłsudskiego w Łodzi. Baza: Ulice Łodzi. mak.wimbp.lodz.pl > Bazy bibliograficzne – Ulice Łodzi [on-line]. WBP w Łodzi, 2017. [dostęp 2018-03-03].
Adam Horodecki (red.): Nowo Pabianicka [hasło]. W: Bazy on-line WBP im. Marszałka Józefa Piłsudskiego w Łodzi. Baza: Ulice Łodzi. mak.wimbp.lodz.pl > Bazy bibliograficzne – Ulice Łodzi [on-line]. WBP w Łodzi, 2017. [dostęp 2018-03-03].
Adam Horodecki (red.): Unicka [hasło]. W: Bazy on-line WBP im. Marszałka Józefa Piłsudskiego w Łodzi. Baza: Ulice Łodzi. mak.wimbp.lodz.pl > Bazy bibliograficzne – Ulice Łodzi [on-line]. WBP w Łodzi, 2017. [dostęp 2018-03-03].
Dariusz Kędzierski. Ulica wylotowa. Pabianicka. „Kronika Miasta Łodzi”. Nr 1 (49), s. ? (wersja cyfrowa – 2, nienumerowana), styczeń – marzec 2010. Gustaw Romanowski (red. nacz.). Łódź: Urząd Miasta Łodzi. ISSN 1231-5354. [dostęp 2018-03-03]. 
Jadwiga Labuk: Jadwiga Labuk [wspomnienia]. W: Strona „Osiedle ZUS. Dawniej i dziś... osiedlezus.pl > Wspomnienia – Jadwiga Labuk [on-line]. www.osiedlezus.pl. Małgorzata Berłowska (administrator). [dostęp 2018-11-17]. [zarchiwizowane z tego adresu (2018-03-04)].
Lista obiektów wpisanych do ewidencji zabytków nieruchomych (załącznik nr 8). W: Studium uwarunkowań i kierunków zagospodarowania przestrzennego miasta Łodzi. Załączniki (załącznik nr 2 do uchwały nr XCIX/1826/10 Rady Miejskiej w Łodzi z dnia 27 października 2010 r.). Łódź: październik 2010, s. 30–31 (PDF – 31–32), poz. 16 i 19. [dostęp 2018-03-03].
Łódzki Internetowy System Informacji o Terenie – InterSIT. Mapa ogólna Łodzi. W: Strona InterSIT. gis2.mapa.lodz.pl > Mapa ogólna Łodzi (wersja niewymagająca wtyczek) [on-line]. Łódzki Ośrodek Geodezji. Urząd Miasta Łodzi, 2013. [dostęp 2018-03-03]. (Wymagane włączenie w panelu bocznym wyświetlania warstwy System Informacji Miejskiej).
Tadeusz Morawski: Listy palindromisty: Mało wiz do Łodzi – wołam! Palindromy w Łodzi. W: Serwis „Zaszafie”. zaszafie.pl > Felietony [on-line]. Zaszafie.pl, 2013-02-26. [dostęp 2018-03-03]. [zarchiwizowane z tego adresu (2016-04-08)].
Joanna Olenderek: Kolonie mieszkalne. Kolonia urzędniczo-robotnicza ZUS. W: Joanna Olenderek: Łódzki modernizm i inne nurty przedwojennego budownictwa. Wyd. I. T. 2: Osiedla i obiekty mieszkalne. Łódź: „Księży Młyn” Dom Wydawniczy Michał Koliński, 2012, s. 41–43. ISBN 978-83-7729-088-0.
Osiedle ZUS. Dawniej i dziś.... www.osiedlezus.pl. Małgorzata Berłowska (administrator). [dostęp 2018-11-17]. [zarchiwizowane z tego adresu (2018-03-04)].
Plan miasta Łodzi. Dodatek do Kalendarza „Czas”. „Czas. Kalendarz na Rok...”. Rok dwunasty, 1910. Łódź: Wydawnictwo R. Dobranickiej. R. Resiger. [dostęp 2018-03-03].  (Kalendarz na rok 1911).
Rada Miejska w Łodzi (autor korporatywny). Uchwała nr LXXXVIII/1823/14 Rady Miejskiej w Łodzi z dnia 4 czerwca 2014 r. w sprawie uchwalenia miejscowego planu zagospodarowania przestrzennego dla części obszaru miasta Łodzi położonej w rejonie ulic: Stanisława Przybyszewskiego, Kruczej, Zarzewskiej, Łomżyńskiej, gen. Jarosława Dąbrowskiego, Rzgowskiej, Bednarskiej, Wólczańskiej, Sieradzkiej i Piotrkowskiej oraz placu Reymonta. „Dziennik Urzędowy Województwa Łódzkiego”. Poz. 2598, s. 1, 13, 46, 49, 55–56, 58–66, 71–73, 2014-07-03. Łódź: Wojewoda Łódzki. [dostęp 2018-03-03]. 
Marek Sobczyński, Justyna Wojtkiewicz. Kontrasty w przestrzeni Łodzi w oczach jej mieszkańców (analiza wybranych fragmentów miasta). „Studia Miejskie”. T. 8 (I), s. 32–33, październik – grudzień 2012. Janusz Słodczyk (red.). Opole: Wydawnictwo Uniwersytetu Opolskiego. ISSN 2082-4793. [dostęp 2018-03-03]. 
Anna Stall: Anna Stall [wspomnienia]. W: Strona „Osiedle ZUS. Dawniej i dziś... osiedlezus.pl > Wspomnienia – Anna Stall [on-line]. www.osiedlezus.pl. Małgorzata Berłowska (administrator). [dostęp 2018-11-17]. [zarchiwizowane z tego adresu (2018-03-04)].
Mariusz Stępniewski, Zdzisław Szambelan. Rozwój terytorialny Łodzi [mapa z częścią opisową – dodatek do miesięcznika]. „Piotrkowska 104 – miesięcznik łódzki”, s. 1–2, 2010. Łódź: Urząd Miasta Łodzi. ISSN 1731-092X. [dostęp 2018-03-03]. 
Straßenverzeichnis von Litzmannstadt. Litzmannstadt (Łódź): Herausgegeben vom Oberbürgermeister von Litzmannstadt Statistisches Amt. Verlag der Buchhandlung S. Seipelt G. m. b. H., 1941, s. 12, 74, 109 (PDF – 14, 76, 111), kol. 1. [dostęp 2018-11-17]. (niem.). Tam: hasła Bednarska, Kopernicus i Ostpreußenstr.
Jens-Jürgen Ventzki: Meine Damen und Herren... [Abschrift/Transkription der Begegnung mit Studenten, Dozenten und Zeitzeugen am 24.5.2011 im Germanistischen Institut der Universität Łódź] (niem.). W: Strona EVA – Europejskie Stowarzyszenie Zbliżenia Wschód/Zachód / Europäisher Verein für Ost/West Annäherung. eva-verein.de [on-line]. Europäisher Verein für Ost/West Annäherung, 2011-05-24. s. 5, 19. [dostęp 2018-03-03].
Jens-Jürgen Ventzki: Panie i panowie... [transkrypcja spotkania studentów i wykładowców ze świadkami tamtych czasów, które odbyło się 24 maja 2011 roku na wydziale germanistyki Uniwersytetu Łódzkiego] (pol.). W: Strona EVA – Europejskie Stowarzyszenie Zbliżenia Wschód/Zachód / Europäisher Verein für Ost/West Annäherung. eva-verein.de [on-line]. Europäisher Verein für Ost/West Annäherung, 2011-05-24. s. 4, 16. [dostęp 2018-03-03].
Jakub Zasina: Modernistyczne osiedle mieszkaniowe ZUS w Łodzi. W: Jakub Zasina: Gdy przypadek staje się regułą. Wariantowanie przekształceń elewacji zabytkowego modernistycznego osiedla ZUS w Łodzi z wykorzystaniem modelowania proceduralnego i badań sondażowych. Łódź: 2013, s. 34, 40, 44–45. (Praca magisterska napisana pod kierunkiem dra Mariusza E. Sokołowicza). Uwaga: Skany kolejnych stron rozdziału 3. pracy (s. 33–56) są zawarte w plikach od 0001.jpg do 0024.jpg; możliwy jest wybór wariantu rozdzielczości ich obrazów.
Antoni Żumański (red.): Księga adresowa miasta Łodzi i województwa łódzkiego z informatorami m. stoł. Warszawy, wojew. krakowskiego, wojew. kieleckiego, wojew. lwowskiego, wojew. poznańskiego, wojew. pomorskiego z m. Gdynią i wojew. śląskiego. Rocznik 1937–1939. Wyd. I. Cz. I: Szematyzm miasta Łodzi. Łódź: Antoni Żumański. Wydawnictwo Księgi Adresowej (pod kontrolą redakcyjną Zarządu Miejskiego w Łodzi), 1937–1939, s. 30, 58–59, 63, 94 (PDF – 44, 72–73, 77, 108). [dostęp 2018-03-03].
Antoni Żumański (red.): Księga adresowa miasta Łodzi i województwa łódzkiego z informatorami m. stoł. Warszawy, wojew. krakowskiego, wojew. kieleckiego, wojew. lwowskiego, wojew. poznańskiego, wojew. pomorskiego z m. Gdynią i wojew. śląskiego. Rocznik 1937–1939. Wyd. I. Cz. II: Wykaz mieszkańców miasta Łodzi [A – K]. Łódź: Antoni Żumański. Wydawnictwo Księgi Adresowej (pod kontrolą redakcyjną Zarządu Miejskiego w Łodzi), 1937–1939, s. 223 (PDF – 225), kol. 1. [dostęp 2018-03-03].
Antoni Żumański (red.): Księga adresowa miasta Łodzi i województwa łódzkiego z informatorami m. stoł. Warszawy, wojew. krakowskiego, wojew. kieleckiego, wojew. lwowskiego, wojew. poznańskiego, wojew. pomorskiego z m. Gdynią i wojew. śląskiego. Rocznik 1937–1939. Wyd. I. Cz. II: Wykaz mieszkańców miasta Łodzi [L – Ż]. Łódź: Antoni Żumański. Wydawnictwo Księgi Adresowej (pod kontrolą redakcyjną Zarządu Miejskiego w Łodzi), 1937–1939, s. 431 (PDF – 179), kol. 1. [dostęp 2018-03-03].
Antoni Żumański (red.): Księga adresowa miasta Łodzi i województwa łódzkiego z informatorami m. stoł. Warszawy, wojew. krakowskiego, wojew. kieleckiego, wojew. lwowskiego, wojew. poznańskiego, wojew. pomorskiego z m. Gdynią i wojew. śląskiego. Rocznik 1937–1939. Wyd. I. Cz. VI: Wykaz Branż. Łódź: Antoni Żumański. Wydawnictwo Księgi Adresowej (pod kontrolą redakcyjną Zarządu Miejskiego w Łodzi), 1937–1939, s. 135 (PDF – 216), kol. 2. [dostęp 2018-03-03].
Ulica Francuska – warszawska ulica na Saskiej Kępie, rozpoczynająca się przy placu Przymierza, a kończąca przy rondzie Waszyngtona. Znajdują się przy niej domy mieszkalne (w tym zabytkowe obiekty z okresu dwudziestolecia międzywojennego) oraz lokale usługowe (w tym gastronomiczne). Wzdłuż całej ul. Francuskiej rosną drzewa, co nadaje jej charakter alei.
Najstarsze zachowane domy powstały w latach 30. XX wieku. We wrześniu 1939 przy Francuskiej toczyły się walki. Ulica zachowała charakter usługowo-handlowy także po zakończeniu II wojny światowej, co uwidoczniło się jeszcze bardziej po roku 1989. Od 2006 jest miejscem organizacji głównych imprez święta Saskiej Kępy, a od 2012 także Święta Francji. Jej nazwa poświęcona jest Francji – formalnemu sojusznikowi II Rzeczypospolitej.
Ulica Francuska jest częścią ciągu komunikacyjnego Wersalska – Paryska – plac Przymierza – Francuska – rondo Waszyngtona. Zaczyna się skrzyżowaniem z ulicą Zwycięzców na placu Przymierza, kończy zaś na rondzie Waszyngtona. Po drodze krzyżuje się z ul. Obrońców, Walecznych, Berezyńską i Lipską. Ulica Francuska na całej długości jest dwukierunkowa i jednojezdniowa z wydzielonymi pasami do skrętów w Zwycięzców, Obrońców, Berezyńską i Lipską. Nie przebiegają przez nią drogi rowerowe. Przebiegają przez nią trasy pojazdów komunikacji miejskiej – przystanki mają tu autobusy linii 117, 138, 146.
Zabudowa ulicy rozpoczęła się dopiero w latach 30. XX wieku, czemu sprzyjało zawarte 14 października 1931 porozumienie lokalnych właścicieli gruntów z władzami miasta. Ważnym bodźcem dla jej rozwoju były także prowadzone wówczas prace Spółki Wodnej Obwodu Wawerskiego, która doprowadziła do powstania sieci kanałów. Od 1935 ulicą jeździł autobus linii S, kończący swą trasę na rondzie Waszyngtona. W roku 1938 ulica miała już wyasfaltowaną jezdnię oraz chodniki (asfalt położono w roku 1937 i tym samym Francuska stała się trzecią wyasfaltowaną ulicą Saskiej Kępy). W latach 1937-1938 wzdłuż ulicy zasiano i obsiano pasy zieleni.
Na osi ulicy Francuskiej planowano budowę kościoła, jednak ostatecznie wybór padł na inną lokalizację. Stopniowo pojawiały się natomiast kolejne domy, co szybko zaczęło wyróżniać ulicę na tle reszty dzielnicy, o czym wspominał m.in. Bronisław Kopczyński, pisząc:
Szybkie tempo budowy oraz późne wdrożenie planów regulacyjnych poskutkowały zabudową o charakterze niejednolitym. Efekt ten spotykał się ze sprzecznymi opiniami. Tak np. Adam Wolmar pisał w 1935 o ul. Francuskiej:
Podczas obrony Warszawy we wrześniu 1939 roku na rogu ul. Francuskiej i Zwycięzców znajdowała się kluczowa barykada. Po stronie polskiej walczyli tu żołnierze 21 Pułku Piechoty "Dzieci Warszawy", 21 Pułku Ułanów Nadwiślańskich oraz 336 Pułku Piechoty, którym przyszło zmierzyć się z niemieckim 44 Pułkiem Piechoty z Prus Wschodnich, którego przyjście poprzedziły naloty Luftwaffe. Siedmiu obrońców jeszcze 27 września 1939 zostało wyróżnionych Srebrnymi Krzyżami Orderu Virtuti Militari.
W 1942 w jednym z mieszkań przy ulicy Francuskiej Anna Jachnina napisała słowa piosenki Siekiera, motyka.
Po zakończeniu okupacji niemieckiej Biuro Odbudowy Stolicy zdecydowało się na utrzymanie dotychczasowego charakteru ulicy, tj. jej roli komunikacyjnej, ale także handlowej. W okresie socrealizmu planowano wybudowanie monumentalnej kolumnady otaczającej południowy półokrąg ronda Waszyngtona z przerwą u wlotu ulicy Francuskiej. Projektu nie zrealizowano, a na tym miejscu powstała zabudowa mieszkalna. Po latach transformacji ulica jeszcze wyraźniej nabrała charakteru usługowo-handlowego.
Od 2006 ulica Francuska pozostaje głównym miejscem organizacji imprez w ramach święta Saskiej Kępy. W 2010 poddano ją generalnemu remontowi. Wymieniono nawierzchnię, chodniki, wytyczono miejsca parkingowe, przeniesiono część przystanków oraz wyodrębniono osobne pasy do skręcania w ulice podporządkowane. 22 grudnia 2010 zainaugurowana została przedświąteczna iluminacja. W 2011 odsłonięto tablice upamiętniające barykadę z okresu walk we wrześniu 1939.
Dom przy ul. Francuskiej 1 – dom, w którym mieściła się galeria Bronisława Koniuszego, a następnie dom aukcyjny DAES. W 2009 i 2011 budynek został zreprywatyzowany na podstawie tzw. dekretu Bieruta. Zameldowanych było w nim wówczas 14 lokatorów.
Dom przy ul. Francuskiej 2 – willa Łepkowskich z 1933-1934 zaprojektowana przez Lucjana Korngolda i Piotra Marię Lubińskiego. Jej najbardziej charakterystyczne elementy znajdują się po stronie ogrodu – jest to rozległy taras, na który można wejść po krętych schodach. Budynek od początku spotykał się z przychylnymi recenzjami i wskazywany był jako realizacja w duchu idei Le Corbusiera. Uznawana za jeden z najcenniejszych zabytków funkcjonalizmu na Saskiej Kępie.
Dom przy ul. Francuskiej 4 – willa Kossakowskich z 1930 zaprojektowana przez Dionizego Cieślaka. Charakterystycznym elementem domu jest ażurowy wzór balustrady podtrzymywanego na trzech filarach balkonu, powtórzony na zamknięciu tarasu i poręczy schodów prowadzących na wysoki parter. Willa wykorzystana była w filmie Czarna perła z Eugeniuszem Bodo i Leną Żelichowską. W domu tym mieszkał m.in. Kazimierz Kossakowski. We wrześniu 1939 oraz styczniu 1945 dom był znany jako jedno z nielicznych miejsc w okolicy, gdzie znajdowało się źródło wody zdatnej do picia, dzięki zainstalowanej tam w 1931 pompie (abisynce). Wcześniej na terenie posesji znajdował się zniszczony w czasie działań wojennych Królewski Dąb (Dąb Saski), którego następcę posadzono w roku 2012 przy ul. Nobla. W 2011 budynek został zreprywatyzowany. Zameldowanych było w nim wówczas 9 osób.
Budynek przy ul. Francuskiej 6 – dawna siedziba kawiarenki Bistro Eugeniusza i Ireny Wojnar. Częstymi gośćmi tego miejsca byli m.in. Zbigniew Sawan, Jan Suzin i Irena Dziedzic. Bistro zostało spopularyzowane m.in. dzięki walcowi Ryszarda Sielickiego pt. Na Francuskiej, który śpiewała m.in. Rena Rolska.
Dom przy ul. Francuskiej 10 – dom wielorodzinny Prochmana z 1936 zaprojektowany przez Zygmunta Konrada.
Budynek przy ul. Francuskiej 11 – pierwotnie niewyróżniający się architektonicznie dom, w którym organizowano kursy kroju i szycia. Obecnie wolnostojąca willa z charakterystycznymi łukami, mieszcząca m.in. restaurację Dom Polski. W 2008 parcela została zreprywatyzowana. Zameldowała wówczas tam była jedna osoba.
Róg ul. Francuskiej i ul. Obrońców – rzeźba Agnieszki Osieckiej w formie ławki pomnikowej. Przedstawia młodą artystkę siedzącą przy kawiarnianym stoliku. Rzeźba wykonana została przez Dariusza i Teresę Kowalskich. Jej odsłonięcie nastąpiło w czasie święta Saskiej Kępy 19 maja 2007.
Dom przy ul. Francuskiej 12 – kamienica Wacława Lacherta z 1934 zaprojektowana przez Bohdana Lacherta i Józefa Szanajcę. Dom jest przykładem jednego z pierwszych w Polsce bloków o układzie galeriowym. Jego pierwotny wygląd został zatarty w wyniku kolejnych przebudów – z biegiem lat mieszkania na parterze zamieniono na sklepy, ogrodzone ogródki od strony ulicy zostały zlikwidowane, a z fasady zniknęła klinkierowa okładzina. W domu tym mieszkała m.in. Danuta Mostwin.
Budynek przy ul. Francuskiej 12A – kamienica została zreprywatyzowany w 2005. Zameldowanych było w nim wówczas 21 osób.
Dom przy ul. Francuskiej 15 – dom z 1935 zaprojektowany przez Juliana Ambroziewicza. Budynek jest jednym z przykładów zastosowania balkonu jako elementu wystroju fasady. O ile w przypadku elewacji zachodniej (od podwórza) jest ona jednostajna i podzielona tylko przeszkloną klatką schodową, o tyle od strony ulicy przez niemal całą długość fasady ciągną się dwa rzędy balkonów. W budynku mieści się m.in. kwiaciarnia, której wnętrze zaprojektowała Barbara Kopankiewicz-Kielanowska. Na ścianie domu znajduje się tablica upamiętniająca napisanie słów piosenki Siekiera, motyka przez Annę Jachninę.
Dom przy ul. Francuskiej 18 – dom Avenariusów (później Jerzego Sawickiego) z 1932 zaprojektowany przez Dionizego Cieślaka.
Dom przy ul. Francuskiej 24 – dom wielorodzinny z 1937 zaprojektowany przez Stanisława Barylskiego.
Dom przy ul. Francuskiej 25 – dom wielorodzinny Guterkunsta z 1937 zaprojektowany przez Adolfa Inatowicza-Łubiańskiego.
Dom przy ul. Francuskiej 26 – dom wielorodzinny z 1937 zaprojektowany przez Stanisława Barylskiego.
Dom przy ul. Francuskiej 28 – dom wielorodzinny z ok. 1937 zaprojektowany przez Hipolita Rutkowskiego i Józefa Łęczyckiego. Wyróżniają go zygzakowate wykusze, których zastosowanie sprzyja lepszemu oświetleniu pokoi po północnej stronie. Charakterystycznym elementem jest również duży rekreacyjny taras z wysoką balustradą. Motyw zygzaka współgra z wyglądem sąsiedniego domu przy ul. Walecznych 34. Budynek wpisany do rejestru zabytków.
Dom przy ul. Francuskiej 30 – dom wielorodzinny z ok. 1938 zaprojektowany przez Stefana Putowskiego i Tadeusza Kaszubskiego. W 2009 i 2011 budynek na podstawie decyzji reprywatyzacyjnych przejął Marek Mossakowski. Mieszkało w nim wówczas 12 osób.
Budynek przy ul. Francuskiej 31 – budynek, w którym mieści się m.in. kawiarnia Baobab. Wcześniej mieściły się tam knajpy takie jak Nadwiślańska, Podhalańska, a następnie Sax – miejsce kojarzone z częstą obecnością Agnieszki Osieckiej.
Dom przy ul. Francuskiej 32 – dom wielorodzinny inż. Dzięgielewskiego z 1937 zaprojektowany przez Jana Idzikowskiego.
Dom przy ul. Francuskiej 37 – willa rodziny Klarnerów z 1937 zaprojektowana przez Bolesława Żurkowskiego. W 1995 willa została zreprywatyzowana. W 1996 została przebudowana, co naruszyło pierwotną symetrię i wyważenie proporcji. Ingerencja w konstrukcję przedwojennego budynku, który stał się na kilka lat siedzibą Ambasady Portugalii, wywołała kontrowersje. W domu tym mieszkał m.in. Czesław Klarner.
Dom przy ul. Francuskiej 38 – kamienica Darlewskich z ok. 1938 zaprojektowana przez Jerzego Woyzbuna. Budynek wykazuje pewne cechy podobieństwa względem projektów Bohdana Pniewskiego, z którym Woyzbun współpracował. Kilka elementów nawiązuje do willi Pniewskiego z al. Na Skarpie – niewielka liczba okien od frontu i masywność ścian nadają budynkowi wizerunek obiektu obronnego. Typowe dla mody końca lat 30. XX wieku jest połączenie materiałów dzikich (kamień) z gładką ścianą oraz linii miękkich (elewacja północna) z prostymi. Budynek wpisany do rejestru zabytków.
Dom przy ul. Francuskiej 40 – dom, w którym mieszkała m.in. Zofia de Bondy. W 2009 następcom prawnym dawnych właścicieli przyznano ponad 1 mln zł odszkodowania w ramach procesu reprywatyzacyjnego.
Budynek przy ul. Berezyńskiej 25 (róg Francuskiej) – budynek z 1999 zaprojektowany przez zespół architektów. Gmach jest siedzibą założonego przez Stefana Kuryłowicza biura projektowego, czyli Pracowni Kuryłowicz & Associates. Na fasadzie budynku widoczne są materiały najczęściej stosowane przez pracownię, tj. beton architektoniczny i trawertyn. Zastosowano wiele detali marynistycznych, jak np. bulaje, balkoniki i relingi.
Dom przy ul. Francuskiej 49 – dom, w którym mieszkał m.in. Andrzej Zawada. Kierowaną przez niego wyprawę na Mount Everest (wraz z Krzysztofem Wielickim i Leszkiem Cichym) upamiętnia znajdująca się na domu tablica.
Dom przy ul. Francuskiej 50 – parcela została zreprywatyzowana w 2011. Zameldowanych w niej wówczas było 9 osób.
Magdalena Piwowar, Grzegorz Piątek, Jarosław Trybuś: SAS. Ilustrowany atlas architektury Saskiej Kępy. Centrum Architektury, 2012. ISBN 978-83-934574-0-3.
Hanna Faryna-Paszkiewicz: Saska Kępa w listach, opisach, wspomnieniach... Warszawa: Kowalska/Stiasny, 2004.
Wykaz zabytków nieruchomych wpisanych do rejestru zabytków – stan na 30 czerwca 2012 r. – woj. mazowieckie (Warszawa). nid.pl, 2012-06-30. [dostęp 3 września 2012].

Ulica Katowicka – warszawska ulica na Saskiej Kępie, biegnąca od skrzyżowania z ul. Zwycięzców do skrzyżowania z ul. Walecznych. Znajdują się przy niej głównie domy mieszkalne, m.in. z okresu dwudziestolecia międzywojennego, spośród których trzynaście wpisanych jest do rejestru zabytków. Kilka budynków zaprojektowanych zostało przez architektów związanych z ugrupowaniem Praesens. Na Katowickiej obecne są również ślady eksperymentu urbanistycznego z końca lat 40. XX wieku. Nazwa ulicy nawiązuje do Katowic – stolicy najmłodszego wówczas województwa śląskiego, co wpisuje się w nazewnictwo wielu innych ulic Saskiej Kępy, odnoszących się do nowego ładu politycznego po I wojnie światowej.
Ulica Katowicka położona jest równolegle do Wisły. Znajduje się w północno-zachodniej części Saskiej Kępy, między Wałem Miedzeszyńskim a ulicą Francuską. Rozpoczyna się skrzyżowaniem z ul. Zwycięzców, następnie krzyżuje się z ul. Obrońców, a swój bieg kończy krzyżując się z ul. Walecznych. Ulica Katowicka jest jednokierunkowa – przejazd możliwy tylko w kierunku północnym. Nie przebiegają przez nią trasy komunikacji miejskiej ani drogi dla rowerów.
Historia ulicy Katowickiej sięga lat 20. XX wieku, gdy na Saskiej Kępie osuszono grunty i rozparcelowano tereny. Dodatkowym bodźcem rozwoju inwestycji mieszkaniowych było oddanie do użytku Mostu Poniatowskiego. Najstarsza część zabudowy, czyli Kolonia Łaskiego pochodzi z roku 1926. Od roku 1928 na ulicy zaczęły pojawiać się pojedyncze wille, w tym domy wpisujące się w najnowsze ówcześnie światowe tendencje architektoniczne, inspirowane m.in. projektami Le Corbusiera.
Po II wojnie światowej wille przy ul. Katowickiej stały się domami wieloizbowymi, czyli objęte zostały przymusowym dokwaterowaniem lokatorów do mieszkań przedwojennych właścicieli. Ponadto odcinek ulicy między Zwycięzców i Obrońców (ok. 250 m) wytypowany został do zrekonstruowania przez Biuro Odbudowy Stolicy. Eksperyment miał polegać na uczynieniu jej ulicą pokazową poprzez usunięcie ogrodzeń i wprowadzenie zieleni oraz ozdobienie jej elementami małej architektury i plastyki. Inicjatywa – według doniesień prasowych – spotkała się z przychylnością mieszkańców. Odpowiedzialny za przebudowę zespół architektów (pod kierunkiem Bohdana Lacherta) pozyskał do współpracy także grupę rzeźbiarzy, głównie zamieszkujących i tworzących na Saskiej Kępie, którzy wykonali swoje prace bezinteresownie, pod kierunkiem prof. Tadeusza Breyera. Najlepiej zachowanym elementem dekoracji z ówczesnego okresu jest płaskorzeźba Plon z 1947, odnowiona w 2011. Pozostałymi śladami powojennej przebudowy ulicy są resztki ławek, zewnętrzna dekoracja klatki schodowej domu pod numerem 8A oraz istniejące wciąż na kilku budynkach gmerki Biura Odbudowy Stolicy. Dawne zagospodarowanie znajdującego się przed Plonem skweru stało się inspiracją dla jednego z projektów zgłoszonych w 2014 roku do budżetu partycypacyjnego.
Przy ul. Katowickiej znajdowała się Ambasada Republiki Federalnej Niemiec, przez którą latem i jesienią 1989 roku ok. 6 tys. obywateli NRD usiłowało przedostać się na Zachód. W 2010 wydarzenia te upamiętniono pomnikiem pt. Przez Warszawę ku Wolności.
Architektura i historia ulicy wykorzystywane i eksponowane są przez instytucje publiczne i firmy prywatne m.in. podczas organizacji gier miejskich.
Większą część zabudowy stanowią domy mieszkalne. Wyjątek stanowi gmach Zespołu Szkół nr 77, który znajduje się na rogu ulic Katowickiej i Zwycięzców. Projekt budynku powstał jeszcze przed zadekretowaniem w Polsce socrealizmu (1949). Jest dziełem Barbary i Hieronima Karpowiczów. Elewację pokrywa charakterystyczna ceglana dekoracja (1953-1954). Na ścianie od strony Katowickiej znajduje się płaskorzeźba przedstawiająca Warszawską Syrenkę, wykonana przez Wojciecha Czerwosza.
Dom przy ul. Katowickiej 2 – willa rodziny Avenariusów z 1937, zaprojektowana przez Stanisława Barylskiego.
Dom przy ul. Katowickiej 5 – szeregowy dom jednorodzinny z 1937, zaprojektowany przez Stanisława Barylskiego.
Dom przy ul. Katowickiej 7 – dom z ok. 1930, w którym mieściła się siedziba Biura Odbudowy Stolicy. Budynek wpisany do rejestru zabytków.
Dom przy ul. Katowickiej 7A – dom Avenariusa z 1930, powstały pierwotnie według projektu Stanisława Barylskiego, przerobiony został przez Bohdana Lacherta i Józefa Szanajcę w 1938. W czasie przebudowy powstała przeszklona klatka schodowa, która jest pierwszym w Polsce przykładem zastosowania motywu béton brut. Ściana wieży (nosząca ślady ostrzału z okresu II wojny światowej) zwieńczona jest perforowanym daszkiem. Jego mieszkańcem był m.in. Lech Niemojewski. Ilustracja przedstawiająca dom przy ul. Katowickiej 7A znalazła się na okładce książki Saska Kępa autorstwa Hanny Faryny-Paszkiewicz. Budynek wpisany do rejestru zabytków.
Dom (segment) przy ul. Katowickiej 8A – kamienica Toeplitza – z ok. 1930, zaprojektowana przez Henryka Oderfelda. Na elewacji zachował się detal z okresu przebudowy ulicy przez Biuro Odbudowy Stolicy – ażur wykonany przez Jerzego Jarnuszkiewicza. Budynek wpisany do rejestru zabytków.
Dom (segment) przy ul. Katowickiej 8B – dom z ok. 1938 zaprojektowany przez Romana Sołtyńskiego dla siebie samego, wpisany do rejestru zabytków.
Willa przy ul. Katowickiej 9/11/11A – dom trójrodzinny Lachertów projektu Bohdana Lacherta i Józefa Szanajcy z 1928-1929. Dom stanowi jeden z pierwszych w Polsce przykładów zastosowania pięciu zasad nowoczesnej architektury sformułowanych przez Le Corbusiera. Szkieletowa konstrukcja pozwoliła na swobodne formowanie wnętrz i elewacji. Częściowo otwarty parter wsparty został na słupach. Od strony ulicy zastosowano wąskie pasmowe okna, natomiast tył został przeszklony, co stanowić miało swoiste połączenie wnętrza z ogrodem. W części pod numerem 9 mieszkał współprojektant domu Bohdan Lachert, obecnie jest to siedziba Fundacji Dom Holenderski. Budynek wpisany do rejestru zabytków.
Dom przy ul. Katowickiej 10 – willa Romanów projektu Mariana Lalewicza z lat 30. XX wieku. Budynek pozbawiony jest historyzujących detali, wyróżnia go natomiast przeszklony, półokrągły salon, którego elewacja podzielona jest pionowymi elementami. Budynek wpisany do rejestru zabytków.
Domy jednorodzinne od ul. Katowickiej 17 do ul. Katowickiej 23 – część koloni Łaskiego z 1926, powstałej według projektu Włodzimierza Galla. Są to domy szeregowe, o wspólnych ścianach nośnych, tworzące zwartą pierzeję. Na fasadzie każdego z nich znajduje się fronton. Wszystkie domki mają mały ganek i ogródki. Na fasadach bocznych domów narożnych powstały balkony z tralkowymi balustradami. Według jednej z wersji do budowy domów wykorzystano materiały z rozbieranego w latach 20. Soboru Św. Aleksandra Newskiego. O inwestycji pisano m.in. w Kurierze Warszawskim z 1930: Całość koloni Łaskiego wygląda ładnie i malowniczo, zwłaszcza ulica Obrońców, otwierająca prostą perspektywę w stronę Wawra, oświetlona lampami łukowymi, wywiera wrażenie dodatnie, dając przedsmak przyszłej dzielnicy willowej, podobnej do poznańskiego Sołacza.
Willa przy ul. Katowickiej 26 – willa Kiltynowicza projektu Szymona Syrkusa i Heleny Syrkusowej z ok. 1936. Wyróżniającym się elementem domu jest elewacja boczna (zaburzona przez dobudowany w późniejszym okresie garaż) oraz betonowy detal schodów od ul. Katowickiej. Widoczny jest również typowy element projektów architektonicznych małżeństwa Syrkusów – cegła klinkierowa na cokole z szeroką fugą poziomą i wąską pionową. Budynek wpisany do rejestru zabytków.
Willa przy ul. Obrońców 10 (róg Katowickiej) – willa Brzezińskich projektu Piotra Kwieka z okresu po 1935. Określana jest mianem jednej z najbardziej ekstrawaganckich willi na Saskiej Kępie. Do jej charakterystycznych elementów zalicza się położony na dachu taras (wraz z daszkiem z okrągłym otworem), bulaje, cienkie słupy i falującą linię elewacji.
Willa przy ul. Obrońców 25 (róg Katowickiej) – willa Felicji Trębickiej projektu Stanisława Nowickiego, ukończona w 1934. Jest przykładem zastosowania stylu Art déco z elementami (np. basztą) nawiązującymi do architektury obronnej. Obecnie budynek pełni funkcje biurowe. W czasie powstania warszawskiego przez pięć dni mieścił się w nim szpital wojenny.
Choć zmiany wprowadzone na ul. Katowickiej w końcu lat 40. XX wieku były znaczne, to do dziś pozostało z nich niewiele, szczególnie z wprowadzonych wówczas elementów dekoracyjnych. Nieznany jest los znajdujących się tam rzeźb. Prawdopodobnie z biegiem lat uległy one dewastacji, możliwe też, że zostały ukradzione. W grupie zaginionych prac znalazł się Niedźwiadek igrający z rybą (fontanna wykonana przez Jerzego Jarnuszkiewicza), Niedźwiadek Stanisława Sikory, Chłopiec z żaglówką Stefana Momota oraz Borsuk Józefa Trenarowskiego. Nowymi elementami były również ustawione po parzystej stronie ulicy betonowe ławy (na kamiennych murkach) i latarnie parkowe, tj. niższe niż powszechne wówczas w Warszawie pastorałki. Śladami z tego okresu jest m.in. dekoracja elewacji domu przy Katowickiej 8A oraz płaskorzeźba Plon (obie prace autorstwa Jerzego Jarnuszkiewicza). W związku z fatalnym stanem płaskorzeźby lokalna społeczność zainicjowała projekt Wokół Plonu, dzięki któremu praca została w 2011 roku odrestaurowana. W ramach projektu planowane są dalsze działania mające na celu m.in. przywrócenie ławek oraz uporządkowanie skweru na rogu ul. Katowickiej i Zwycięzców. Budowa ław rozpoczęła się we wrześniu 2014. Następnie dokonano nasadzeń zieleni. W 2016 płaskorzeźba wraz ze skwerem została wyróżniona Nagrodą im. Bohdana Lacherta i Józefa Szanajcy Najlepsza architektura Saskiej Kępy w kategorii Przestrzeń Publiczna i Zieleń.
Powojenne zmiany na ul. Katowickiej oceniane są różnie. Początkowo były one mocno krytykowane, m.in. przez Jerzego Baurskiego na łamach Architektury. Orędownikiem zmian był m.in. Bohdan Lachert, który pisał, że krzyczące kontrasty snobizmu, chęci zysku, złego smaku, partactwa, taniej roboty – zostały złagodzone przez komponowanie przestrzeni między zabudową, objęcie wspólnym planem przedogródków, wprowadzenie zieleni, usunięcie ogrodzeń, ustawienie rzeźb dekoracyjnych. Wszystkie elementy nowej koncepcji nie naruszały jednak pierwotnych założeń architektury reprezentowanej przez przedwojenne budynki. Według Hanny Faryny-Paszkiewicz mogła być to próba wprowadzenia takich zmian, aby zadośćuczynić postulatom dotyczącym demokratyzacji przestrzeni bez naruszania przykładów architektury z okresu międzywojennego.
Magdalena Piwowar, Grzegorz Piątek, Jarosław Trybuś: SAS. Ilustrowany atlas architektury Saskiej Kępy. Centrum Architektury, 2012. ISBN 978-83-934574-0-3.
Wykaz zabytków nieruchomych wpisanych do rejestru zabytków – stan na 30 czerwca 2012 r. – woj. mazowieckie (Warszawa). nid.pl, 2012-06-30. [dostęp 29 sierpnia 2012].

Ulica Warszawska – jedna z najważniejszych ulic w Katowicach, w dzielnicy Śródmieście. W XIX wieku był to ważny trakt, prowadzący do Mysłowic. Współcześnie stanowi główny szlak pieszo-komunikacyjny ścisłej strefy centrum miasta.
Rozpoczyna swój bieg przy Rynku w centrum Katowic, biegnie obok starej zabudowy Śródmieścia, budynku dawnego Banku Spółek Zarobkowych z 1923, Ewangelickiego Kościoła Zmartwychwstania Pańskiego, budynku katowickiego oddziału NBP, Kościoła Mariackiego, krzyżuje się z ul. ks. Konstantego Damrota, ul. Górniczą i ul. Druckiego-Lubeckiego. Swój bieg kończy przy skrzyżowaniu z ul. Jerzego Dudy-Gracza, zmieniając nazwę na ul. 1 Maja.
Pierwotnie ciąg ulic prowadzących do Rynku (dawniej Friedrichplatz) nazywał się Chausseestraße/Chausee von Myslovitz, w 1857 nazwę zmieniono na Friedrichstraße. Była to główna oś w kierunkach wschód − zachód (razem z Grundmannstraße − ul. 3 Maja oraz Bismarckstraße − ul. Gliwicka). W połowie XIX wieku znajdował się tu Urząd Gminy (Chausseestraße 2).
Na mapie układu przestrzennego wsi Katowice z 1823 droga istnieje jako ważny szlak prowadzący do Mysłowic.
W 1848 przy ul. Warszawskiej otwarto pierwszy hotel w Katowicach, w miejscu obecnego Domu Handlowego "Zenit". Od nazwiska jednego z właścicieli (Karl Welt) był popularnie nazywany Hotelem Welta. W 1850 wystąpił w nim ze swoją orkiestrą Johann Strauss.
W 1856 w niewielkim domu przy Friedrichstraße aptekarz Tripitz założył pierwszą katowicką aptekę (później przeniesiona na Mühlstraße – dziś ul. Młyńska). 1 sierpnia 1876 przy tej ulicy powstała również Adlerapotheke ("Apteka pod Orłem") w Spiszowym Domu (zał. przez aptekarza Liedkiego, później należała do radcy miejskiego Herzbergera).
Według królewskich pruskich pomiarów krajowych z 1881 (wydanych w 1883), skrzyżowanie Friedrichstraße i Sedanstraße (obecnie ul. Andrzeja Mielęckiego) leży 264,2 m powyżej poziomu morza.
Uregulowane w fazie wczesnoprzemysłowej proste odcinki traktów i dróg wiejskich zachowały się i były włączane w sieć ulic miejskich, a dwie główne osie komunikacyjne − równoleżnikowa (obecnie ul. Chorzowska i dalej ul. Warszawska) i południkowa (obecnie al. Wojciecha Korfantego a dalej ul. Pocztowa i ul. Tadeusza Kościuszki) − stały się głównymi osiami kanwy urbanistycznej Śródmieścia.
Charakterystycznym elementem krajobrazu miasta w najwcześniejszym okresie rozwoju była dzielnica willowa, rozciągnięta wzdłuż wschodniego odcinka głównej osi urbanistycznej − szosy mysłowickiej (obecnie ul. Warszawska). W początkach XX wieku ulica Warszawska była główną drogą wjazdową do Katowic od strony wschodniej. 20 czerwca 1922 wkroczył nią do miasta generał Stanisław Szeptycki ze swoimi wojskami. W 1926 drodze nadano imię Marszałka Józefa Piłsudskiego. Na ścianie budynku pod nr 6. znajduje się tablica pamiątkowa, ufundowana w 1962 przez społeczeństwo Katowic, ku czci zamordowanego przez niemieckie bojówki 17 sierpnia 1920 Andrzeja Mielęckiego. W 1927 oficynę drukarską o nazwie "Drukarnia Handlowa" z siedzibą przy ul. J. Piłsudskiego 33 założyli bracia Hil i Berek Sztrochlicowie z Będzina. Jesienią 1927 ulica została w kilku miejscach wybrukowana kostką drewnianą. W latach trzydziestych XX wieku przy ulicy pod numerem 49 zlokalizowany był III Komisariat Policji, a pod numerem 21 − hotel "Czora" z trzema pokojami. Podczas II wojny światowej przy ówczesnej Friedrichstraße znajdowała się siedziba grupy gospodarczej wytopu metali Schlesische AG für Bergbau und Zinkhüttenbetrieb.
W latach 60. i 70. XX wieku w związku z budową nowego dworca kolejowego wyburzono część zabudowy w kwartale ulic: 3 Maja, Warszawska, J. Słowackiego. Teatr Śląski w 1981 otworzył tu Scenę Kameralną (ul. Warszawska 2). W 2009 za około 30 mln złotych zmodernizowano torowisko; tory tramwajowe zostały zabudowane w betonowych płytach prefabrykowanych. Wykonano także kilkanaście przystanków tramwajowych z peronami o szerokości jednego pasa ruchu (ograniczono tym samym jezdnię dla samochodów). Wszystkie przystanki wyposażono w nowe wiaty i zabezpieczono je barierami, chroniącymi pieszych od strony jezdni przed ochlapaniem przez przejeżdżające samochody.
Przy ul. Warszawskiej znajdowała się willa Grundmanna z lat 1868−1869 (przebudowana 1872−73), z portykiem podtrzymywanym przez cztery posągi kariatyd, wieżą, pergolą i ogrodem zimowym (róg z ul. Bankową). Została zburzona decyzją wojewódzkich władz partyjnych w 1973.
Zabytkowa kamienica mieszkalno−handlowa (ul. Warszawska 1) z 1874 według projektu Paula Jackischa z Bytomia w stylu eklektycznym z elementami neorenesansu (nr rej.: A/1561/94 z 30 grudnia 1994); kamienica znajduje się w miejscu dawnego ogrodu hotelu "Welt".
Zabytkowa kamienica (ul. Warszawska 2) z 1908, projektu architekta Metzinga z Berlina w stylu modernizmu (nr rej.: A/1449/91 z 30 grudnia 1991).
Zabytkowa kamienica (ul. Warszawska 5), zbudowana w stylu historyzmu (eklektyzmu) z elementami neobarokowymi (1890, proj. Arthur Hausler, w 1891 rozbudowano oficynę tylną według projektu Paula Frantziocha, w 1898 dokonano przebudowy na parterze, a w 1900 nadbudowano oficynę tylną według projektu A. Zimmermanna.
Zabytkowa kamienica (ul. Warszawska 6) z 1897, projektu Ludwika Goldsteina w stylu neobarokowym (nr rej.: A/1391/89 z 23 października 1989). Budynek zastąpił wcześniejszy dom z lat siedemdziesiątych XIX wieku. Kamienicę wzniesiono na planie "U" ze zwartą bryłą i nieznacznie zryzalitowanymi osiami skrajnymi.
Budynek dawnego Banku Spółek Zarobkowych (ul. Warszawska 7) z 1923 (nr rej.: A/1386/89 z 10 października 1989), powstał po przebudowie willi Sacksa z 1876 (willę wbudowano w nowy obiekt).
Zabytkowy gmach bankowy z początku XX wieku przy ul. Warszawskiej 8 (nr rej.: A/1392/89 z 23 października 1989) z 1928 w stylu wtórnego neoklasycyzmu.
Zabytkowa kamienica wybudowana przez Theodora Wawrzika w 1868 (przebudowa w 1912) w stylu historyzmu przy ulicy Warszawskiej 10. Pod numerem 10, na drugim piętrze, mieszkał Andrzej Mielęcki.
Willa Ignatza Grünfelda (ul. Warszawska 12), wybudowana w 1870 według projektu Ignatza Grünfelda w stylu modernizmu/neoklasycyzmu. W dwudziestoleciu międzywojennym funkcjonował tu oddział Deutsche Bank u. Disonto-Gesellschaft oraz Dresdner Bank.
Dawny Państwowy Bank Rolny (1938, proj. Marian Lalewicz, ul. Warszawska 14), w stylu zbliżonym do modernizmu o formach funkcjonalizmu, choć z bogatszymi elementami dekoracyjnymi (nr rej.: A/1389/89 z 23 października 1989). Obiekt to przebudowana willa Hugo Grünfelda z 1900.
Zabytkowa kamienica (ul. Warszawska 15), wybudowana w 1893 w stylu historyzmu (eklektyzmu) według projektu Ludwiga Schneidera.
Kościół ewangelicki Zmartwychwstania Pańskiego (ul. Warszawska 18) z lat 1856−1858 w stylu neoromańskim, z fundacji Huberta von Thiele-Winckler, proj. Richard Lucae; kościół ten był pierwszym monumentalnym obiektem w Katowicach (nr rej.: A/1285/82 z 2 lutego 1982).
Zabytkowy budynek (ul. Warszawska 28) (róg z ul. św. Pawła), wybudowany w 1928 według projektu Gustava Kutschki na planie w kształcie odwróconej litery "U".
Zabytkowa kamienica mieszczańska (ul. Warszawska 28a), wybudowana w 1873 w stylu modernizmu (nr rej.: A/41/00 z 11 grudnia 2000).
Zabytkowa kamienica mieszkalna (ul. Warszawska 30) z 1870, według projektu Boenischa z 1865, dla rodziny Kristufków, przebudowana w 1895 według projektu P. Franziocha w stylu historyzmu (nr rej.: A/1432/91 z 30 sierpnia 1991).
Zabytkowa kamienica (ul. Warszawska 31) z 1902, proj. Max Grunfeld w stylu secesyjnym (nr rej.: A/1570/95 z 31 maja 1995). Wcześniej w tym miejscu istniała willa Holtzego (wzniesiona około 1873).
Zabytkowa kamienica (ul. Warszawska 34) z 1875 (przebudowana w latach 1937−38, znajduje się na rogu z ul. Wodną 1).
Zabytkowa kamienica (ul. Warszawska 35), wybudowana w 1894 w stylu historyzmu (eklektyzmu) na planie prostokątnym z oficyną boczną w kształcie litery "L" (nr rej.: A/1438/91 z 31 października 1991).
Willa Kramstów (ul. Warszawska 37) z lat 1875−76, proj. Julius Hasse, willa ogrodowa (nr rej.: A/1439/91 z 31 października 1991).
Dawna willa ogrodowa budowniczego Juliusa Hasse z 1870 (ul. Warszawska 42), zbudowana w stylu klasycystycznym/eklektycznym, na planie litery "L" (nr rej.: A/1335/85 z 21 maja 1985); wejście znajdowało się od strony podwórza; płaskie podziały fasady tworzą w części środkowej dwuosiowy ryzalit z portykami (górny portyk zwieńczono belkowaniem i trójkątnym przyczółkiem, został oddzielony od dolnego portytku attyką). Obecnie budynek jest siedzibą Wojewódzkiego Ośrodka Medycyny Pracy.
Zabytkowa kamienica (ul. Warszawska 45) z 1857 według projektu Hanniga w stylu neorenesansu, przebudowana w 1936 przez Franciszka Krzywdę-Polkowskiego i scalona z budynkami przy ulicy Warszawskiej 47 i 49; połączone zostały wnętrza, natomiast w elewacjach można wyróżnić poszczególne kamienice (nr rej.: A/1488/92 z 11 sierpnia 1992). W dwudziestoleciu międzywojennym pod numerem 47 swoją siedzibę miał konsulat brazylijski i Starostwo oraz Sąd Kupiecki Powiatowy.
Budynek Szpitala Sióstr Elżbietanek (ul. Warszawska 52) prawdopodobnie projektu architekta Hermana Kustoscha z 1906, wzniesiony w latach 1907−1912 w stylu eklektycznym (nr rej.: A/1336/85 z 21 maja 1985).
Zabytkowa kamienica (ul. Warszawska 57) z 1937 według projektu Tadeusza Kozłowskiego w stylu funkcjonalizmu (nr rej.: A/15498/94 z 14 listopada 1994).
Zabytkowe kamienice z końca XIX i początku XX wieku (ul. Warszawska 3, 4, 11, 19, 21, 23, 26, 32, 33, 36, 38, 40, 43, 44, 46, 48, 50, 51, 53, 56, 58, 60, 61, 62, 63, 63a, 65, 66, 67, 69).Pozostałe instytucje przy ul. Warszawskiej:
W 1900 spółka Schlesische Kleinbahn AG otworzyła linię tramwajową Katowice − Mysłowice; część torowiska tej linii przebiegała na całej długości ul. Warszawskiej.
Ulicą Warszawską kursują tramwaje i autobusy (na odcinku od ul. Francuskiej do ul. Szkolnej): KZK GOP, PKM Jaworzno i MZK Tychy.
Z powodu korków, utrudniających przejazd ulicą Warszawską, od 2005 autobusy miejskie kursują tylko na odcinku od ul. Francuskiej do ul. Szkolnej. W założeniu KZK GOP pasażerowie mają przesiadać się do tramwajów, zapewniających szybki dojazd do ścisłego centrum miasta.
Kultura i sztuka w Katowicach, red. M. Czajkowski, Wydawnictwo Tekst, Katowice 1997, ​ISBN 83-86860-99-5​.
Rejestr zabytków – Śląski Wojewódzki Konserwator Zabytków w Katowicach (pol.). www.wkz.katowice.pl. [dostęp 2011-09-28].
Spacery po Katowicach, Urząd Miasta Katowice: Wydział Promocji i Współpracy z Zagranicą, Katowice Grudzień 2003, ​ISBN 83-918152-5-0​, s. 6.
Broszkiewicz Jacek; Katowice – reflektorem po mieście, wydawca: Urząd Miejski w Katowicach, ​ISBN 83-901884-0-6​, s. 52.
K. Szaraniec, L. Szaraniec, K. Szarowski, Katowice i Górnośląski Okręg Przemysłowy, Katowickie Towarzystwo Społeczno-Kulturalne, Katowice 1980.

Ulica Wileńska (dawn. niem. Hohenzollernstraße, późn. Roosevelta, Fornalskiej) – raciborska ulica o długości 415 m w dzielnicy Nowe Zagrody. Została wytyczona w 1903 roku. Rozpoczyna się od skrzyżowania z ulicą Browarną i Wojska Polskiego, a kończy na skrzyżowaniu z ulicą Lwowską i Warszawską. Znajduje się przy niej kilka eklektycznych kamienic, bloków mieszkalnych, kompleks boisk Orlik 2012, budynek administracyjny Spółdzielni Mieszkaniowej Nowoczesna, Cech Rzemiosł Różnych, urząd stanu cywilnego, Zespół Szkół Budowlanych i Rzemiosł Różnych, Zespół Szkół Zawodowych, Państwowa Szkoła Muzyczna I stopnia, a także budynek należący do raciborskiej Państwowej Wyższej Szkoły Zawodowej, nazywany „Słoneczkiem”. Dawniej mieścił się przy niej także kościół ewangelicki.
Ulicę wytyczono w 1903 roku, prawdopodobnie pod wpływem parafii ewangelickiej, która zamierzała na przyległych do niej gruntach wybudować swój kościół. Świątynia ta, wraz z budynkiem plebanii i domem parafialnym, została wybudowana w latach 1909–1911. Nowej ulicy nadano nazwę Hohenzollernstraße (od panującego wówczas cesarskiego rodu Hohenzollernów). W 1934 roku oddano do użytku budynek dzisiejszego Zespołu Szkół Budowlanych i Rzemiosł Różnych. Wcześniej, bo w 1900 roku, powstał budynek Zespołu Szkół Zawodowych. Kamienice znajdujące się przy ulicy pochodzą z przełomu XIX i XX wieku. W latach 30. XX wieku powstał także budynek służący dziś PWSZ, zwany popularnie „Słoneczkiem”. Na planie miasta z 1924 roku ulica kończyła się przy ulicy Bukowej, nieco dalej niż dzisiaj, prowadząc do tzw. łaźni Keila. Obecnie odcinek od ulicy Lwowskiej do Bukowej jest fragmentem ulicy Warszawskiej. Po II wojnie światowej ulicę nazwano imieniem Franklina Delano Roosevelta, wkrótce jednak zmieniono nazwę na „Fornalskiej” (od Małgorzaty Fornalskiej). Ulicę często błędnie nazywano wtedy „Fornalską”. W okresie PRL rozebrano kościół ewangelicki, a także wybudowano kilka bloków mieszkalnych. W latach 1973–1978 częściowo w miejscu dawnego kościoła postawiono gmach Państwowej Szkoły Muzycznej I stopnia. W roku 1992, w ramach akcji zmieniania nazw pod wpływem przemiany ustrojowej, zmieniono nazwę ulicy na Wileńską (od Wilna). W 2002 roku skrzyżowanie z ulicą Ogrodową przebudowano na niewielkie rondo, w związku z częstymi stłuczkami i wypadkami, do jakich na nim dochodziło. W 2010 roku oddano do użytku kompleks boisk wybudowany w ramach projektu Orlik 2012.
Na rogu ulic Wileńskiej i Ogrodowej, w miejscu dzisiejszej Państwowej Szkoły Muzycznej I stopnia, niegdyś stał kościół ewangelicki. Była to świątynia luteran wyznania augsburskiego. Została wybudowana w latach 1909–1911 według projektu architekta Jürgena Krögera. Podczas II wojny światowej nie uległa większym zniszczeniom, jednak po wojnie powoli niszczała i w latach 60. XX wieku została rozebrana. Do dziś zachował się jedynie budynek plebanii, w którym znajduje się urząd stanu cywilnego oraz dom parafialny, mieszczący Cech Rzemiosł Różnych oraz inne instytucje.
W latach międzywojennych kościół był jednym z symboli miasta. Od strony frontowej posiadał dwie wieże w stylu barokowym, których hełmy pokryte były miedzianą blachą. Owalna część centralna pokryta była wspartą na czterech kolumnach kopułą. Mury kościoła wykonane były z czerwonej cegły klinkierowej. Jego długość wynosiła 44,5 m, szerokość 30 m, a wysokość wież wraz z krzyżami 51 m. Kopuła wznosiła się na wysokość 17 m. Wejście, prowadzące przez wykonany z piaskowca portal, prowadziło od strony ulicy Wileńskiej. Wewnątrz ściany były tynkowane na szaro i zdobione złoceniami. Przedłużeniem portalu był obszerny przedsionek, nad którym znajdował się chór muzyczny. W prezbiterium umieszczony był ołtarz przeniesiony z kościoła św. Ducha, gdzie wcześniej mieściła się świątynia ewangelików, wyposażony jednak w nowy obraz autorstwa prof. Eduarda Kaempffera. Na witrażach przedstawiono sceny z Nowego Testamentu.
Ulica rozpoczyna się na skrzyżowaniu z ulicami Browarną i Wojska Polskiego. Po zachodniej stronie, przy ulicy Wojska Polskiego 15, na rogu skrzyżowania, znajduje się kamienica z apteką „Centrum” na parterze. Po drugiej stronie znajduje się blok mieszkalny. Następnie po stronie wschodniej położony jest budynek Zespołu Szkół Budowlanych i Rzemiosł Różnych. Naprzeciw niego stoi budynek administracyjny Spółdzielni Mieszkaniowej Nowoczesna. Obok znajduje się dawny dom parafii ewangelickiej, wykorzystywany przez Cech Rzemiosł Różnych oraz inne instytucje. Przed nim, prostopadle do Wileńskiej, biegnie krótka ulica Kilińskiego. Za domem stoi dawna plebania, obecnie urząd stanu cywilnego. Za plebanią, na rogu Wileńskiej i Ogrodowej, stał niegdyś kościół ewangelicki. W jego miejsce w latach 70. XX wieku zbudowano Państwową Szkołę Muzyczną I stopnia. Po drugiej stronie znajduje się budynek Zespołu Szkół Zawodowych. Pomiędzy Zespołem Szkół Zawodowych a Zespołem Szkół Budowlanych i Rzemiosł Różnych znajduje się kompleks boisk wybudowany w ramach projektu Orlik 2012. Za rondem z ulicą Ogrodową, po wschodniej stronie, stoją trzy bloki mieszkalne, zorientowane prostopadle do biegu ulicy, a po przeciwnej stronie jeden blok, usytuowany wzdłuż jej biegu i przystawiony do rzędu kamienic, który ciągnie się aż do skrzyżowania z ulicami Lwowską i Warszawską. Przy skrzyżowaniu, naprzeciwko kamienicy, znajduje się budynek wykorzystywany dziś przez PWSZ, zwany popularnie „Słoneczkiem”.
Ulica jest oświetlona za pomocą latarni znajdujących się po jednej (północno-zachodniej) stronie ulicy. Jezdnia ma nawierzchnię asfaltową o szerokości 7,4–8 m, z czego 2 m przeznaczone jest na ścieżkę rowerową powstałą po remoncie w 2013 roku. Po obu stronach ulicy rosną drzewa, z dwóch stron ułożone są również chodniki z płyt chodnikowych. Skrzyżowania oraz rondo pozbawione są sygnalizacji świetlnej. Przejścia dla pieszych zlokalizowano w sześciu miejscach: przy skrzyżowaniu z ulicami Lwowską i Warszawską, dwa przy rondzie z ulicą Ogrodową, przed wejściem od strony południowej na teren Zespołu Szkół Budowlanych i Rzemiosł Różnych, pomiędzy wejściem od strony północnej na teren Zespołu Szkół Budowlanych i Rzemiosł Różnych a skrzyżowaniem z ulicą Kilińskiego i ostatnie przy skrzyżowaniu z ulicami Wojska Polskiego i Browarną.
Przy ulicy Wileńskiej znajduje się pięć bloków mieszkalnych, cztery budynki należące do różnych szkół, budynek administracyjny SM Nowoczesna, budynki dawnej plebanii i domu parafii ewangelickiej oraz kamienice: na rogu skrzyżowania z ulicą Wojska Polskiego eklektyczna kamienica z elementami neobarokowymi, powstała w okresie 1880–1900, a także rząd przyległych do siebie eklektycznych kamienic z elementami secesyjnymi, pod nieparzystymi numerami 13–21, wybudowanych przez firmę Georga Lüthge w latach 1906–1910 według projektu architekta Bruno Woltera. Wśród tych obiektów wskazane do ujęcia w gminnej ewidencji zabytków przez Śląskiego Wojewódzkiego Konserwatora Zabytków są budynki: Zespołu Szkół Zawodowych, Zespołu Szkół Budowlanych i Rzemiosł Różnych (wraz z budynkiem sali gimnastycznej), budynek przy ulicy Lwowskiej 9 (tzw. "Słoneczko"), dawny dom parafialny mieszczący obecnie Cech Rzemiosł Różnych, dawny dom plebanii (dziś urząd stanu cywilnego) oraz kamienice przy ulicy Wileńskiej 13, 15, 17, 19 i 21, a także kamienica narożna przy ulicy Wojska Polskiego 15. Poniżej krótka charakterystyka obiektów znajdujących się przy ulicy wyjąwszy bloki mieszkalne, budynek SM Nowoczesna oraz gmach Szkoły Muzycznej nie będących ze względu na uboższą formę architektoniczną przedmiotem opisu w opracowaniach:
Kamienica przy ul. Wojska Polskiego 15 (róg Wileńskiej) – czterokondygnacyjny budynek w stylu eklektycznym z elementami neobaroku. Posiada zachowany detal architektoniczny. Parter jest boniowany, wyżej zaś kamienica jest otynkowana. W narożniku trzykondygnacyjny wykusz. Naczółki okien są półkoliste i odcinkowe. Płyciny podokienne oraz szczyty posiadają dekoracje o motywach geometrycznych i roślinnych. Fasada jest bogato zdobiona dekoracjami o motywach geometrycznych, roślinnych, muszli i pilastrów. Wypełniają one naczółki Portal wejściowy zdobiony jest pilastrami, trójkątnym naczółkiem oraz wieńcami laurowymi, wstęgami, girlandami i kartuszem. Od strony ul. Wileńskiej znajduje się dwukondygnacyjna przybudówka.
Budynek przy ul. Wileńskiej 6 – oddawany był stopniowo do użytku w latach 1932 i 1934, zbudowany w stylu modernistycznym. Znajduje się w linii zabudowy ulicy. Jest to czterokondygnacyjna budowla założona na planie prostokąta. Fronton wieloosiowy z widocznym płaskim ryzalitem. Elewacje licowane czerwoną cegłą klinkierową. W budynku mieści się Zespół Szkół Budowlanych i Rzemiosł Różnych. Obok znajduje się sala gimnastyczna z 1894 roku bez charakterystycznych cech stylowych.
Dom dawnej plebanii ul. Wileńskiej 7 – wybudowany w latach 1909–1911 na podstawie projektu Jürgena Krögera w stylu półmodernistycznym. Obecnie wolno stojący. Jest to dwukondygnacyjny budynek wybudowany na planie prostokąta. Dom murowany z czerwonej cegły, z tynkowanymi elementami dekoracyjnymi. W elewacji frontowej znajduje się ozdobny portal, półkoliście zamknięty, który flankują jońskie kolumny z kapitelami. Nad portalem okno, tzw. oculus. Przed budynkiem stoi jedyna w Raciborzu zachowana do dziś dawna latarnia gazowa (obecnie przerobiona na elektryczną). W elewacji bocznej widoczny ryzalit. Elewacje zdobione są płycinami. Budynek pokryty mansardowym dachem. Mieści się w nim urząd stanu cywilnego.
Budynek przy ul. Wileńskiej 8 – powstał w 1908 roku w stylu neogotyckim. Jest to murowana z czerwonej cegły klinkierowej, czterokondygnacyjna budowla założona na planie prostokąta. Widoczne proste detale architektoniczne. Posiada dekoracyjne elementy z cegły glazurowanej. W elewacjach widoczne ryzality. W elewacji frontowej zdwojony, prostokątny ryzalit, zwieńczony trójkątnym szczytem ozdobiony ornamentem uskokowym i trzema krenelażami. Mieści Zespół Szkół Zawodowych.
Dawny dom parafialny przy ul. Kilińskiego 2 – wybudowany po 1911 roku w stylu półmodernistycznym. Obecnie wolno stojący. Posiada dwie kondygnacje. Pod względem architektonicznym podobny do budynku plebanii. Dom murowany z czerwonej cegły, z tynkowanymi elementami dekoracyjnymi. W elewacji frontowej prostokątny ryzalit, a w elewacji tylnej widoczne dwa ryzality. W budynku znajduje się siedziba Cechu Rzemiosł Różnych.
Kamienica przy ul. Wileńskiej 13 – powstała w latach 1906–1910 w stylu eklektycznym z elementami secesji. Znajduje się w linii zabudowy ulicy. Jest to czterokondygnacyjny budynek z zachowanym detalem architektonicznym. Od zaplecza kamienica jest zmodernizowana. Parter jest boniowany. Elewację frontową zdobi dwukondygnacyjny, prostokątny wykusz wsparty na kroksztynach oraz boniowane lizeny. W płycinach podokiennych, a także w naczółku okna w wykuszu znajduje się dekoracja geometryczno-roślinna. Portal wejściowy jest półkolisty, profilowany i ozdobiony kluczem w formie kobiecej głowy.
Kamienica przy ul. Wileńskiej 15 – powstała w latach 1906–1910 w stylu eklektycznym z elementami secesji. Znajduje się w linii zabudowy ulicy. Jest to czterokondygnacyjny budynek z zachowanym detalem architektonicznym. Od zaplecza kamienica jest zmodernizowana. Parter jest boniowany, reszta tynkowana. W elewacji frontowej dwa trzykondygnacyjne wykusze wsparte na kroksztynach, z dołączonymi balkonami. Balustrady balkonów zdobione są dekoracjami o motywach geometryczno-roślinnych, a brama wejściowa flankowana jest pilastrami.
Kamienica przy ul. Wileńskiej 17 – powstała w latach 1906–1910 w stylu eklektycznym z elementami secesji. Znajduje się w linii zabudowy ulicy. Jest to czterokondygnacyjny budynek z zachowanym detalem architektonicznym. Od zaplecza kamienica jest zmodernizowana. Parter kamienicy jest boniowany, wyższe partie zaś tynkowane. W elewacji frontowej duży, dwukondygnacyjny, prostokątny wykusz. Obramienia okien na trzeciej kondygnacji są półkoliście zamknięte i ozdobione głowami lwów. Dekoracje geometryczno-roślinne widoczne są głównie na wykuszu. Portal flankowany jest lizenami udekorowanymi dodatkowo roślinnymi motywami, nad nim zaś mieści się półkoliste nadświetle z profilowanym laskowaniem.
Kamienica przy ul. Wileńskiej 19 – powstała w latach 1906–1910 w stylu eklektycznym z elementami secesji. Znajduje się w linii zabudowy ulicy. Jest to czterokondygnacyjny budynek z zachowanym detalem architektonicznym. Od zaplecza kamienica jest zmodernizowana. Parter jest boniowany. Fasada bogato zdobiona dekoracjami geometrycznymi i florystycznymi. W centrum elewacji frontowej ryzalit zakończony szczytem o falistych liniach. Ryzalit pogrubiony jest półkolistym wykuszem na drugiej i trzeciej kondygnacji. Po lewej stronie przylega do ryzalitu kolejny wykusz. Po przeciwnej stronie budynku także istnieje ryzalit, zwieńczony daszkiem.
Kamienica przy ul. Wileńskiej 21 – powstała w latach 1906–1910 w stylu eklektycznym z elementami secesji. Znajduje się w linii zabudowy ulicy. Jest to czterokondygnacyjny budynek z zachowanym detalem architektonicznym. Od zaplecza kamienica jest zmodernizowana. Parter jest boniowany, wyższe kondygnacje zaś tynkowane. Elewacja frontowa wyróżnia się niesymetrycznie usytuowanym ryzalitem z falistym szczytem i przystającymi do ryzalitu od lewej strony loggiami. Nad wejściem umieszczone jest ozdobne nadświetle. Fasada zdobiona jest dekoracjami geometrycznymi, roślinnymi i antropomorficznymi.
Budynek przy ul. Lwowskiej 9 – powstał w latach 30. XX wieku i nawiązuje do stylu modernistycznego. Nazywany jest potocznie „Słoneczkiem” od symbolu słońca, który wymalowany był na frontowej ścianie budynku. Jest to czterokondygnacyjny budynek wybudowany na planie prostokąta. Posiada proste formy architektoniczne. Całość pokrywa dwuspadowy dach. Wykorzystywany jest przez raciborską PWSZ.
Przy ulicy Wileńskiej mieszczą się następujące instytucje: Cech Rzemiosł Różnych, urząd stanu cywilnego, Zespół Szkół Budowlanych i Rzemiosł Różnych, Zespół Szkół Zawodowych, Państwowa Szkoła Muzyczna I stopnia, budynek administracyjny Spółdzielni Mieszkaniowej Nowoczesna oraz budynek należący do raciborskiej Państwowej Wyższej Szkoły Zawodowej.
W budynku przy ulicy Wileńskiej 3, znajdującym się na terenie dawnych ogrodów aptekarza Franka, w których uprawiano zioła do produkcji lekarstw mieści się budynek administracyjny Spółdzielni Mieszkaniowej Nowoczesna. Spółdzielnia ta dysponuje największą ilością mieszkań na terenie miasta, będąc w posiadaniu ponad 6300 lokali o łącznej powierzchni około 333 000 m², jedną trzecią ze wszystkich mieszkań, jakie znajdują się w Raciborzu.
Cech Rzemiosł Różnych, wraz z kilkoma innymi instytucjami mieści się w budynku dawnego domu parafii ewangelickiej przy ulicy Kilińskiego 2. Budynek ten powstał po 1911 roku. W 1945 roku dom uległ pożarowi. W 1957 roku Cech Rzemiosł Różnych, mając zamiar wprowadzić się do niego, przystąpił do odbudowy, którą zakończono w 1961 roku. Na budynku umieszczono tablicę pamiątkową z napisem: „Dom Rzemiosła imienia Jana Kilińskiego, wybudowany przez rzemiosło raciborskie w latach 1957–61 dla uczczenia 1000-lecia Państwa Polskiego.” Przy okazji zmieniono nazwę krótkiej ulicy, zwanej wcześniej Czarną, na rogu której znajduje się dom, nadając jej Jana Kilińskiego za patrona.
Organizacja cechowa w Raciborzu pojawiła się prawdopodobnie już w 1217 roku, pierwsza źródłowa wzmianka o raciborskich cechach pochodzi zaś z 1267 roku. Odtąd organizacje te niezmiennie funkcjonowały i nie przeszkodziło im nawet wprowadzenie całkowitego zniesienia przynależności cechowej w 1869 roku. Po wojnie także zorganizowano w Raciborzu cechy, a pierwsze zebranie odbyło się już 22 czerwca 1945 roku. Początki rządów komunistycznych przyniosły wiele działań ze strony władz w kierunku zlikwidowania prywatnej inicjatywy oraz upaństwowienia produkcji rzemieślniczej. Od roku 1953 sytuacja cechów zaczęła się poprawiać. W 1957 roku przystąpiono do odbudowy dawnego domu parafii ewangelickiej, który postanowiono obrać za siedzibę raciborskiego rzemiosła. Uroczyste otwarcie nowej siedziby, w której cech działa do dziś nastąpiło 16 lipca 1961 roku.
Budynek urzędu stanu cywilnego przy ulicy Wileńskiej 7 powstał wraz z kościołem ewangelickim jako budynek plebanii. Funkcję tę pełnił do 1945 roku. Po wojnie, podczas której obiekt nie ucierpiał, został zaadaptowany na mieszkania, odbywały się w nim także nabożeństwa ewangelików, które przeniesiono potem do kaplicy na cmentarzu ewangelickim przy ulicy Starowiejskiej. W połowie lat 60. XX wieku wykwaterowano mieszkańców, a 22 lipca 1969 roku do budynku przeniesiono urząd stanu cywilnego. W 2005 roku przeszedł na własność miasta, co pozwoliło na dokonanie w latach 2006–2007 modernizacji. Parafia ewangelicka otrzymała w zamian budynek po dawnym przedszkolu przy ulicy Warszawskiej 5.
Urząd stanu cywilnego w Raciborzu powstał w 1874 roku, wraz z wprowadzeniem w Niemczech jednolitej rejestracji stanu cywilnego. Początkowo był to jednoosobowy urząd, a pierwszym urzędnikiem był ówczesny burmistrz miasta, Robert Schramm. Pierwszy wpis do księgi stanu cywilnego dotyczył zgonu i miał miejsce 2 października 1874 roku. Z czasem rejestrację zaczęli prowadzić inni urzędnicy. Urząd mieścił się wtedy w nieistniejącym już ratuszu na rynku. Po II wojnie światowej polskie władze ulokowały nową siedzibę magistratu, a także urzędu stanu cywilnego przy ulicy Batorego 6, w budynku po dawnej fabryce czekolady Franciszka Sobtzicka. W latach 60. XX wieku zaczęto szukać nowej lokalizacji dla urzędu, ponieważ w Urzędzie Miasta nie było stosownych pomieszczeń do organizacji ślubów. Wybór padł na budynek po dawnej plebanii ewangelickiej, dokąd przeniesiono urząd 22 lipca 1969 roku.
Budynek szkolny przy ulicy Wileńskiej 6, który powstał dzięki inicjatywie Adolfa Kaschnego, został oddawany do użytku stopniowo, w 1932 roku i 1 kwietnia 1934 roku. Początkowo mieścił trzy szkoły zawodowe: rzemieślniczą (Gewerbliche Berufsschule), kupiecką (Kaufmännische Berufschule), dla drogistów (Drogistenfachschule) oraz Wyższą Szkołę Handlową (Höhere Handelsschule) i Miejską Szkołę Handlową (Städtische Handelsschule). Budynek wyposażono w schron przeciwlotniczy, a w roku 1944 urządzono w nim wojskowy lazaret. Pod koniec II wojny światowej jeden z narożników został zniszczony przez bombę. Polskie władze przejęły budynek 24 czerwca 1945 roku. Pierwsze zajęcia odbyły się jeszcze 15 października tego samego roku, a 1 września kolejnego roku uruchomiono klasę stolarską oraz dwie klasy dokształcające z różnych zawodów. Przez lata w budynku mieściło się wiele rodzajów szkół. Obecnie mieszczą się tam: Technikum Nr 2, Technikum Uzupełniające Nr 2 dla Dorosłych, Zasadnicza Szkoła Zawodowa Nr 2 oraz Szkoła Policealna Nr 2. Do szkoły należy także powstała w 1894 roku sala gimnastyczna znajdująca się przed wejściem do budynku. Przed powstaniem szkoły służyła jako miejska hala sportowa.
Budynek przy ulicy Wileńskiej 8, na rogu przy rondzie z ulicą Ogrodową powstał w 1908 roku jako 7-oddziałowa szkoła powszechna, nazwana wtedy Hohenzollernschule. W 1945 roku budynek uległ poważnym uszkodzeniom, został jednak odbudowany. 1 września 1963 roku utworzono w nim Zasadniczą Szkołę Zawodową. 1 września 1991 roku powstał Zespół Szkół Zawodowych, który skupia obecnie Technikum Nr 3 oraz Zasadniczą Szkołę Zawodową Nr 3. Do szkoły należy zespół boisk sportowych powstały w 2010 roku w ramach projektu Orlik 2012.
Gmach mieszczący się przy ulicy Ogrodowej 7, ciągnący się wzdłuż tej ulicy od skrzyżowania z ulicą Klasztorną do ronda z Wileńską mieści Państwową Szkołę Muzyczną I stopnia. Kamień węgielny pod jego budowę położono 14 lipca 1973 roku, a 1 września 1978 roku oddano go do użytku. Wcześniej na miejscu szkoły stał rozebrany w latach 60. XX wieku kościół ewangelicki.
Początki raciborskiej szkoły muzycznej sięgają lat 50. XX wieku. 7 lutego 1955 roku, z inicjatywy Emila Pogody rozpoczęło swą działalność Społeczne Ognisko Muzyczne. Początkowo mieściło się w budynku Zespołu Szkół Ekonomicznych. W sierpniu 1955 roku zostało przeniesione na ulicę Drzymały, gdzie 1 września 1961 roku powstała także Państwowa Szkoła Muzyczna. Rozwój szkoły spowodował, że dotychczasowe pomieszczenia stały się niewystarczające, stąd zaczęto czynić starania o budowę nowej siedziby, do której wprowadzono się 1 września 1978 roku. 23 listopada 2001 roku szkole nadano imię Stanisława Moniuszki. Szkoła kształci w dwóch cyklach – sześcioletnim, dla dzieci w wieku od 6 do 9 lat oraz czteroletnim, dla młodzieży w wieku od 10 do 16 lat. W budynku mieści się także sala koncertowa dla 341 widzów.
Budynek przy ulicy Lwowskiej 9 (na rogu Wileńskiej – po wschodniej stronie), nazywany popularnie „Słoneczkiem” (zawdzięcza to nieistniejącemu już dziś, namalowanemu w lewym górnym rogu ściany frontowej symbolowi Słońca) powstał w latach 30. XX wieku z przeznaczeniem na urzędy – urząd katastralny, państwowy nadzór budowlany i państwową kasę powiatową. We wnętrzach znajdowały się specjalne pomieszczenia do przechowywania dokumentacji geodezyjnej. II wojna światowa nie spowodowała szkód w budynku. Pod koniec lat 50. XX wieku przeniesiono zasoby dokumentacji geodezyjnej do budynku przy ulicy Drzymały 32, mieszczącego dziś Urząd Skarbowy. Obiekt przeznaczono wówczas na internat. 1 września 1988 roku rozpoczęła w nim działalność Szkoła Podstawowa nr 17, do której przeniesiono część uczniów ze Szkoły Podstawowej nr 15. Z powodu niżu demograficznego szkoła miała jednak problemy z tworzeniem nowych klas. W 1995 roku przekształcono ją w filię Szkoły Podstawowej nr 15, a w 1999 roku zaprzestano działalności. Następnie w budynku działała szkoła niepubliczna, a obecnie służy on raciborskiej Państwowej Wyższej Szkole Zawodowej.
Iwona Baturo: Racibórz. Miasto na czasie. Kraków: Amistad Sp. z o.o., 2009. ISBN 978-83-7560-058-2. (pol.)
Paweł Newerla: Dzieje Raciborza i jego dzielnic. Racibórz: Wydawnictwo i Agencja Informacyjna WAW, 2008. ISBN 978-83-89802-73-6. (pol.)
Paweł Newerla: Raciborski przewodnik genealogiczny. Racibórz: Wydawnictwo i Agencja Informacyjna WAW, 2007. ISBN 978-83-89802-48-4. (pol.)
Alicja Gałecka-Paduchowa: Kamienice Raciborza. Katowice: Centrum Dziedzictwa Kulturowego Górnego Śląska, 2001. ISBN 83-85871-25-X. (pol.)
Grzegorz Wawoczny: Zabytki powiatu raciborskiego. Racibórz: Wydawnictwo i Agencja Informacyjna WAW, 2007. ISBN 978-83-89802-36-1. (pol.)
Alicja Gałecka-Paduchowa: Zabytkowa architektura municypalna i przemysłowa Raciborza. Katowice: Centrum Dziedzictwa Kulturowego Górnego Śląska, 2004. ISBN 83-85871-36-5. (pol.)
Alhaji Umaru Musa Yar’Adua (ur. 16 sierpnia 1951 w Katsinie, zm. 5 maja 2010 w Abudży) – nigeryjski polityk, gubernator stanu Katsina w latach 1999-2007. Członek Ludowej Partii Demokratycznej (PDP). Prezydent Nigerii od 29 maja 2007 do 5 maja 2010.
Umaru Yar’Adua, z wykształcenia chemik, po zakończeniu studiów rozpoczął pracę naukową i akademicką. W latach 80. i 90. XX w. pracował w sektorze prywatnym. W działalność polityczną zaangażował się szerzej w latach 90. W 1999 został gubernatorem północnego stanu Katsina, uzyskując cztery lata później reelekcję na stanowisku. Pod koniec 2006 został wybrany przez rządzącą Ludową Partię Demokratyczną kandydatem na urząd prezydenta. W kwietniu 2007 odniósł zwycięstwo w wyborach prezydenckich, których wiarygodność została jednakże zakwestionowana przez międzynarodowych obserwatorów. 29 maja 2007 został zaprzysiężony na stanowisku prezydenta Nigerii.
Jako prezydent podejmował działania na rzecz ograniczenia korupcji. Zapoczątkował zmiany w prawie wyborczym, opracował plan zwiększenia produkcji energii elektrycznej oraz zmian w przemyśle naftowym i gazowym. W celu wzmocnienia bezpieczeństwa wewnętrznego zaangażował się w proces rozwiązania konfliktu w Delcie Nigru. W 2009 przedstawił walczącym tam ugrupowaniom ofertę amnestii i rozbrojenia, z której skorzystało w sumie ok. 20 tys. bojowników. W polityce zagranicznej skupiał się główne na sprawach afrykańskich i regionalnych. W 2008 doprowadził do zakończenia sporu granicznego z Kamerunem. W 2009, jako przewodniczący ECOWAS, angażował się w procesy normalizacji sytuacji w Gwinei i Nigrze.
Z powodów zdrowotnych w listopadzie 2009 został hospitalizowany w Arabii Saudyjskiej. Przeciągająca się nieobecność oraz brak dokładnych informacji o stanie zdrowia przyczyniły się do powstania kryzysu konstytucyjnego i niejasności w procesie transferu władzy. Ostatecznie, 9 lutego 2010 parlament pełniącym obowiązki szefa państwa mianował wiceprezydenta Goodlucka Jonathana. Do kraju powrócił pod koniec lutego 2010, nie przejął jednakże obowiązków prezydenta; zmarł 5 maja 2010.
Umaru Musa Yar’Adua urodził się w 1951 w arystokratycznej rodzinie ludu Fulanów, w mieście Katsina na północy Nigerii. Jego ojciec, Alhaji Musa Yar’Adua, był ministrem w okresie I Republiki, a także dzierżył tytuł Mutawalli (kustosza skarbu) Emiratu Katsina, który w 2002 odziedziczył Yar’Adua.
Edukację rozpoczął w 1958 w szkole podstawowej Rafukka Primary School w Katsinie. W 1962 przeniósł się do szkoły Dutsinma Boarding Primary School, którą ukończył dwa lata później. W latach 1965-1969 uczęszczał do szkoły średniej Government College w Keffi. W 1971 zdobył Higher School Certificate na Barewa College w Zarii. W latach 1972-1975 studiował chemię na Uniwersytecie Ahmadu Bello w Zarii, uzyskując tytuł licencjata. Studia kontynuował w latach 1978-1980, zdobywając tytuł magistra chemii.
Po ukończeniu studiów rozpoczął pracę naukową i akademicką. Przez rok obligatoryjnie pracował w Holy Child College w Lagos w ramach National Youth Service Corps (NYSC). Od 1976 do 1979 był wykładowcą w Katsina College of Arts, Science and Technology w Zarii, a następnie od 1979 do 1983 wykładowcą na Politechnice w Katsinie.
W 1983 zakończył karierę naukową na rzecz pracy w sektorze prywatnym. W latach 80. i 90. XX wieku był dyrektorem kilku kompanii i organizacji. W latach 1983-1989 pełnił funkcję general managera w firmie Sambo Farms Ltd w Funtui. Wchodził w skład zarządu spółki Farmers’ Supply Company w stanie Katsina (1984-1985), rady zarządzającej uczelni Katsina College of Arts, Science and Technology w Zarii i Politechniki w Katsinie (1978-1983) oraz rady dyrektorów spółki Investment and Property Development Company w stanie Katsina (1994-1996). Zajmował stanowisko dyrektora banku Habib Nigeria Bank (1995-1999) oraz spółek Lodigiani Nigeria Ltd. (1987-1999), Hamada Holdings (1983-1999) i Madara Ltd. Vom w Dżos (1987-1999). W latach 1995-1997 był prezesem firmy Nation House Press Ltd w Kadunie.
Po raz pierwszy w działalność polityczną zaangażował się w czasach swojej pracy akademickiej. W okresie II Republiki (1979-1983) był członkiem lewicowej Ludowej Partii Zbawienia (Peoples’ Redemption Party, PRP). W okresie prezydentury Ibrahima Babangidy był jednym z założycieli Frontu Ludowego (People’s Front), ugrupowania politycznego pod przewodnictwem jego starszego brata Shehu Musy Yar’Adui, które następnie przekształciło się w Partię Socjaldemokratyczną (Social Democratic Party, SDP). Z jej ramienia w 1988 wszedł w skład Zgromadzenia Konstytucyjnego. Pełnił funkcję sekretarza PSD w stanie Katsina. W 1991 bez powodzenia ubiegał się o urząd gubernatora tego stanu, przegrywając z Saidu Bardą, kandydatem Narodowej Konwencji Republikańskiej (National Republican Convention).
W 1998, w czasie wojskowych rządów prezydenta Abdulsalamiego Abubakara, założył ugrupowanie polityczne K34, które następnie współtworzyło powstałą Ludową Partię Demokratyczną (Peoples Democratic Party, PDP). Z ramienia PDP ubiegał się o stanowisko gubernatora stanu Katsina w wyborach z 9 stycznia 1999. Uzyskał elekcję i objął urząd 29 maja 1999. W wyborach z 19 kwietnia 2003 uzyskał reelekcję. Funkcję gubernatora sprawował do czasu objęcia urzędu prezydenta Nigerii 29 maja 2007.
Był pierwszym gubernatorem kraju, który publiczne zadeklarował wartość posiadanego majątku. W czasie jego rządów, w 2000 Katsina, jako piąty stan w Nigerii przyjęła islamskie prawo szariatu. Na jego podstawie w 2002 jedna z obywatelek, Amina Lawal, została skazana przez sąd w Katsinie na karę śmierci przez ukamienowanie pod zarzutem cudzołóstwa. Sąd w Funtui podtrzymał wyrok śmierci, jednak sąd apelacyjny w roku następnym uchylił go. Jako gubernator, za swoją pracę na rzecz podnoszenia poziomu szkolnictwa, opieki zdrowotnej, rozbudowy infrastruktury, elektryfikacji i rozwoju rolnictwa został wyróżniony nagrodą National Primary Education Productivity Merit Award w 2004 oraz nagrodą Banku Centralnego Nigerii dla najlepszego gubernatora Best Governor Award w 2005.
Na konwencji partyjnej rządzącej Ludowej Partii Demokratycznej w dniach 16-17 grudnia 2006 Yar’Adua został wybrany jej kandydatem na prezydenta w wyborach powszechnych w 2007. Pokonał 11 kandydatów, otrzymując ponad 3 tys. głosów od zgromadzonych delegatów; drugi Rochas Okorocha zdobył 372 głosy. Swój sukces zawdzięczał głównie wsparciu odchodzącego prezydenta Oluseguna Ọbasanjọ, który zdołał nakłonić stanowych gubernatorów i partyjnych oficjeli do akceptacji i poparcia Yar’Adui. Dzięki temu, część z potencjalnych kandydatów zdecydowało się na brać udziału w staraniach o prezydenturę, m.in. były prezydent Ibrahim Babangida. Jednym z powodów uzyskania nominacji prezydenckiej była też nieskazitelna reputacja Yar’Adui. Nie był on zamieszany w żadną z afer korupcyjnych i jako jedyny gubernator zadeklarował stan swojego majątku. Komentatorzy podkreślali, że był on postacią stosunkowo mało znaną, rzadko opuszczającą granice własnego stanu. Część z publicystów i opozycja widzieli w nim protegowanego i marionetkę w rękach prezydenta Ọbasanjọ, próbującego zapewnić sobie spokój i nietykalność po ustąpieniu z urzędu. Po uzyskaniu nominacji Yar’Adua wybrał Goodlucka Jonathana, gubernatora stanu Bayelsa, jako kandydata na urząd wiceprezydenta. Na początku stycznia 2007, w jednym z pierwszym wywiadów, zadeklarował podjęcie zdecydowanej walki z korupcją i skupienie polityki zagranicznej na sprawach afrykańskich.
Jednym z tematów w czasie kampanii wyborczej był stan zdrowia Yar’Adui. Cierpiał on bowiem na dolegliwości zdrowotne związane z nerkami. Jego dwaj główni rywali, Atiku Abubakar, kandydat partii Action Congress (AC) i były członek PDP oraz były wiceprezydent Nigerii wyrzucony z partii i oskarżony o korupcję, a także Muhammadu Buhari, kandydat Partii Ogólnoludowej Nigerii (All Nigeria People’s Party, ANPP) i rywal Ọbasanjọ w wyborach w 2003, kwestionowali zdolność pełnienia przez niego funkcji głowy państwa. Yar’Adua odrzucał oskarżenia, tłumacząc, że choć chorował w 2000, został już wyleczony. Wyraził zadowolenie ze stanu swojego zdrowia. 6 marca 2007 z powodów zdrowotnych musiał udać się jednak na badania medyczne do Niemiec, co wywołało dalsze spekulacje na temat jego rzeczywistego stanu zdrowia. Yar’Adua określił swoje dolegliwości jako „mało poważne”, oświadczając, że jest „tylko człowiekiem i jak każdy może podupaść na zdrowiu”. PDP ogłosiła, że nie ma planów wycofania jego kandydatury.
14 kwietnia 2007, tydzień przed wyborami prezydenckimi, w Nigerii odbyły się wybory lokalne. Wygrała je Ludowa Partia Demokratyczna (PDP), której kandydaci obsadzili urzędy gubernatorów w ponad 2/3 stanów. Opozycja uznała wybory za sfałszowane i zażądała unieważnienia głosowania, rozwiązania komisji wyborczej, którą oskarżyła o sprzyjanie władzom i przełożenia terminu wyborów prezydenckich. W przeciwnym razie zagroziła bojkotem wyborów. Rząd odrzucił żądania opozycji, jednak ostatecznie Buhari i Abubakar zdecydowali się na start, by jak stwierdzili móc oficjalnie zakwestionować wyniki wyborów. Prezydent Ọbasanjọ w przeddzień wyborów prezydenckich stwierdził, że wybory lokalne nie były perfekcyjne, jednak poczyniony został postęp w tej mierze. Przyznał, że pojawiły się przypadki błędów, wielokrotnego głosowania, wypełniania urn wyborczych, zastraszania, gróźb i używania przemocy oraz oznajmił, że wszystkie te praktyki muszą zostać potępione. Międzynarodowi obserwatorzy uznali, że z powodu uchybień i oszustw wybory powinny zostać powtórzone w 1/3 stanów.
Wybory prezydenckie obyły się 21 kwietnia 2007, razem z wyborami do Senatu i Izby Reprezentantów. Pośród 24 kandydatów głównym ich faworytem pozostawał Umaru Yar’Adua. Głosowanie, podobnie jak tydzień wcześniej (zginęło wówczas 50 osób), miało burzliwy przebieg. W ciągu dnia, w wyniku przemocy wyborczej zginęło kilkadziesiąt osób. Pojawiły się trudności z dostarczeniem materiałów do głosowania, część lokali wyborczych nie została otwarta na czas, w części głosowanie zostało przedłużone. Dochodziło do przypadków kradzieży urn wyborczych i prób wysadzenia punktów wyborczych. Dzień po głosowaniu największa nigeryjska niezależna misja obserwacyjna Transition Monitoring Group stwierdziła, że wybory były tak naznaczone fałszerstwami, że należałoby je powtórzyć, a szef misji obserwacyjnej UE wyraził obawy, że nie zanotowano żadnej poprawy w porównaniu z wyborami lokalnymi. Jej członkowie informowali o rozpowszechnionej przemocy i nadużyciach, a misja Wspólnoty Narodów odnotowała „poważne mankamenty” w procesie wyborczym. Obaj główni kandydaci opozycji jednoznacznie uznali wybory za sfałszowane. 23 kwietnia misja obserwacyjna UE ogłosiła, że na przestrzeni czasu od wyborów lokalnych do prezydenckich zginęło w sumie co najmniej 200 osób, a wybory nie spełniły podstawowych standardów międzynarodowych i były naznaczone przemocą, słabą organizacją, brakiem przejrzystości, powszechnymi nieprawidłowościami i znaczącymi oszustwami. Zdaniem misji, nie spełniły one oczekiwań Nigeryjczyków i nie mogły być uznane za wiarygodne. Również misja ECOWAS zajęła krytyczne stanowisko, kwestionując ważność wyborów z powodu przypadków nieprawidłowości i przemocy.
23 kwietnia 2007 komisja wyborcza ogłosiła oficjalne wyniki wyborów. Umaru Yar’Adua wygrał już w pierwszej turze zdobywając 70% głosów poparcia (24,6 mln głosów). Kandydaci opozycji, Muhammadu Buhari, który zajął w wyborach drugie miejsce (18% głosów; 6,6 mln) oraz Atiku Abubakar, który był trzeci (7% głosów; 2,6 mln), zakwestionowali wyniki wyborów i raz jeszcze oskarżyli partię rządzącą o oszustwa, domagając się unieważnienia całego głosowania. Prezydent Ọbasanjọ stwierdził, że wybory nie były doskonałe, lecz podkreślił, że zdobyte doświadczenie przyczyni się do wzmocnienia demokracji. W wyborach parlamentarnych rządząca Ludowa Partia Demokratyczna (PDP) zwiększyła swoją reprezentację, zarówno w Izbie Reprezentantów, jak i w Senacie, uzyskując w nich odpowiednio 258 (spośród 360) i 78 (spośród 109) mandatów.
26 kwietnia 2007 głos zabrał prezydent elekt, który uznał prawo przegranych kandydatów do oprotestowania wyników wyborów, ale wyłącznie w ramach obowiązującego prawa. Wyraził również wolę pojednania z opozycją. Liderzy opozycji 1 maja 2007 zorganizowali w stolicy protesty przeciwko sfałszowaniu wyborów. Zaskarżyli również ich wyniki do sądu. W maju grupa 48 noblistów z całego świata zwróciła się z apelem o organizację nowych wyborów w ciągu 18 miesięcy. Prezydent elekt, w odpowiedzi na głosy potępienia procesu wyborczego, wyraził wolę powołania specjalnego komitetu, który mógłby zarekomendować zmiany w prawie wyborczym.
26 lutego 2008 sąd odrzucił skargi wyborcze złożone przez Muhammadu Bahariego oraz Atiku Abubakara, domagające się unieważnienia głosowania z powodu naruszeń prawa wyborczego. Decyzję tę 12 grudnia 2008 podtrzymał Sąd Najwyższy, uznając że zaistniałe nieprawidłowości nie miały wpływu na ostateczny rezultat wyborów.
29 maja 2007 Umaru Yar’Adua został zaprzysiężony na stanowisku prezydenta Nigerii. W oficjalnej uroczystości w Abudży uczestniczyły zagraniczne delegacje z państw Afryki, a po ceremonii ulicami stolicy przejechała parada wojskowa. W dzień zaprzysiężenia w Lagos doszło do protestów kilkuset zwolenników opozycji. Było to pierwsze w historii Nigerii pokojowe przekazanie władzy z rąk jednego cywilnego prezydenta w ręce drugiego. W wygłoszonym przemówieniu inauguracyjnym Yar’Adua przyznał, że ostatnie wybory „nie były perfekcyjne”. Wyraził wiarę, że dzięki zdobytemu doświadczeniu kraj będzie się uczyć na własnych błędach. Za jeden z priorytetów uznał poprawę procesu wyborczego. Zadeklarował powołanie specjalnego panelu w celu zbadania prawa wyborczego i dostosowania krajowych przepisów do międzynarodowych standardów. Wezwał wszystkie „rozżalone” grupy do wstrzymania się od przemocy i respektowania prawa. Wyraził przy tym gotowość do dialogu z opozycją. Zapowiedział podjęcie działań w celu zakończenia przemocy w roponośnej Delcie Nigru i zdecydowaną walkę z korupcją, która jak stwierdził stanowi główny powód biedy większości obywateli. Zobowiązał się do „służenia narodowi z uczciwością, przejrzystością, odpowiedzialnością, absolutną wiarą w Boga i absolutną pokorą”.
Po wyborach, Yar’Adua zaproponował stworzenie rządu jedności narodowej. Pod koniec czerwca 2007 dwie partie opozycyjne, Partia Ogólnoludowa Nigerii (All Nigeria People’s Party, ANPP) oraz Postępowy Sojusz Ludowy (Progressive Peoples Alliance, PPA), zgodziły się na przystąpienie do koalicji rządowej. Gabinet prezydenta Yar’Adui został zaprzysiężony 26 lipca 2007 i składał się z 39 ministrów, wśród których dwóch należało do ANPP.
28 czerwca 2007 Yar’Adua publicznie przedstawił swoje oświadczenie majątkowe, według którego dysponował majątkiem o wartości 856 mln nairi (5 mln USD). Część majątku odziedziczył po bracie, generale Shehu Yar’Adui. Było to pierwsze podane do wiadomości publicznej oświadczenie majątkowe głowy państwa. Choć szef państwa był prawnie zobligowany do złożenia deklaracji majątkowej, prezydent Ọbasanjọ nie ujawnił swojej publicznie. W pierwszych tygodniach po objęciu urzędu Yar’Adua uchylił część z kontrowersyjnych zmian wprowadzonych przez poprzednika, w tym podniesienie podatku VAT, co było wcześniej przyczyną protestów społecznych i strajków związków zawodowych. Wstrzymał sprzedaż państwowych nieruchomości i ziemi w Abudży oraz dokonał przeglądu procesu prywatyzacji dwóch rafinerii.
Zgodnie z zapowiedziami ze swojego przemówienia inauguracyjnego, prezydent podjął działania na rzecz ograniczania korupcji w aparacie władzy. W trackie swojego urzędowania dokonał wymiany kadr urzędniczych, zwalniając część urzędników powołanych przez prezydenta Ọbasanjọ. W listopadzie 2007 podjął decyzję o zbadaniu wszystkich umów prywatyzacyjnych zawartych przez administrację poprzednika. W sierpniu 2008 przeprowadził również zmiany na stanowiskach w dowództwie armii, dymisjonując szefa sztabu generalnego oraz dowódcę lądowych sił zbrojnych i marynarki. W grudniu 2008 wystąpił w Zgromadzeniu Narodowym z propozycją zniesienia immunitetu prezydenta, wiceprezydenta, gubernatorów i wicegubernatorów w zakresie przestępstw korupcyjnych. Jego inicjatywa została jednakże odrzucona przez parlament.
W zakresie spraw przemysłu naftowego i gazowego, stanowiącego główną gałąź gospodarki Nigerii, w sierpniu 2007 ogłosił restrukturyzację Nigeryjskiej Narodowej Korporacji Naftowej (NNPC), odpowiedzialnej za nadzór na tą dziedziną przemysłu. W celu rewizji kontraktów wydobywczych dla zagranicznych firm powołał specjalny komitet, na czele którego stanął były sekretarz generalny OPEC, Rilwanu Lukman. Pod koniec 2008 został on mianowany ministrem zasobów naftowych.
Nigeria, pomimo bycia jednym z największych światowych eksporterów ropy naftowej, pod koniec pierwszej dekady XXI w. borykała się z kryzysem energetycznym i długotrwałymi przerwami w dostawach energii. W celu minimalizacji braków importowała przetworzone paliwo o wartości 10 mld USD rocznie. Aby zwiększyć moce produkcyjne kraju, rząd wydał zezwolenia na budowę kilku prywatnych rafinerii. Ogłosił również plan osiągnięcia samowystarczalności energetycznej i wstrzymania importu paliw do roku 2020. W lutym 2008 prezydent ogłosił także plan potrojenia produkcji energii elektrycznej do roku 2010 (do 6000 MW), co miało zapobiec przypadkom przymusowego wyłączania obywatelom dostępu do prądu oraz umożliwić elektryfikację nowych obszarów. W grudniu 2009 kraj wytwarzał średnio 3500 MW. Administracja rządowa zadecydowała wówczas o obniżeniu planowanego pułapu do 4000 MW. Yar’Adua oświadczył także, że kraj nie będzie w stanie zapewnić dostępu do energii wszystkim obywatelom co najmniej do roku 2015. Poinformował, że w przypadku długotrwałych braków w dostawie energii, możliwe będzie ogłoszenie stanu wyjątkowego.
W 2009, w celu przeciwdziałania skutkom kryzysu finansowego i gospodarczego, prezydent powołał Zespół Zarządzania Gospodarczego (EMT). W tym samym roku rząd ogłosił średniookresowy program rozwoju kraju pod nazwą „Vision 20-2020”, zakładający uczynienie z Nigerii do 2020 jednej z 20 największych gospodarek świata. Przez swoich krytyków, zarzucających rządowi wyłącznie dyskutowanie o problemach, a nie podejmowanie konkretnych działań w kierunku ich rozwiązania, prezydent był określany mianem „Baba-go-slow”.
Wypełniając swoje zobowiązania z kampanii wyborczej, w sierpniu 2007 Yar’Adua powołał 22-osobowy Komitet ds. Reform Wyborczych. Na jego czele stanął sędzia Muhammed Uwais, były prezes Federacji Sędziowskiej. W grudniu 2008 Komitet opracował główne założenia reformy, do których zaliczył: wyjęcie spod bezpośredniej kontroli prezydenta Niezależnej Narodowej Komisji Wyborczej (INEC), likwidację Stanowych Komisji Wyborczych, mianowanie przewodniczącego INEC przez Narodową Komisję Sądownictwa (zamiast przez prezydenta), ograniczenie czasu rozpatrywania skarg wyborczych przez sądy do 4 miesięcy i późniejszych apelacji do 2 miesięcy, powołanie nowych instytucji zajmujących się badaniem nieprawidłowości wyborczych (Komisji ds. Naruszeń Wyborczych, Komisji ds. Delimitacji Okręgów Wyborczych i Komisji ds. Rejestracji Partii Politycznych).
W 2009 prezydent przedstawił raport komitetu Uwaisa Zgromadzeniu Narodowemu. W marcu 2010 projekt reformy został przedłożony parlamentowi pod głosowanie. Nowe prawo wyborcze, uchwalone przez Zgromadzenie Narodowe już po śmierci Yar’Adui, nie zawierało jednak wszystkich rekomendacji komitetu. Nie uwzględnione zostały m.in. propozycje przepisów o sposobie powoływania przewodniczącego INEC.
Jednym z największych zagrożeń dla bezpieczeństwa wewnętrznego Nigerii był trwający konflikt w Delcie Nigru. Był to strategiczny teren z punktu widzenia gospodarki państwa, jako że pochodziło z niego 75% wydobycia ropy naftowej. Konflikt sięgał korzeniami początków lat 90., kiedy mieszkańcy rejonu, wywodzący się z ludu Ogoni, rozpoczęli protesty przeciwko ich marginalizacji w życiu społecznym i politycznym, a także przeciwko niszczeniu środowiska naturalnego przez koncerny wydobywające ropę naftową i niesprawiedliwemu ich zdaniem podziałowi zysków z jej sprzedaży pomiędzy władze lokalne i centralne. Pod koniec lat 90. w regionie zaczęły powstawać bojówki militarne, które starały się wymusić na władzach zmianę polityki poprzez napady i niszczenie ropociągów, branie zakładników i akty terroru. Pod koniec 2005 zawiązana została nowa grupa, Ruch na rzecz Wyzwolenia Delty Nigru (Movement for the Emancipation of the Niger Delta, MEND). W sumie od końca lat 90. w wyniku przemocy w Delcie Nigru zginęło kilka tysięcy osób, a w latach 2006-2009 uprowadzonych zostało ok. 300 obcokrajowców. Ataki dokonywane przez MEND i inne grupy powodowały okresowe zmniejszenia wydobycia ropy dochodzące nawet do 25%.
Na początku czerwca 2007 MEND ogłosił jednostronne zawieszenie broni i wstrzymanie ataków, dając nowym władzom czas na rozpoczęcie rozmów pokojowych. Rozejm został jednak wypowiedziany we wrześniu 2007, po aresztowaniu w Angoli przywódcy ruchu, Henry’ego Okaha pod zarzutem przemytu broni. Organizacja zapowiedziała kontynuowanie działań zbrojnych do czasu jego uwolnienia. W lutym 2008 Okaz został ekstradowany do Nigerii. W Port Harcourt wybuchły wówczas zamieszki społeczne i doszło do starć jego zwolenników z służbami bezpieczeństwa. W połowie 2008 MEND zadeklarował zawieszenie działań zbrojnych. W czerwcu 2008 rząd powołał na stanowisko specjalnego mediatora ds. konfliktu w Delcie Nigru byłego generała i wysłannika ONZ, Ibrahima Gambariego. Podjął również działania na rzecz zwołania szczytu w tej sprawie z udziałem przedstawicieli walczących grup. We wrześniu 2008 prezydent utworzył ministerstwo ds. Delty Nigru. W budżecie federalnym na rok 2008 na cele rozwoju i stabilizacji Delty Nigru przeznaczonych zostało 20% wydatków. Rok wcześniej prezydent podwoił budżet (do 566 mln USD) Korporacji Rozwoju Delty Nigru (NDDC), odpowiedzialnej za wdrażanie programów społecznych i ochrony środowiska w regionie.
W styczniu 2009 MEND wypowiedział jednak zawieszenie broni i ponowił ataki, co zakończyło wysiłki mediacyjne ze strony rządu. W odpowiedzi rozpoczął on nową ofensywę sił specjalnych Joint Task Force (JTF). W wyniku walk oraz ataków z powietrza tysiące ludzi zmuszonych było opuścić swoje miejsce zamieszkania, a wydobycie ropy naftowej zmniejszyło się o 273 tys. baryłek dziennie. 25 czerwca 2009 Yar’Adua ogłosił amnestię dla bojowników z Delty Nigru. Amnestia oraz program pomocy finansowej i szkolenia zawodowego miał dotyczyć wszystkich bojowników, którzy zaprzestali walk i złożyli broń do 4 października 2009. W ciągu kilku dni po ogłoszeniu amnestii gotowość do jej akceptacji wyraziło 5 różnych grup. MEND początkowo odrzucał propozycję, lecz po uwolnieniu przez rząd Henry’ego Okaha (zaakceptował on amnestię), 13 lipca 2009 ogłosił 60-dniowy rozejm i przystąpienie do rozmów ze stroną rządową. W trakcie rozmów, prowadzonych przez różnych przywódców organizacji, część członków MEND przystało na warunki rządu i zaakceptowało amnestię. Według źródeł rządowych, do początku października rozbrojeniu poddało się ok. 15,2 tys. bojowników, a ostatecznie liczba ta osiągnęła poziom ok. 20 tys. W połowie września 2009 MEND przedłużył zawieszenie broni, kontynuując jednocześnie rozmowy. Na potrzeby programu amnestii, rząd w listopadzie 2009 wyasygnował 750 mln USD, a w projekcie budżetu na rok 2010 przeznaczył na ten cel 1,2 mld USD. W listopadzie 2009, w czasie rozmów z MEND, prezydent przedstawił propozycję podziału dochodów z wydobycia ropy naftowej, według której lokalne władze regionu Delty Nigru otrzymywałyby 10% zysków. Propozycja ta nie wychodziła jednak naprzeciw oczekiwaniom MEND, który postulował równy podział dochodów. Rozmowy zostały przerwane pod koniec listopada 2009, po hospitalizacji prezydenta Yar’Adui. W połowie grudnia 2009 MEND dokonał ataku na infrastrukturę przesyłową w Delcie Nigru.
Drugim czynnikiem wpływającym na bezpieczeństwo wewnętrzne Nigerii w okresie prezydentury Yar’Adui był wzrost aktywności radykalnych grup islamskich w północnych regionach kraju, zamieszkiwanych przez ludność muzułmańską. W sierpniu 2009 organizacja Boko Haram, zwana też nigeryjskimi talibami, dążąca do przekształcenia Nigerii w państwo islamskie z obowiązującym prawem szariatu, dokonała ataków na budynki rządowe, posterunki policji i ludność cywilną w stanach Bauczi, Borno i Yobe. Prezydent zapowiedział stanowczą reakcję i zduszenie rebelii w zarodku. Służby bezpieczeństwa w niewyjaśnionych do końca okolicznościach zabiły przywódcę organizacji, Mohammeda Yusufa. W wyniku ataków zginęło w sumie ok. 700 osób, a tysiące zmuszone było opuścić swoje domostwa. Przejawem napięć na tle religijnym były również starcia, jakie wybuchły w mieście Dżos w listopadzie 2008 oraz w styczniu 2010 i pochłonęły setki ofiar śmiertelnych.
Polityka zagraniczna prezydenta Yar’Adui stanowiła kontynuację wieloletniej polityki kraju, koncentrującej się w pierwszym rzędzie na sprawach afrykańskich i przywiązującej wagę do jedności afrykańskiej, współpracy kontynentalnej i regionalnej oraz pokojowego rozwiązywania sporów.
Na przełomie lipca i sierpnia 2008 prezydent wziął udział w szczycie Unii Afrykańskiej w Egipcie. Nigeryjskie wojska uczestniczyły w misjach AMISOM w Somalii, UNAMID w Sudanie oraz UNMIL w Liberii. W grudniu 2008, w czasie sesji ECOWAS w Abudży, Yar’Adua został wybrany przewodniczącym tej organizacji na okres roku. W tym samym miesiącu potępił przeprowadzenie zamachu stanu w Gwinei. W styczniu 2009 Gwinea została zawieszona w członkostwie w ECOWAS. Po dokonaniu przez gwinejskie władze masakry cywilów na stadionie w Konakry we wrześniu 2009, jako przewodniczący ECOWAS, podejmował działania na rzecz stabilizacji i wyjaśnienia sytuacji w tym kraju. W październiku 2009 ECOWAS podjęła decyzję o nałożeniu sankcji na gwinejskie władze oraz skierowała do tego kraju misję mediacyjną. Stojąc na czele ECOWAS, Yar’Adua podejmował również wysiłki na rzecz rozwiązania kryzysu politycznego w Nigrze, jaki wybuchł tam w maju 2009. Ostatecznie, w październiku 2009 ECOWAS zawiesił członkostwo tego państwa w organizacji.
Prezydent Yar’Adua utrzymywał poprawne stosunki z państwami ościennymi. Napięte pozostawały jedynie stosunki z Kamerunem. Państwa te toczyły sięgający czasów kolonialnych spór o Półwysep Bakassi. Od czasu uzyskania niepodległości w 1960 należał on do Nigerii, lecz Kamerun przez cały ten czas rościł sobie do niego prawa. Półwysep leżał w rejonie zasobnym w ropę naftową, gaz ziemny oraz łowiska ryb. W 2002 spór rozstrzygnął na wniosek stron Międzynarodowy Trybunał Sprawiedliwości, przyznając ziemie Kamerunowi. Przekazanie ziemi przeciągało się i dopiero w czerwcu 2006 prezydenci dwóch państw zawarli porozumienie w tej sprawie. Zgodnie z nim, w sierpniu 2006 Nigeria wycofała z półwyspu swoje wojska, zobowiązując się do przekazania Kamerunowi pełnej administracji w ciągu 2 lat. W listopadzie 2007 na półwyspie doszło do incydentu zbrojnego i zabójstwa 21 kameruńskich żołnierzy. W tym samym miesiącu nigeryjski Senat unieważnił umowę z czerwca 2006 z powodu braku jej ratyfikacji przez Zgromadzenie Narodowe. Pod naciskiem prezydenta Yar’Adui, parlament dokonał jednak jej ratyfikacji w marcu 2008. W czerwcu 2008 zamordowany został kameruński gubernator Bakassi. Ostatecznie, Nigeria przekazała Kamerunowi pełną administrację nad ziemiami 14 sierpnia 2008. Półwysep musiało opuścić ok. 100 tys. mieszkańców, obywateli Nigerii. Proces transferu ziem został określony przez sekretarza generalnego ONZ Ban Ki-moona jako „modelowy w przypadku rozwiązywania sporów granicznych”.
Prezydent kontynuował współpracę ze Stanami Zjednoczonymi w dziedzinie bezpieczeństwa, promocji demokracji i wzrostu gospodarczego. Wyrazem współpracy było organizowanie wspólnych ćwiczeń wojskowych w Zatoce Gwinejskiej. W listopadzie 2007 Yar’Adua sprzeciwił się jednakże umieszczeniu na terenie Nigerii jednej z amerykańskich baz dowódczych sił wojskowych AFRICOM (United States Africa Command). W grudniu 2007 udał się z wizytą do USA, spotykając się z prezydentem George’em W. Bushem. W sierpniu 2009, w czasie swej pierwszej podróży do Afryki, wizytę w Nigerii złożyła sekretarz stanu USA Hillary Clinton, spotykając się z prezydentem Yar’Aduą.
Na przełomie lutego i marca 2008 Yar’Adua złożył wizytę w Chinach. Trzykrotnie uczestniczył w szczytach grupy G8: w czerwcu 2007 w Heiligendamm w Niemczech, w lipcu 2008 w Japonii oraz w lipcu 2009 w L’Aquili we Włoszech. W czerwcu 2008 złożył wizytę we Francji. W lipcu 2008 spotkał się w Wielkiej Brytanii z premierem Gordonem Brownem. W czasie rozmów na temat stabilizacji sytuacji w Delcie Nigru Wielka Brytania zadeklarowała pomoc w zakresie szkolenia nigeryjskiego wojska. W listopadzie 2008 podejmował w czasie odbywającego się w Nigerii forum niemiecko-afrykańskiego prezydenta Horsta Köhlera. W czerwcu 2009 wizytę w Nigerii złożył prezydent Rosji Dmitrij Miedwiediew.
Od końca lat 90. Umaru Yar’Adua cierpiał na dolegliwości związane z nerkami. Już w czasie kampanii wyborczej z powodów zdrowotnych zmieniał część z zaplanowanych zajęć. W 2007 i 2008 wyjeżdżał na badania lekarskie do Niemiec. W 2008, w czasie pielgrzymki do Mekki, przebywał w szpitalu w Dżuddzie w Arabii Saudyjskiej. W sierpniu 2009 wyjechał ponownie na badania do Arabii Saudyjskiej, dokąd udał się raz jeszcze w październiku 2009, oficjalnie z wizytą roboczą. 23 listopada 2009 prezydent został w tajemnicy przewieziony do szpitala w Dżuddzie, o czym władze poinformowały dopiero 3 dni później. Nie określiły dokładnie jego stanu zdrowia, oznajmiając tylko, że został poddany leczeniu z powodu zapalenia osierdzia. Jego rzecznik powiedział, że prezydent już 20 listopada 2009 skarżył się na bóle w klatce piersiowej. Przeciągająca się nieobecność prezydenta i brak wiedzy o jego dokładnej kondycji zdrowotnej doprowadziły do pojawienia się w społeczeństwie i kręgach politycznych głosów nawołujących do przekazania oficjalnej władzy w ręce wiceprezydenta Goodlucka Jonathana. Transfer ten zakłócałby jednak wypracowane porozumienie o rotacji stanowiska szefa państwa między społecznościami muzułmańskiej północy kraju i chrześcijańsko-animistycznego południa. Yar’Adua reprezentował bowiem północ, a Jonathan południe Nigerii. Zgodnie z art. 145 konstytucji, prezydent mógł przekazać władzę w ręce wiceprezydenta poprzez pisemne oświadczenie złożone u przewodniczących obu izb parlamentu.
2 grudnia 2009 ponad 50 osobistości życia publicznego wystosowało list nawołujący Yar’Aduę do rezygnacji ze stanowiska z powodu wywołanej jego chorobą „próżni władzy”, czym określali „niebezpieczną sytuację, w której nikt nie kieruje sprawami kraju”. Rząd natychmiast odrzucił te zarzuty, uznając je za bezpodstawne i stwierdzając, że wszystkie organy władzy państwowej funkcjonują prawidłowo. Nie uspokoiło to sytuacji, a dalsza nieobecność prezydenta wywołała spekulacje na temat jego faktycznego stanu i podejrzenia, zakładające śpiączkę lub nawet śmierć. 23 grudnia 2009, Farouk Adamu Aliyu, członek opozycyjnej Partii Ogólnoludowej Nigerii (ANPP), wystąpił do Sądu Najwyższego z zapytaniem, czy Yar’Adua jest w stanie dalej pełnić swój urząd. Na początku stycznia 2010 Nigeryjskie Stowarzyszenia Prawników również wystosowało wniosek do Sądu Najwyższego, domagając się w nim nakazania rządowi rozpoczęcia procesu transferu władzy.
Yar’Adua zabrał po raz pierwszy głos w sprawie dopiero po siedmiu tygodniach od opuszczenia kraju. W telefonicznym wywiadzie udzielonym 12 stycznia 2010 ze szpitalnego łoża, powiedział, że dzięki leczeniu dochodzi do pełni zdrowia i wraził nadzieję na rychłą poprawę, która pozwoli mu wrócić do domu. Oznajmił, że jest w stałym kontakcie z wiceprezydentem, podziękował za modlitwy w jego intencji, jednak nie określił jakiegokolwiek terminu swojego powrotu. Tego samego dnia w Abudży odbyły się pierwsze demonstracje mieszkańców domagających się przekazania władzy w ręce wiceprezydenta. Parlament przyjął rezolucję wzywającą do ujawnienia pełnego stanu zdrowia prezydenta i wysłania do Arabii Saudyjskiej specjalnej delegacji w celu konsultacji w „sprawach wagi narodowej”.
13 stycznia 2010 Sąd Najwyższy orzekł, że wiceprezydent Jonathan na czas nieobecności prezydenta może wykonywać wszelkie jego obowiązki, pomimo braku formalnego aktu przekazania mu władzy. Orzeczenie to nie zadowoliło części klasy politycznej i społeczeństwa, którzy domagali się transferu władzy zgodnie z konstytucją, na drodze pisemnego oświadczenia prezydenta. 22 stycznia 2010 Sąd Najwyższy, odpowiadając na zapytanie Farouka Adamu Aliyu, nakazał gabinetowi podjęcie w ciągu 14 dni decyzji o zdolności prezydenta do pełnienia urzędu, po uprzednim wysłuchaniu ocen pięciu lekarzy. W przypadku decyzji negatywnej nakazał przekazanie władzy wiceprezydentowi. 27 stycznia 2010 gabinet orzekł, że Yar’Adua nie jest niezdolny do kierowania krajem, a leczenie poza granicami kraju nie stanowi podstawy dla rozpoczęcia procesu usunięcia go ze stanowiska. 29 stycznia Sąd Najwyższy, odpowiadając na wniosek Nigeryjskiego Stowarzyszenia Prawników, orzekł, że nie ma konstytucyjnych podstaw do wydania przez prezydenta pisemnego oświadczenia o przekazaniu władzy.
Pomimo decyzji gabinetu i orzeczeń sądu, w parlamencie i wśród części społeczeństwa narastało przekonanie o konieczności rezygnacji prezydenta z pełnienia urzędu. 27 stycznia 2010 Senat zajął odmienne stanowisko niż rząd i wydał (niewiążącą) uchwałę wzywającą prezydenta do pisemnego przekazania władzy wiceprezydentowi. 3 lutego właściciele gazet i koncernów medialnych, we wspólnym oświadczeniu, zaapelowali do prezydenta o przekazanie władzy swojemu zastępcy. Tego samego dnia po raz pierwszy doszło do zaznaczenia się różnic w tej sprawie w gabinecie, gdy minister informacji stwierdziła, że nieobecność prezydenta paraliżuje prace rządu.
9 lutego 2010 obie izby Zgromadzenia Narodowego, Senat i Izba Reprezentantów, przegłosowały wniosek o transferze władzy prezydenta na ręce wiceprezydenta, deklarujący, że „wiceprezydent Jonathan sprawuje odtąd funkcje prezydenta i przywódcy sił zbrojnych jako pełniący obowiązki prezydenta”. Parlament powierzył wiceprezydentowi pełnienie władzy wykonawczej do czasu powrotu prezydenta Yar’Aduyi do pełni zdrowia. Tego samego dnia Jonathan oficjalnie objął stanowisko p.o. prezydenta. Gabinet stwierdził, że akceptuje decyzję parlamentu i uznaje władzę Jonathana. Część prawników podkreślała jednak, że decyzja parlamentu nie miała charakteru wiążącego, a transfer władzy odbył się z pominięciem określonej w konstytucji pisemnej deklaracji szefa państwa.
9 lutego 2010 do Dżuddzy przybyła delegacja parlamentarzystów, którzy zgodnie z rezolucją Izby Reprezentantów mieli się spotkać z prezydentem w celu omówienia „spraw wagi narodowej”. Nie pozwolono im jednak zobaczyć się z głową państwa i po pięciu dniach powrócili do kraju. Rząd, znajdujący się pod presją uznania Yar’Adui za trwale niezdolnego do pełnienia funkcji szefa państwa, 17 lutego 2010 postanowił wysłać do Arabii Saudyjskiej 6-osobową delegację ministrów. Delegacja na czele z ministrem zdrowia miała spotkać się z prezydentem i przekonać się o jego stanie zdrowia. Uznanie prezydenta za trwale niezdolnego do pełnienia funkcji wymagało zgody 2/3 członków rządu i potwierdzenia przez zespół medyczny powołany przez przewodniczących obu izb parlamentu. Oznaczałoby to całkowite odsunięcie Yar’Adui od władzy i zaprzysiężenie wiceprezydenta jako głowy państwa. Delegacja ministrów udała się zagranicę 22 lutego 2010, jednak lekarze prezydenta sprzeciwili się ich spotkaniu z szefem państwa.
24 lutego 2010 prezydent Yar’Adua nieoczekiwanie, bez wcześniejszej zapowiedzi, powrócił do Nigerii. Wraz z nim do kraju wróciła delegacja rządu. Tuż po lądowaniu został przetransportowany karetką do swojej posiadłości, nie ukazując się publicznie. Jego rzecznik, w odczytanym oświadczeniu, oznajmił, że „prezydent pragnie zapewnić wszystkich Nigeryjczyków, że dzięki ich nieustającym modlitwom i wyjątkowej łasce Boga, jego zdrowie uległo znacznej poprawie”. Pismo informowało, że do czasu pełnego „powrotu do zdrowia, wiceprezydent Jonathan będzie kontynuował nadzorowanie spraw państwa”. Zgodnie z ustawą parlamentu z 9 lutego 2010, władza p.o. prezydenta Jonathana ustawała w chwili pisemnego poinformowania przez prezydenta Yar’Aduę przewodniczących obu izb parlamentu o swoim powrocie z medycznej rekonwalescencji.
Powrót Yar’adui do Nigerii doprowadził do postawienia pytań przez konstytucjonalistów i polityków o pozycję i zakres władzy Goodlucka Jonathana. 25 lutego minister informacji, a następnie rzecznik prezydenta Yar’Adui poinformowali, że wiceprezydent Jonathan dalej wykonuje obowiązki głowy państwa. Senat, by zapobiec w przyszłości sytuacji braku przywództwa uchwalił ustawę nakazującą choremu prezydentowi przekazanie władzy swojemu zastępcy po 14 dniach od odstąpienia od sprawowania urzędu. By nabrała ona mocy prawnej musiała jednak zostać przyjętą przez Izbę Reprezentantów i 2/3 legislatur stanowych, co wymagało czasu. Zdaniem opozycji i części komentatorów o powrocie chorego prezydenta do kraju zdecydowali jego najbliżsi współpracownicy, obawiający się utraty swoich wpływów i pragnący utrzymać się przy władzy. Yar’Adua od chwili powrotu przebywał przez cały czas w swojej rezydencji, otoczony wyłącznie przez rodzinę i najbliższych. Dostępu do niego strzegła żona, Turai Yar’Adua. Na początku marca 2010 gubernatorzy wszystkich 36 stanów publicznie zadeklarowali poparcie dla p.o. prezydenta Jonathana.
18 marca 2010 p.o. prezydenta Jonathan rozwiązał gabinet mianowany przez Yar’Aduę, co według komentatorów miało stanowić sygnał konsolidacji jego władzy. Nowy rząd został zaprzysiężony 6 kwietnia. W skład liczącego 38 osób gabinetu weszło 13 dawnych ministrów. Wskutek przeciągającej się choroby prezydenta coraz bardziej oczywiste dla klasy rządzącej stawało się przeświadczenie, że nie będzie on w stanie ubiegać się o reelekcję. W połowie marca 2010 szef komisji wyborczej ogłosił, że planowane na kwiecień 2011 wybory prezydenckie mogłyby się odbyć trzy miesiące wcześniej, w styczniu 2011.
2 kwietnia 2010 w pobliże prezydenta dopuszczone zostały pierwsze osoby spoza jego najbliższego kręgu. Wizytę choremu złożyła wówczas grupa duchownych. Według ich późniejszej relacji, prezydent w trakcie spotkania nie był w stanie podnieść się z łóżka, zdołał się przywitać, lecz miał trudności w mówieniu. Goodluck Jonathan nie spotkał się i nie rozmawiał z prezydentem od czasu jego wyjazdu do Arabii Saudyjskiej w listopadzie 2009. Nie był także informowany oficjalnie o stanie jego zdrowia. Jak powiedział, rozmawiał tylko trzykrotnie z jego żoną.
Prezydent Umaru Yar’Adua zmarł wieczorem 5 maja 2010 w prezydenckiej rezydencji w Abudży z powodu ostrego zapalenia osierdzia sercowego. Informacja o jego śmierci została podana do wiadomości w publicznej telewizji w godzinach porannych następnego dnia. W kraju ogłoszona została 7-dniowa żałoba narodowa. 6 maja 2010 ciało prezydenta zostało przewiezione do rodzinnego miasta Katsina na północy Nigerii, gdzie odbyła się ceremonia pogrzebowa i pochówek. Tego samego dnia na stanowisko nowego prezydenta Nigerii zaprzysiężony został wiceprezydent i p.o. prezydenta Goodluck Jonathan. Jonathan wyraził żal z powodu śmierci Yar’Adui, mówiąc, że „Nigeria straciła klejnot w swojej koronie i nawet nieba płaczą z jego narodem tej nocy”. Kondolencje po śmierci prezydenta złożyli prezydenci i premierzy państw Afryki, prezydent Stanów Zjednoczonych Barack Obama, sekretarz generalny Organizacja Narodów Zjednoczonych Ban Ki-moon oraz bojownicy z Ruchu na rzecz Wyzwolenia Delty Nigru.
W czerwcu 2010 Zgromadzenie Narodowe, w celu wyeliminowania niejasności w procesie transferu władzy, przyjęło poprawkę do konstytucji, zgodnie z którą w przypadku nieobecności bądź niezdolności prezydenta do wykonywania obowiązków, parlament zyskiwał kompetencję w zakresie przekazania tymczasowej władzy wiceprezydentowi w przypadku nieuczynienia tego na piśmie przez prezydenta w ciągu 21 dni od chwili zaistnienia przyczyny.
Po śmierci prezydenta Yar’Adui w szeregach rządzącej Ludowej Partii Demokratycznej (PDP) wywiązała się debata na temat podziału władzy pomiędzy północną muzułmańską częścią kraju a południową, chrześcijańsko-animistyczną. Zgodnie z niepisaną regułą stanowisko szefa państwa rotowało pomiędzy tymi dwoma społecznościami co dwie kadencje. Zgodnie z nią, po śmierci pochodzącego z północy Yar’Adui jego następcą powinien zostać również muzułmanin. Wiceprezydent Goodluck Jonathan, który zgodnie z prawem miał pełnić urząd prezydenta do końca konstytucyjnej kadencji prezydenta Yar’Adui w maju 2011, pochodził tymczasem z południa kraju. W kręgach PDP dyskutowany był jego ewentualny start w przyszłych wyborach w kontekście obowiązujących, acz nieformalnych ustaleń. W sierpniu PDP uznała, że przysługuje mu prawo ubiegania się o urząd szefa państwa. Początkowo Jonathan nie wypowiadał się publicznie na temat możliwego udziału w wyborach. Ostatecznie, we wrześniu 2010 zdecydował się na start w partyjnych prawyborach. Odbyły się one 13 stycznia 2011. Jonathan zdobył ponad 2,7 tys. głosów, pokonując pochodzącego z północy Atiku Abubakara, który uzyskał 800 głosów poparcia. W wyborach prezydenckich 16 kwietnia 2011, uznanych przez międzynarodowych obserwatorów za wolne i sprawiedliwe, prezydent Jonathan zdobył 59,6% głosów, pokonując głównego rywala Muhammadu Buhariego (32,3% głosów). 29 maja 2011 został zaprzysiężony na 4-letnią kadencję.
Umaru Yar’Adua od 1975 był żonaty z Turai Yar’Aduą, z którą miał siedmioro dzieci: 5 córek i 2 synów. Turai Yar’Adua urodziła się w 1957 w Katsinie; w 1983 ukończyła język angielski na Uniwersytecie Ahmadu Bello w Zarii. Do 1999 pracowała jako nauczycielka. W czasie prezydentury Yar’Adui uchodziła za osobę wpływową i bliskiego doradcę męża. Zdaniem komentatorów kilkakrotnie miała wpływać na obsadę publicznych urzędów. Była ambasadorem dobrej woli w Nigerii, zajmowała się kwestiami macierzyństwa, nowo narodzonych dzieci oraz opieki zdrowia. W latach 1992-1997 posiadał drugą żonę, Hauwę Umar Raddę, z którą miał dwoje dzieci.
W maju 2010 imieniem prezydenta Yar’Adui nazwana została jedna z ulic w Abudży, a także port lotniczy w jego rodzinnym stanie Katsina.
Solomon Obotetukudo: The Inaugural Addresses and Ascension Speeches of Nigerian Elected and Non-Elected Presidents and Prime Minister, 1960-2010. University Press of America, 2010. ISBN 0-7618-5274-3.
Jubril Olabode Aka, Olabode: Great People, Great Country, Nigeria the Beautiful: East Or West, Home Is the Best. Trafford Publishing, 2010. ISBN 1-4269-1831-3.
Nigeria: Report on a Key Strategic Partner of the U.S. Government. DIANE Publishing, 21 czerwca 2010. ISBN 1-4379-3144-8.
Nigeria National Assembly and Presidential Elections, 9 and 16 April 2011. Commonwealth Secretariat, 2011. ISBN 1-84929-060-1.
Andreas Mehler, Henning Melber, Klaas Van Walraven: Africa Yearbook 5: Politics, Economy and Society South of the Sahara 2008. BRILL, 2009. ISBN 90-04-17811-2.

Umowa zakonu krzyżackiego z najemnikami, układ o zapisie gwarancyjnym dla najemników – umowa zawarta 9 października 1454 r. w twierdzy w Marienburgu (Malborku) pomiędzy władzami zakonu krzyżackiego, reprezentowanymi przez wielkiego mistrza Ludwiga von Erlichshausena, a dowódcami (rotmistrzami) walczących po stronie zakonu w wojnie trzynastoletniej oddziałów (rot) wojsk najemnych, reprezentowanymi przez Bernarda von Zinnenberg (Bernarda Szumborskiego). W zamian za uzyskanie zapisu gwarancyjnego z prawem sprzedaży najważniejszych, znajdujących się w rękach krzyżackich twierdz pruskich, na poczet niezapłaconego żołdu najemnicy zgodzili się kontynuować działania zbrojne po stronie zakonu do 19 lutego 1455 r. pomimo nieuiszczenia im umówionej zapłaty. Umożliwiło to zakonowi krzyżackiemu odparcie ofensywy Królestwa Polskiego na Malbork w styczniu 1455 r., odbicie Königsbergu (Królewca) wraz Dolnymi Prusami i Sambią od Związku Pruskiego oraz odzyskanie szeregu twierdz z rąk Związku Pruskiego.
Niedotrzymanie umówionego terminu zapłaty oraz kolejnych terminów zapłaty doprowadziło do sprzedaży Królestwu Polskiemu przez najemników dowodzonych przez Oldrzycha (Urlicha) Czerwonkę i Mikołaja Welfersdorfa niezdobytej twierdzy w Malborku 6 czerwca oraz twierdz w Tczewie i Iławie 13 czerwca 1457 r.
Szybki rozwój powstania w Prusach, wypowiedzenie posłuszeństwa władzom zakonu przez miasta należące do Związku Pruskiego i upadek kluczowych twierdz w lutym 1454 r. wywołał panikę wśród rycerzy zakonu krzyżackiego – wielu z nich wyjechało do Niemiec lub uciekło do Malborka, nie podejmując prób obrony krzyżackich terytoriów przed buntownikami.
Utrata kontroli nad państwem pruskim i brak rycerzy uniemożliwił wielkiemu mistrzowi zwołanie pospolitego ruszenia na rzecz obrony zakonu i wymusił oparcie działań zbrojnych na wojskach najemnych.
Najemnicy pochodzili głównie z Niemiec oraz z Czech. Taboryci, emigrujący z ziem czeskich po zwycięstwie utrakwistów w wojnach husyckich w obawie przed represjami, byli prekursorami taktyki walki z wykorzystaniem pieszych wojsk najemnych.
Wyższość taktyki najemników wykazała będąca punktem zwrotnym wojny bitwa pod Chojnicami 18 września 1454 r. – armia krzyżacka pod dowództwem Bernarda von Zinneberg rozbiła niezdyscyplinowane i przestarzałe polskie pospolite ruszenie dowodzone przez Kazimierza IV, uzyskała otwarty dostęp do państwa pruskiego i odsieczy Malborka oraz podważyła pozycję Królestwa Polskiego w stanach pruskich.
Roczny koszt zaciągu jednego konnego najemnika wynosił 40 złotych węgierskich, najemnik pieszy (drabant) kosztował połowę tej kwoty. Roczne dochody Królestwa Polskiego wynosiły około 90 000 złotych węgierskich. Na skutek zastawów na cele finansowania wojny węgierskiej 1440-1444 i rozdawnictwa dóbr koronnych możnym, skarb Królestwa Polskiego został zrujnowany. W krytycznej sytuacji skarbu królewskiego większe wydatki uzależnione były od specjalnych podatków.
Walczące na początku wojny trzynastoletniej po stronie zakonu wojska najemne zwerbowane zostały za doraźne zaliczki. Pozbawiony dochodów z 56 miast pruskich, które na wiosnę 1454 r. wypowiedziały wielkiemu mistrzowi posłuszeństwo bądź zostały zajęte przez buntowników, zakon utracił swoje dochody i nie był w stanie na bieżąco regulować należności wobec najemników.
28 września 1454 r. władze zakonu przyznały dowódcom oddziałów najemnych, którzy przybyli do Malborka, że nie dysponują odpowiednimi środkami finansowymi na zapłatę żołdu. W odpowiedzi poszczególne roty wojsk najemnych zaprzestały kontynuowania aktywnych działań przeciwko Związkowi Pruskiemu.
4 października 1454 r. rotmistrzowie Heinrich von Plauen (młodszy) i Wit von Schönburg rozpoczęli negocjacje z wielkim mistrzem w sprawie odroczenia terminu spłaty najemników. 7 października większość oddziałów najemnych ruszyła w kierunku Malborka, pozostawiając w Tczewie niewielki oddział pod dowództwem Oldrzycha Czerwonki. Najemnicy na poczet swoich długów skonfiskowali w krzyżackiej stolicy srebra i klejnoty kościelne oraz żywność, powodując kłopoty aprowizacyjne Malborka, ale nie uzyskali zaspokojenia większości swoich roszczeń.
9 października 1454 r. w Malborku z inicjatywy władz zakonu zawarty został pomiędzy wielkim mistrzem a reprezentującymi oddziały najemne rotmistrzami Bernardem von Zinnenberg, Adolfem von Gleichen i hr Hansem von Monfort-Pfannenberg układ o zapisie gwarancyjnym. Zgodnie z jego postanowieniami rotmistrzowie zobowiązali się bronić przed Polską i Związkiem Pruskim obsadzonych przez siebie twierdz i miast oraz kontynuować służbę dla zakonu, pozostawiając Krzyżakom zarówno władzę zwierzchnią (Herrschaft) nad wszystkimi miastami i twierdzami, jak i pochodzące z nich dochody. W zamian za to zakon nakładał na okręgi utrzymywanych przez najemników twierdz obowiązek bieżącego utrzymania załogi i dostarczenia paszy dla koni oraz zobowiązał się spłacić wszelkie długi wobec najemników do 19 lutego 1455 r. W przypadku niedotrzymania terminu zakon zmuszony był wydać najemnikom wszystkie obsadzone przez nich miasta wraz z ludnością i twierdze wraz z trzymanymi w nich dla okupu jeńcami, z prawem sprzedaży dla zaspokojenia roszczeń.
Wzorem dla tak skonstruowanej umowy była ostatecznie niewykonana umowa z 1447 r. pomiędzy księciem Wilhelmem Saskim a wojskami najemnymi, dotyczącymi zastawu żołdu na twierdzach w Turyngii.
Układ ten był generalnie korzystny dla zakonu, gdyż pozwalał wielkiemu mistrzowi kontynuować działania wojenne z zamiarem odbicia miast Prus i spłacenia najemników oraz zabezpieczał zakon przed osobnymi roszczeniami wysuwanymi przez poszczególne oddziały najemne. Jego wady ujawnić mogło dopiero niewykonanie umowy w terminie, o czym zakon zobowiązał się poinformować najemników z miesięcznym wyprzedzeniem.
W pierwszych miesiącach od zawarcia układu malborskiego prowadzone na kredyt działania zbrojne przyniosły Krzyżakom znaczne sukcesy: czasowe przerwanie komunikacji Wisłą pomiędzy Polską a Gdańskiem i Dolnymi Prusami oraz przejście kilkunastu miast i twierdz ponownie na stronę zakonu. Dalsze energiczne działania były jednak konieczne wobec nieodbicia żadnego większego ośrodka miejskiego i związanych z tym dochodów oraz chwiejnej postawy Prus Dolnych i Górnych. Zimą 1454 r. Krzyżakom udało się opanować szereg twierdz tworzących barierę zabezpieczającą Malbork i przeprawy wiślane, a w styczniu 1455 r. odeprzeć ofensywę podjętą przez Królestwo Polskie siłami pospolitego ruszenia z Małopolski.
Nie udały się próby przywrócenia władzy wielkiego mistrza nad Gdańskiem, który odparł krzyżacki atak 13 stycznia 1455 r. i Torunia, który stłumił prokrzyżacki spisek pospólstwa 13 marca 1455 r. oraz Chełmna.
Dopiero w marcu 1455 r. na skutek prokrzyżackiego buntu pospólstwa w dwóch z trzech dzielnic stolicy Prus Dolnych Königsberga miasto przeszło na stronę wielkiego mistrza. Lojalność portowej dzielnicy Knipawy wobec Związku Pruskiego zmusiła władze krzyżackie do zorganizowania wyprawy mającej ostatecznie zdobyć Königsberg i rewindykować Prusy Dolne i Sambię. Działania przeciwko Knipawie i związkowej odsieczy dla miasta trwały do lipca 1455 r.Pod koniec kwietnia 1455 r. niespłacone zobowiązania zakonu wobec wojsk najemnych przekroczyły 400 000 złotych węgierskich.
23 kwietnia 1455 r. wielki mistrz po raz kolejny nie dotrzymał terminu zapłaty żołdu dla krzyżackich żołnierzy i w efekcie zbuntowani najemnicy pod dowództwem Czerwonki przejęli 2 maja 1455 r. w posiadanie twierdze w Malborku, Tczewie, Sztumie, Gniewie i Iławie, siłą faktu rozpoczynając wykonywanie praw przynależnych panującemu. Wielki mistrz von Erlichshausen stał się zakładnikiem we własnej stolicy, a pozbawiony kontroli nad Malborkiem i dochodów z okręgu zamku nie mógł wesprzeć prowadzonego od kwietnia 1455 r. oblężenia portowej dzielnic Königsberga – Knipawy. Dowodzący siłami krzyżackimi pod Königsbergiem komtur elbląski von Plauen zmuszony został dopiero uzyskane podatki dolnopruskie przeznaczać na swoich żołnierzy, pogłębiając kryzys wielkiego mistrza. Von Erlichhausen nie mógł także liczyć na odsiecz ze strony niezwiązanego układami zastawnymi księcia śląskiego Balthazara von Sagan, który 16 czerwca 1455 r. na czele własnych najemników i załóg okolicznych twierdz, liczących 932 kawalerzystów oraz 571 drabantów opuścił Malbork i przybył wzmocnić oblężenie Knipawy.
Latem 1455 r. Związek Pruski oraz Królestwo Polskie rozpoczęły negocjacje z najemnikami w sprawie wykupu opanowanych twierdz. Wobec bankructwa obydwu stron konfliktu i odparcia kolejnej wyprawy pospolitego ruszenia z Królestwa Polskiego jesienią 1455 r. dysponujący największą siłą zbrojną w Prusach czescy i niemieccy dowódcy najemników stali się panami sytuacji i stawiali wygórowane żądania.
Rotmistrzowie wojsk najemnych nie zdołali w trakcie negocjacji utrzymać jednolitego stanowiska. Dla strony polskiej najistotniejszym punktem negocjacji było ustalenie warunków zakupu twierdzy w Malborku, a ewentualny zakup innych twierdz miał znaczenie drugorzędne. Zwolennikom zawarcia układu z Królestwem Polskim przewodzili rotmistrzowie czescy, jednakże stanowili oni zaledwie jedną trzecią uczestniczących w układzie najemników. Niemieckim zwolennikom sprzedaży twierdz Polsce przewodził najemnik Mikołaj Welfersdorf.
W grudniu 1455 r. sytuacja negocjacyjna stron skomplikowała się, gdy po odrzuceniu pierwotnych propozycji najemników strona polska zerwała negocjacje, a najemnicy zaoferowali znajdujące się w ich posiadaniu twierdze każdemu potencjalnemu nabywcy – w szczególności Inflantom, Danii, Brandenburgii oraz wygnanemu królowi Szwecji Karolowi Knutssonowi. Odrzucili jednak niekorzystną propozycję Inflant (inflanckiej gałęzi zakonu krzyżackiego) wydania twierdzy w Marienburgu (Malborku) za 100 000 złotych węgierskich i obietnicę zapłaty kolejnych 100 000 złotych w terminie późniejszym.
W czerwcu 1456 r. przywódca najemników Czerwonka zaproponował Królestwu Polskiemu sprzedaż 21 twierdz w zamian za 463 794 złotych węgierskich, stanowiących zaległy żołd i odszkodowanie za utracone konie i uzbrojenie. Ostatecznie 29 lipca 1456 r. w Toruniu zawarto porozumienie – najemnicy zobowiązali się sprzedać twierdze w zamian za 436 000 złotych węgierskich i zgodzili się na otrzymanie ¼ umówionej ceny w towarach.
Wielki szpitalnik von Plauen i zwolennik porozumienia najemników z Krzyżakami von Zinnenberg zaproponowali najemnikom lepsze warunki i 14 sierpnia 1456 r. układem zawartym w Prabutach załogi większości twierdz odstąpiły od układu toruńskiego, wydając Krzyżakom 15 twierdz w zamian za zobowiązanie spłaty zobowiązań do listopada 1456 r. oraz korzystne warunki dalszej służby.
Obsadzający twierdzę w Gniewie zwolennicy układu z Torunia wywołali rewoltę przeciwko dowództwu twierdzy, jednakże została ona stłumiona przez najemników wiernych zakonowi, a grupa optująca za sprzedażą twierdzy zmuszona do jej opuszczenia udała się do Malborka. Zajęte walkami wewnętrznymi załogi twierdz nie były zdolne do jakiejkolwiek aktywności i lądowe działania zbrojne zamarły.
16 sierpnia 1456 r. Czerwonka w imieniu załóg Malborka, Tczewa, Iławy, Chojnic, Czarnego i Debrzna zawarł nowy układ ze Związkiem Pruskim i Królestwem Polskim dotyczący sprzedaży sześciu twierdz, jednakże jeszcze w tym samym miesiącu władze krzyżackie zdołały wypłacić najemnikom obsadzającym Debrzno, Chojnice i Czarne zaliczki. Skutkowało to odstąpieniem tych załóg od układu z 16 sierpnia 1456 r. Obydwie strony konfliktu rozpoczęły gromadzenie uzgodnionych sum.
Intensywne gromadzenia środków na wykup twierdz poprzez podnoszenie podatków wywołało bunty pospólstwa w Gdańsku oraz w Toruniu. Pomimo poparcia tych rozruchów przez Krzyżaków rady miejskie miast Związku Pruskiego zdołały utrzymać władzę i przy pomocy najemników królewskich stłumić bunty.
Znaczna część środków koniecznych na zakup twierdz pożyczona została przez miasto Gdańsk w zamian za wydanie miastu wielkiego przywileju.
Na mocy modyfikacji układu, którą uzgodniono wiosną 1457 r., najemnicy sprzedali Królestwu Polskiemu twierdze w Malborku, Tczewie oraz Iławie za łączną kwotę 190 000 złotych węgierskich. 6 czerwca 1457 r. po zapłacie ostatniej raty Królestwo Polskie objęło stolicę państwa krzyżackiego – Malbork wraz z twierdzą, a 13 czerwca 1457 r. Tczew oraz Iławę.
8 czerwca 1457 r. Kazimierz IV wjechał uroczyście na zamek w Malborku, a hołd lenny w imieniu miasta Malborka złożył mu burmistrz Bartłomiej Blume. Król odzyskał też chorągwie utracone pod Chojnicami. Ludwig von Erlichshausen uciekł do Chojnic.Podjęta następnie w lipcu 1457 r. próba opanowania całego szlaku żeglownego Wisły poprzez zdobycie bronionego przez Fritza Rawenecka Gniewu nie przyniosła rezultatu – dowodzone przez Prandotę Lubieszowskiego siły oblężnicze zmuszone zostały 22 września 1457 r. do odwrotu. Jednocześnie wielki mistrz von Erlichshausen potajemnie przedostał się do Königsberga, który uczynił nową stolicą państwa zakonnego i głównym bastionem dalszego oporu.
28 września 1457 r. na skutek zdrady ze strony prokrzyżackiego stronnictwa w Malborku, kierowanego przez Bartłomieja Blume, oddziały krzyżackie opanowały miasto i rozpoczęły szturm na twierdzę, rozpoczynając bitwę o Malbork. Po usunięciu 1 października 1457 r. polskiej załogi Iławy mieszkańcy obalili propolskie władze miasta i po ułożeniu warunków z krzyżackim starostą Urlichem von Kinsbergiem, przywrócili władzę zakonu.
Oldrzych Czerwonka w zamian za przejście na stronę króla Kazimierza IV i wydanie twierdzy w Malborku wynagrodzony został nadaniem trzech starostw i mianowany starostą malborskim. Pod jego naciskiem ostatecznie z niewoli polskiej uwolniony został pojmany pod Chojnicami i zwolniony na słowo Bernard von Zinnenberg.
W marcu 1460 r. Czerwonka został osądzony w Pradze przed sądem królewskim, sprawowanym przez regenta Jerzego z Podiebradów za zdradę i zachowanie niegodne żołnierza oraz pozbawiony wolności. Oskarżycielem był będący również poddanym czeskim Bernard von Zinnenberg.
Sprzedaż twierdzy w Malborku przez wojska najemne wzmiankowana jest w powieści Stefana Żeromskiego "Wiatr od morza" w rozdziale "Bitwa pod Świecinem", określona jako "zdrada, która poraziła Zakon na głowę". Objęcie Malborka przez Królestwo Polskie wzmiankowane jest w rozdziale LII (ostatnim) powieści Henryka Sienkiewicza "Krzyżacy", określone jako "szczęsna chwila".

Uncharted 3: Oszustwo Drake’a (ang. Uncharted 3: Drake's Deception) – przygodowa gra akcji przedstawiona z perspektywy trzeciej osoby, wyprodukowana przez amerykańskie studio Naughty Dog i wydana przez Sony Computer Entertainment na konsolę gier wideo Sony PlayStation 3. Gra ukazała się 1 listopada 2011 w Ameryce Północnej, 2 listopada 2011 w Europie oraz Japonii i 3 listopada 2011 w Australii. Jest to trzecia część serii Uncharted. Uncharted 3 była produkowana przez dwa lata i używa autorskiego silnika Naughty Dog Game Engine 3.0.
Akcja gry rozgrywa się cztery lata po wydarzeniach z pierwszej części – Uncharted: Fortuna Drake’a. Nathan Drake tym razem wyrusza na Półwysep Arabski w poszukiwaniu zaginionego miasta z islamskich wierzeń – Iram, którego poszukiwał jego przodek sir Francis Drake.
Gra zdobyła uznanie wśród krytyków, osiągając średnią ocen 92% zarówno w agregatorze GameRankings, jak i Metacritic. Recenzenci zachwalali głównie oprawę graficzną, muzyczną, animacje postaci oraz znacznie rozbudowane tryby rozgrywki wieloosobowej w stosunku do Uncharted 2: Pośród złodziei. Gra uzyskała liczne nagrody portali o grach komputerowych, między innymi Best PlayStation 3 Game strony IGN oraz Best PS3 Exclusive serwisu Metacritic. W dniu premiery sprzedano 3,8 mln sztuk gry Uncharted 3: Oszustwo Drake’a na całym świecie, dzięki czemu gra uzyskała najwyższą sprzedaż spośród całej serii. Jest także trzecią najszybciej sprzedawaną grą wydaną wyłącznie na PlayStation 3.
Akcja gry Uncharted 3: Oszustwo Drake’a rozpoczyna się w londyńskim pubie The Pelican Inn. Nathan i jego przyjaciel Sully mają dokonać transakcji z Talbotem, zaufanym współpracownikiem tajemniczej Angielki – Katherine Marlowe. Drake zamierza oddać swój pierścień, który odziedziczył jako potomek słynnego korsarza i podróżnika – sir Francisa Drake’a. W zamian ma otrzymać walizkę gotówki. Transakcja dochodzi do skutku, jednak Nathan szybko sprawdza pieniądze i zauważa, że są one fałszywe, zaś Sully potwierdza jego podejrzenia. Drake szybko zabiera pierścień, ale Talbot każe mu go oddać, zabrać pieniądze i opuścić lokal, jednak Drake nie czyni tego. Wtedy kilku ludzi Talbota rzuca się na Drake’a i Sully'ego, którym udaje się obronić. Gdy wybiegają z budynku, zostają znowu zaatakowani przez ludzi Talbota i Marlowe. Angielka zabiera pierścień, a ponowna próba odzyskania przedmiotu przez Drake’a kończy się klęską, w której Charlie Cutter strzela do Drake’a, a następnie do Sully'ego, który próbował pomóc swojemu przyjacielowi. Zaraz po tym Marlowe wraz z Talbotem wsiadają do samochodu i dokonują ucieczki.
Akcja gry przenosi się dwadzieścia lat wcześniej do miasta Cartagena de Indias w Kolumbii. Nastoletni Nathan poszukiwał wtedy w jednym z tamtejszych muzeów gabloty z pierścieniem sir Francisa Drake’a. Drake był świadkiem nieudanej próby włamania nieznajomego mężczyzny do gabloty. Podążając za nim i odkrywając jego znajomość z Marlowe, Nathan próbował ukraść portfel z kluczem. Jednak jego właściciel szybko się zorientował i zatrzymał chłopaka. Kazał mu oddać portfel. Drake zrobił to, jednak zdążył już wyjąć przedmiot, którego potrzebował.
Wieczorem młody Nathan włamał się do muzeum i wyjął z gabloty pierścień. Został jednak zauważony przez Marlowe i mężczyznę, któremu ukradł klucz. Oni także próbowali zdobyć cenny przedmiot z muzeum. Ludzie Marlowe rozpoczęli pościg za Nathanem. W pewnym momencie jeden z bandytów dogonił Nathana i wymierzył do niego z pistoletu. Jednak w ostatniej chwili pojawił się człowiek, któremu Drake zabrał klucz i strzelił do agresora, dzięki czemu uratował życie chłopakowi. Zabrał on Nathana do pobliskiego baru. Tam przedstawił się jako Sully. Od tego momentu rozpoczęła się ich długoletnia przyjaźń.
Akcja gry ponownie przenosi się do teraźniejszości, do Londynu. Okazuje się, że Charlie jest przyjacielem Drake’a i Sully'ego, a Marlowe ma falsyfikat pierścienia – cała akcja więc została zaplanowana. W trójkę spotykają się z Chloe, z którą idą do kryjówki oponentów. Znajduje się ona w nieużywanych obecnie podziemiach londyńskiego metra. Tam Nathan odkrywa, że Marlowe należy do sekty próbującej odnaleźć Atlantydę Pustyni.
Drake i Sully decydują się na podróż do środkowej Francji, a Charlie i Chloe – do Syrii. We Francji docierają do średniowiecznego zamku, w którego podziemiach odkrywają grobowiec i połowę kolejnej wskazówki. Jednak demaskuje ich Talbot, który rozkazuje podpalić twierdzę. Bohaterowie ledwo uchodzą z życiem i postanawiają natychmiast wyruszyć do Syrii, aby ostrzec swoich przyjaciół przed sektą Marlowe.
Gdy docierają do średniowiecznej budowli w Syrii, szybko odnajdują swoich przyjaciół, lecz zostają rozdzieleni. Charlie wraz z Nathanem odnajdują miejsce ukrytego wejścia, gdzie znajduje się kolejna wskazówka. W tym samym momencie wspólnicy zostają zaatakowani przez ludzi Talbota, jednak szybko przychodzą im z pomocą Chloe i Sully. Razem w czwórkę szukają ukrytego wejścia, jednak gdy Charlie oddala się od reszty, zostaje postrzelony strzałką z trucizną i pojawia się Talbot. Cutter oddaje wrogowi wskazówki i wraca do przyjaciół, jednak pod wpływem trucizny wchodzi w konflikt ze wspólnikami. Dalej znowu cała czwórka podąża mrocznym korytarzem, aż w końcu dochodzą oni do ogromnego globusu, który wskazuje położenie Iremu na pustyni w Jemenie. Następnie zostają zaatakowani przez Talbota i jego ludzi. Cutter udaje jednak, że zdradza Nathana, dzięki czemu trójce jego przyjaciół udaje się uciec. On sam łamie nogę przez upadek z dużej wysokości.
Drake i Sully wyruszają do Jemenu. Spotykają się tam z Eleną, ich przyjaciółką i dziennikarką z zawodu. Jest ona ich przewodniczką po mieście. Trójka wyrusza do tajemniczego miejsca, w którym ukryta została ostatnia wskazówka. Gdy do niej dochodzą, zostają zaatakowani przez rój pająków, a później przez ludzi Marlowe. Drake, jak wcześniej Cutter, zostaje postrzelony zatrutą strzałką z trucizną, przez co ma halucynacje i traci przytomność. Budzi się, siedząc przy stole z Katherine Marlowe. Po krótkiej rozmowie zauważa Talbota, za którym rzuca się w pościg. Dochodzi wówczas do walki. Drake wychodzi z niej zwycięsko, jednak zostaje uderzony w głowę przez sojusznika Talbota – przywódcę piratów o imieniu Ramzes. Znowu traci przytomność.
Gdy się budzi, zauważa kilku piratów, którzy zaczynają go przesłuchiwać. Uwalnia się i ucieka. Okazuje się, że znajduje się on na cmentarzysku statków. Postanawia dotrzeć do okrętu, w którym według piratów miał być przetrzymywany Sully. Jednak gdy Drake dociera na rzekome miejsce przetrzymywania przyjaciela, okazuje się, że został okłamany przez Ramzesa, który po prostu chciał zmusić go do wyjawienia informacji o położeniu Iremu. Na morzu rozpętuje się sztorm, podczas którego Nathan wyskakuje ze statku i półżywy dopływa do brzegu. Tam dociera do mieszkania Eleny, która opowiada mu o prawdziwym porwaniu Sully'ego.
Następnego dnia wyruszają na lotnisko, skąd ma odlecieć samolot z zapasami dla karawany Marlowe, która wyruszyła na poszukiwania mitycznego miasta. Drake przed dostaniem się do samolotu wyznaje Elenie miłość. W samolocie zauważa go jeden z wynajętych przez Marlowe Arabów, który atakuje Nathana i próbuje wyrzucić go z samolotu. Maszyna zaczyna płonąć i spadać. Drake wypada z samolotu, jednak dolatuje do jednej ze skrzyń z zapasami (która miała być zrzucona karawanie) i otwiera spadochron.
Drake ląduje na środku pustyni Ar-Rab al-Chali, bez wody i jedzenia. Po kilku dniach wędrówki w poszukiwaniu pożywienia dociera do opustoszałego miasta, gdzie przebywają ludzie Marlowe. Zostaje zaatakowany, jednak z opresji ratuje go plemię Salima. Wspólnie wyruszają do ich obozu. Tam Salim postanawia pomóc odbić Sully'ego.
Następnego dnia Salim oraz Drake doganiają karawanę i uwalniają Sully'ego, który przetrzymywany był w jednej z ciężarówek. Początkowa część karawany dociera do wejścia do Iremu, a reszta zostaje na posterunku. Drake i Sully gubią podczas burzy Salima i jego ludzi, ale mimo to odnajdują wejście do Atlantydy Pustyni.
Gdy wchodzą do środka, dostrzegają ruiny miasta ukrytego pod pustynią. Nathan postanawia napić się wody z fontanny, ale okazuje się, że zawierała ona środki psychotropowe. Drake doświadcza na chwilę halucynacji i gubi Sully'ego, jednak po pewnym czasie odnajduje go, a środki przestają działać. Wspólnicy odkrywają plany Marlowe, która chciała wykorzystać substancje zawarte w wodzie do niecnych celów. Postanawiają jej to uniemożliwić i niszczą wyciągarkę wody z miasta. W trakcie ucieczki dostrzegają Marlowe, która wpadła w ruchome piaski. Drake postanawia ją uratować, kiedy ta wyciąga jego pierścień. Jednak nie udaje mu się to. Po chwili zostaje zaatakowany przez Talbota, który po krótkiej walce zrzuca go w przepaść. Drake łapie się jednak wystającej skały. Oponent postanawia zaatakować Sully'ego, ale Drake wyciąga pistolet i zabija Talbota. Po chwili Sully pomaga Nathanowi i razem wydostają się z ruin. Tam czeka na nich Salim z końmi, na których uciekają z pustyni.
Drake, Sully i Elena postanawiają opuścić Jemen. Najpierw jednak Sully daruje swojemu przyjacielowi pierścionek ślubny, aby ten wręczył go Elenie. Drake bierze go i oświadcza się Elenie. W trójkę idą do samolotu, który przypomina ten rozbity w Ameryce Południowej przez Elenę i Nathana.
Poza angielską (oryginalną) i polską wersją językową gra została wydana z dubbingiem także w językach: francuskim, hiszpańskim, holenderskim, japońskim, niemieckim, portugalskim, rosyjskim, tureckim, włoskim. W kinowej wersji językowej (z napisami) została wydana w powyższych językach oraz w: czeskim, duńskim, fińskim, greckim, norweskim i szwedzkim.
Rozgrywka w Uncharted 3: Oszustwo Drake’a nie różni się znacząco od tej przedstawionej w dwóch poprzednich częściach serii. Nadal jest to przygodowa gra akcji przedstawiona z perspektywy trzeciej osoby, w której gracz wciela się w postać podróżnika Nathana Drake’a. W przeciwieństwie do poprzednich dwóch części znacznie zwiększono liczbę elementów platformowych i zagadek kosztem wymian ognia i walki wręcz. Nathan walczy za pomocą broni palnej, granatów bądź wręcz. Jest w stanie nosić jednocześnie jeden egzemplarz broni długiej i jeden krótkiej oraz cztery granaty. Rozbudowana została walka wręcz. Drake potrafi walczyć z kilkoma przeciwnikami naraz oraz używać do walki elementów otoczenia. W grze występuje system osłon. Odpowiednio płaskie kamienie, ściany lub skrzynie mogą służyć za osłony, z których część jest podatna na zniszczenie. Z tej pozycji bohater może strzelać na oślep, tylko lekko się wychylając. Gra korzysta z samoregenerującego się paska zdrowia – wraz z kolejnymi ranami ekran coraz bardziej blaknie, a po kilkunastu sekundach spokoju wraca do normy. Rozbudowie uległa także sztuczna inteligencja przeciwników. Potrafią oni wykonywać wszystkie czynności, które wykonuje główny bohater – np. wspinać się, przeskakiwać między platformami, kryć za osłonami, zachodzić Nathana od tyłu. W trakcie gry gracz może znaleźć niespotykaną dotąd w serii broń, a bronie znane z poprzednich częściach mają bardziej realistyczne zachowanie (zmieniono odrzut broni w trakcie strzelania, pojemność magazynków itp.). W grze występuje także etap, podczas którego bohater jedzie na koniu i wskakuje na ciężarówki, aby rozprawić się z przeciwnikami. W niektórych etapach może on pływać i nurkować.
W grze występuje interakcja z przedmiotami, główny bohater może otworzyć drzwi, przesunąć przeszkodę, pociągnąć dźwignię lub uruchomić inny mechanizm. Ponadto występuje też wiele elementów zręcznościowych, polegających na wspinaniu się czy skakaniu, połączonych np. ucieczką przeciwnikami, lub ostrzeliwującym helikopterem. Kolejnym aspektem rozgrywki jest rozwiązywanie zagadek, opartych na rysunkach zawartych w dzienniku głównego bohatera.
W lokacjach kampanii dla pojedynczego gracza w Uncharted 3 ukrytych jest 100 skarbów i jeden relikt, które gracz może odnaleźć i kolekcjonować, natomiast w rozgrywkach wieloosobowych skarby losowo pojawiają się w skrzyniach umieszczonych w lokacjach lub w miejscu śmierci wroga.
Twórcy znacząco poszerzyli rolę trybu gry wieloosobowej i zwykłej współpracy. Do gry załączono więcej map zarówno do trybów rywalizacji, jak i kooperacji. Dodano wiele nowych broni, dopalaczy, skórek bohaterów i czarnych charakterów. Dołączono możliwość modyfikowania broni oraz zdobycia specjalnych wersji broni postaci z kampanii dla pojedynczego gracza. Dodano także nową i innowacyjną opcję, jaką są medalowe kopy, czyli specjalne umiejętności, które aktywuje się po uzbieraniu odpowiedniej liczby medali. Ponadto twórcy dodali możliwość chwilowego sprintu, który znacząco zwiększa prędkość poruszania się postaci.
System dopalaczy (ang. boosters) nieznacznie się zmienił w stosunku do tego zawartego w Uncharted 2: Pośród złodziei. Przed każdym meczem gracz może wybrać dwa dopalacze oraz kupić jeden jednorazowy, czyli dopalacz tylko na jeden najbliższy mecz. Stałe dopalacze mają teraz 3 poziomy zaawansowania. Wyjątkiem są dopalacze ujemne utrudniające rozgrywkę graczowi, który je wybrał w zamian za dodatkowe pieniądze ze zdobytych medali i zabójstwa innych graczy. Poziom dopalaczy można podnieść tylko i wyłącznie wykonując podane w jego opisie czynności. Dostęp do nowych dopalaczy gracz zyskuje wraz ze zdobywaniem nowych poziomów doświadczenia i dziedzictw.
Uncharted 3 oferuje także tzw. Buddy System, czyli system współpracy dwóch graczy. Jeśli jeden z graczy zostanie zabity, może odrodzić się przy swoim partnerze, jeżeli ten nie uczestniczy w wymianie ognia lub walce wręcz. W przypadku wspólnego zabójstwa gracze mogą „przybić piątkę”. Ponadto w grze występują dopalacze, które wzmacniają współpracę i nagradzają za nią graczy.
Nowością w tej serii jest także tzw. split-screen, czyli podzielony ekran w trybach rozgrywki wieloosobowej. W przypadku tej opcji gracze mogą korzystać z wspólnego konta PlayStation Network, lub dwóch oddzielnych.
W trybie rozgrywki wieloosobowej gracze zdobywają poziomy doświadczenia, które zapewniają im nowe rodzaje broni i modyfikatory. Po osiągnięciu maksymalnego poziomu doświadczenia gracz zdobywa dziedzictwo. Osiągnięcie dziedzictwa wiąże się ze stratą aktualnego poziomu doświadczenia, zdobytych pieniędzy, broni, dopalaczy i kopów medalowych oraz ze zmianą ramki obrazka poziomu doświadczenia. Aktualnie jest możliwość osiągnięcia piątego dziedzictwa.
Wraz z uaktualnieniem 1.13 wprowadzono system turniejowy. Gracze co tydzień dostają dziesięć biletów turniejowych, za które mają możliwość rozegrania meczów, w których zdobywają punkty turniejowe. Punkty sumowane są na koniec tygodnia, a gracze, którzy osiągną wymaganą liczbę punktów na jedną z czterech rang (brązową, srebrną, złotą oraz platynową) otrzymują specjalne nagrody w grze.
27 lutego 2013 roku tryb rozgrywek wieloosobowych do gry został udostępniony za darmo i oferowany jest w systemie free-to-play. Osoby, które korzystają z tego modelu, mogą osiągnąć maksymalnie 15 poziom doświadczenia. Po jego osiągnięciu po prostu nie zdobywają punktów doświadczenia, ale nadal mogą grać za darmo. Mogą także wykupić poszczególne części gry: podniesienie limitu doświadczenia do 25, zniesienie limitu doświadczenia, splitscreen (możliwość gry z drugim graczem na podzielonym ekranie monitora), tryb kooperacji przygoda, tryb kooperacji arena, kampanię dla pojedynczego gracza oraz wszystkie wydane DLC. Do 19 marca 2013 roku gracze pobrali ponad 350 000 razy darmowego klienta trybu rozgrywek wieloosobowych.
Kooperacja w Uncharted 3: Oszustwo Drake’a podzielona jest na cztery oddzielne tryby, w których współpracuje ze sobą kilkoro graczy. W pierwszym z nich (Arena) grupa graczy ma za zadanie wykonać określone, zmieniające się cele na jednej mapie. W drugim (Arena Łowców) dwie drużyny, składające się z dwóch graczy, muszą na zmianę szukać trzech skarbów, strzeżonych przez komputerowych przeciwników. W trzecim (Przygoda) gracze rozgrywają fabularne misje na pięciu mapach z kampanii dla pojedynczego gracza. Szósta mapa, w której gracze wcielają się w czarne charaktery została dodana w dodatku DLC. Tryb przygody obsługuje do trzech graczy. Czwarty tryb – Przetrwanie zjaw – został dodany w dodatku DLC Co-op Shade Survival i polega na odpieraniu kolejnych fal zjaw oraz wykonywaniu przez graczy określonych zadań, takich jak zabicie wszystkich przeciwników, utrzymanie określonego terenu, czy zabicie namierzonego silnego przeciwnika.
Tryb rozgrywek wieloosobowych zintegrowany jest z portalami YouTube i Facebook, dzięki czemu gracze mogą wysyłać i udostępniać na portalach społecznościowych swoje filmy z rozgrywek przez internet z poziomu menu gry.
Gra została po raz pierwszy ujawniona przez „Entertainment Weekly” 9 grudnia 2010 roku. Oficjalnie została zapowiedziana na Spike Video Game Awards w dniu 11 grudnia 2010, a jej pierwszy zwiastun pokazywał stół z mapą, bronią i kilkoma innymi podróżniczymi akcesoriami. 14 grudnia 2010 roku pracownicy Naughty Dog zaprezentowali pierwsze grywalne demo gry
, natomiast 15 czerwca 2011 roku drugie. Oba premierowe pokazy wersji demonstracyjnych odbyły się w amerykańskim programie rozrywkowym Late Night with Jimmy Fallon.
Twórcy Uncharted 3 przy produkcji trybów rozgrywek wieloosobowych czerpali inspiracje z gier Assassin’s Creed: Brotherhood oraz Red Dead Redemption.
Ukończenie prac nad Uncharted 3: Oszustwo Drake’a i osiągnięcie tzw. statusu Gold przez grę zostały ogłoszone 11 października 2011 roku na amerykańskim blogu PlayStation.
4 czerwca 2015 roku oficjalnie zapowiedziano Uncharted: The Nathan Drake Collection na konsolę PlayStation 4, za które odpowiedzialne jest studio Bluepoint Games. W skład zbiorczego wydania trzech pierwszych części serii Uncharted wchodzi m.in. Uncharted 3: Oszustwo Drake’a. Gra zawiera tylko kampanie dla pojedynczego gracza i została pozbawiona trybów rozgrywki wieloosobowej. Jest wyświetlana w 60 kl./s w rozdzielczości 1080p (w pierwotnej wersji na PlayStation 3 gra była wyświetlana w 30 kl./s w rozdzielczości 720p), ma zaimplementowane nowe trofea oraz oferuje lepsze oświetlenie, tekstury, modele i ulepszenia w rozgrywce.
Gra korzysta ze zmodyfikowanego silnika wykorzystanego w Uncharted: Fortuna Drake’a i Uncharted 2: Pośród złodziei, dzięki któremu możliwe było dokładniejsze odwzorowanie fizyki, efektów wizualnych i efektów zmieniającego się otoczenia w czasie rzeczywistym. Silnik umożliwił również lepsze dopracowanie takich elementów grafiki jak piasek, ogień, dym, woda czy ruchy postaci, bardziej realistyczne tekstury oraz animacje. Według Arne Meyer z Naughty Dog prawdziwa fizyka i efekty nieustannie zmieniającego się środowiska są kluczowe w tworzeniu realistycznych wrażeń z gry. Powiedział on także, że zadaniem jego studia jest stworzenie gry, która zatrze granice pomiędzy grą wideo a rzeczywistością. Naughty Dog przy tworzeniu każdej gry stawia sobie nowe cele. Przy tworzeniu trzeciej części gry z serii Uncharted, jednym z nich było odwzorowanie bardzo realistycznego ognia, który realistycznie spala drewniane części budynków. W wywiadzie na gamescom 2011 Arne Meyer mówił także o pojemności gry, jaką zajmuje na płycie Blu-ray: „Uncharted 2 zajmował zaledwie 25 GB, a Uncharted 3 zajmuje na chwilę obecną ponad 50 GB. Jednak w końcowej fazie produkcji znowu będzie to 50 GB, ponieważ gra zostanie wydana tylko na jednej płycie Blu-ray”.
Większość utworów do Uncharted 3: Oszustwo Drake’a napisał amerykański kompozytor Greg Edmonson. W recenzji ścieżki dźwiękowej, serwis IGN wystawił jej 9,5/10. Została wydana 15 listopada 2011 roku na dwóch płytach CD oraz w formie cyfrowej.
Beta testy Uncharted 3: Oszustwo Drake’a oficjalnie rozpoczęły się 28 czerwca 2011 roku dla posiadaczy gry Niesławny: Infamous 2 oraz abonentów usługi PlayStation Plus, a 4 lipca – dla pozostałych posiadaczy PlayStation 3. Trwały one do 13 lipca 2011 roku, a w ich trakcie sprawdzano rozgrywkę wieloosobową pod kątem technicznym. Beta testy były podzielone na trzy etapy, podczas których gracze testowali różne mapy i tryby. W wersji testowej gry początkowo można było osiągnąć maksymalnie 25. poziom doświadczenia, jednak twórcy znieśli ten limit. Każdy gracz mógł wyposażyć swoją postać w dwa dopalacze z ośmiu dostępnych. Gracze otrzymali do dyspozycji trzy mapy. Twórcy udostępnili łącznie dziewięć trybów rozgrywki. Sześć z nich obejmuje wariacje klasycznych trybów wieloosobowych (Starcie drużyn, Starcie trzech drużyn, Grabież, Cel drużynowy, Każdy na każdego, Hardcore), a dodatkowe trzy związane są bezpośrednio z trybem kooperacji (Arena, Arena Łowców, Przygoda).
Twórcy nagrodzili osoby, które wzięły udział w testach i wykonały wyznaczone zadania m.in. unikatowym awatarem, dwoma Exclusive Beta Decal Pack, Treasure Hunter's Starter Pack oraz innymi premiami już w pełnej wersji gry.
W beta testach wzięło udział 1,53 mln graczy i według Sony było to największe wydarzenie tego typu na konsoli PlayStation 3.
Drugie beta testy, a właściwie wcześniejszy dostęp do trybu rozgrywki wieloosobowej, rozpoczęły się 28 września 2011 roku dla posiadaczy specjalnych kodów dodawanych do niektórych potraw i napojów w sieci restauracji Subway na terenie Stanów Zjednoczonych, oraz 5 października dla wszystkich posiadaczy PlayStation Plus. W becie udostępniono sześć map, trzy z pierwszej bety i trzy zupełnie nowe. 10 października 2011 roku zaktualizowano betę oraz dodano dwie nowe mapy.
Uncharted 3: Oszustwo Drake’a miało swoją premierę 1 listopada 2011 w Ameryce Północnej, 2 listopada 2011 w Europie i Japonii oraz 3 listopada 2011 w Australii.0
7 października 2015 roku w Europie oraz 9 października w Ameryce Północnej swoją premierę będzie miał pakiet trzech pierwszych części serii Uncharted na PlayStation 4.
Gra w dniu premiery została wydana w czterech edycjach. Podstawowa wersja gry, wydana na całym świecie, zawierała pudełko z płytą i instrukcją oraz PSN Pass, czyli przepustkę sieciową ze specjalnym, jednorazowym kodem, który po wpisaniu w PlayStation Store umożliwia dołączenie do rozgrywek wieloosobowych przez internet.
Edycja specjalna została wydana tylko w Europie, Australii i Nowej Zelandii. Jej opakowanie imituje skórę, dzięki czemu wygląda jak notatnik. Zawiera także ilustrowaną instrukcję, która wygląda jak dziennik Drake’a, skórkę i broń do trybu gry wieloosobowej – Drake w stroju z Londynu i AK47 w modelu pirackim, dodatkowy gest „uniesienie ręki w górę”, mnożnik pieniędzy do trybu rozgrywki wieloosobowej i unikatowe elementy stroju.
W Europie, Australii i Nowej Zelandii wydano także edycję kolekcjonerską o nazwie Odkrywca (ang. Explorer). Jej opakowanie stanowi drewniana skrzynia imitująca kuferek podróżny, z nadrukiem mapy świata. Zawiera wszystkie elementy edycji specjalnej oraz figurkę, replikę pierścienia na rzemyku i replikę klamry paska głównego bohatera gry, trójwymiarową pocztówkę i wszystkie przedpremierowe dodatki DLC.
Druga edycja kolekcjonera o nazwie Collector's została wydana tylko w Ameryce Północnej. Jej opakowanie stanowi niewielki brązowy kuferek. Zawiera figurkę, replikę pierścienia na rzemyku i replikę klamry paska głównego bohatera gry. Płyta zapakowana jest w stalowe pudełko. Po premierze gry wydane zostały także Uncharted: Trylogia, czyli zestaw wszystkich trzech części serii Uncharted oraz PlayStation 3 320 GB z grą Uncharted 3: Oszustwo Drake’a. 19 września w Europie zadebiutowała gra Uncharted 3: Oszustwo Drake’a w wersji Game of the Year Edition. Oprócz podstawowej wersji tytułu zawiera wszystkie dodatki DLC.
14 sierpnia 2012 roku w Ameryce Północnej i dzień później w Europie na PlayStation Store pojawiła się możliwość zakupu 75 przedmiotów dla postaci do rozgrywek wieloosobowych. Tydzień później pojawiła się możliwość zakupu kolejnych 79 dodatków, dwa tygodnie później dodano 70, a trzy tygodnie później 64 nowe przedmioty.
Fortune Hunters’ Club jest usługą dla graczy z Ameryki Północnej i Europy, która zapewnia cztery zestawy map do trybu gry wieloosobowej, a także trzy pakiety strojów po niższej cenie niż gdyby były kupowane osobno. Dodatkowo gracz, który wykupi tę usługę, dostanie wyjątkowy motyw na konsolę PlayStation 3. Usługę można było zakupić w Ameryce Północnej do 17 kwietnia 2012 roku, a w Europie do 18 kwietnia 2012 roku.
15 października 2011 roku twórcy oznajmili, że nie planują wydawania dodatków związanych z rozgrywką dla pojedynczego gracza. Wszystkie dodatki będą powiązane z grą wieloosobową przez internet, rozszerzając ją o nowe mapy, tryby, postacie, dopalacze oraz trofea.
Wraz z premierą Uncharted 3: Oszustwo Drake’a 2 listopada 2011 roku w Japonii na tamtejszym rynku pojawiła się specjalna wersja kontrolera DualShock 3 w beżowym kolorze z motywami z gry.
Wraz z premierą gry, czyli 1 listopada 2011 roku, wydano do niej oficjalny poradnik Uncharted 3: Drake's Deception – The Complete Official Guide. Poradnik ma 256 stron i został wydany po angielsku przez wydawnictwo Prima Games. Zawiera on dokładny opis przejścia gry, trofeów, techniki gry i map w trybie wieloosobowym, oraz miejsc ukrycia skarbów i reliktu. Poradnik został także wydany w edycji kolekcjonerskiej. Wersja ta została wzbogacona o galerię zdjęć, płytę CD z muzyką z gry oraz brązową, sztywną okładkę z logiem gry.
1 listopada 2011 roku w Ameryce Północnej i 2 listopada 2011 roku w Europie Media Molecule wydało DLC Nathan Drake Costume do gry LittleBigPlanet 2 na PlayStation 3, a w późniejszym okresie także na PlayStation Vita oraz do gry LittleBigPlanet Karting. Zawiera ono strój Nathana Drake’a z gry Uncharted 3: Oszustwo Drake’a oraz zestaw dodatkowych naklejek. Strój dla Sackboya składa się z Nathan Drake Hair, Nathan Drake Trousers, Nathan Drake Scarf, Nathan Drake Skin i Nathan Drake Top.
Każda osoba, która wykorzystała PSN Pass dodawany do Uncharted 3 otrzymała 1 lutego 2012 roku wiadomość ze specjalnym kodem, który po wpisaniu w PlayStation Store umożliwia wcześniejszy dostęp do beta testów gry Starhawk w trybie rozgrywki wieloosobowej.
Gra Uncharted 3: Oszustwo Drake’a została zaprezentowana publiczności po raz pierwszy na targach gier wideo E3 w 2011 roku i otrzymała cztery nominacje do nagrody Game Critics w kategoriach: Najlepszy pokaz, Najlepsza gra na konsole, Najlepsza przygodowa gra akcji i Najlepszy tryb rozgrywki wieloosobowej. Była także wyróżniona jako najlepsza gra na PlayStation 3 przez kilka mediów, takich jak 1UP.com, X-Play, IGN, Trendy Digital, GameSpot, GameSpy, Game Informer i Electric Playground.
Uncharted 3 otrzymał także nagrodę Najlepsza przygodowa gra akcji od serwisu X-Play i Game Rant, Najlepsza gra akcji od magazynu Shortlist, Najlepsza trzecioosobowa strzelania i Najlepsza oprawa wizualna od VG Chartz, Najlepsza grafika, Najlepsza grafika 3D, Najlepszy tryb dla wielu graczy i Najlepsza trzecioosobowa strzelanina od GameTrailers. „The Official Magazine PlayStation” i Game Revolution przyznały Uncharted 3 nagrodę dla najlepszej gry targów E3.
Gra Uncharted 3: Oszustwo Drake’a została bardzo dobrze przyjęta zarówno przez polskie, jak i światowe media. Potwierdzają to średnie ocen gry na stronach agregujących recenzje gier komputerowych i wideo, gdzie gra otrzymała aż 23 maksymalne oceny. Na serwisie Metacritic średnia ocen na podstawie 97 recenzji wynosi 92/100, natomiast na GameRankings na podstawie 70 recenzji wynosi 91,76%.
Pierwszą ocenę grze wystawił hiszpański magazyn o grach komputerowych „Playmania” i wynosiła ona 9,9/10. Jest to najwyższa ocena, jaką wystawiło to pismo w swojej historii. Jednak mimo wysokiej oceny, studio zajmujące się tworzeniem serii Uncharted, czyli Naughty Dog, nie było zadowolone z recenzji, ponieważ zawierała ona wiele spoilerów, m.in. zdradzała zakończenie gry. Drugą ocenę wystawił holenderski magazyn „Power Unlimited” i wynosiła ona 94%. Autor recenzji napisał, że jest to jedna z najlepszych gier na PlayStation 3. Trzecią recenzję opublikował hiszpański „PlayStation Official Magazine”, wystawiając grze 9,8/10. Określił ją mianem arcydzieła.
Greg Miller z serwisu IGN przyznał Uncharted 3: Oszustwo Drake’a najwyższą możliwą notę i określił grę jako arcydzieło. Zachwalał każdy aspekt gry, począwszy od grafiki, fabuły, oprawy dźwiękowej i dubbingu, a kończąc na samej rozgrywce. Według niego gra zasługuje na wielokrotne ukończenie. Chad Concelmo z serwisu Destructoid w recenzji Uncharted 3 napisał, że nie ma lepszej gry i jest to najlepsza produkcja na PlayStation 3. Stever Boxer z dziennika „The Guardian” stwierdził, że gra jest niezwykle widowiskowa, a główny bohater – nie tylko heroiczny, ale także przekonująco ludzki. Natomiast recenzent 1UP.com chwalił Naughty Dog za rozwiązanie jednego z nielicznych problemów poprzedniej części, czyli walki wręcz. Według niego dodanie animacji kontekstowych, w których główny bohater używa przypadkowych przedmiotów do walki wręcz czyni ją bardziej nieprzewidywalną i intuicyjną oraz lepiej pasuje do charakteru Nathana.
Recenzent polskiego czasopisma „CD-Action” ocenił grę na 8+/10, twierdząc, że gra posiada kilka wad, do których należą m.in. zbyt schematyczny scenariusz i powielanie tego, co gracze mogli zobaczyć w części drugiej. Poza tym dostrzegł wiele zalet gry, począwszy od grafiki i oprawy dźwiękowej, a kończąc na fabule. Docenił także tryb rozgrywki wieloosobowej.
Uncharted 3: Oszustwo Drake’a zdobyła dwie nagrody na gali Spike Video Game Awards w kategoriach Najlepsza gra na PlayStation 3 oraz Najlepsza oprawa graficzna. Była nominowana także w kategorii Gra roku i Najlepsza przygodowa gra akcji. Nolan North, czyli aktor, który użyczał głosu głównemu bohaterowi gry w angielskiej wersji językowej, był nominowany do nagrody Najlepszy występ w grze (mężczyźni), a Claudia Black podkładająca głos Chloe Frazer i Emily Rose, która użyczała głosu Elenie Fisher były nominowane w kategorii Najlepszy występ w grze (kobiety). Naughty Dog za produkcję tej gry zostało nominowane w kategorii Studio roku.
Gra zdobyła wiele nagród na całym świecie. Amerykański serwis o grach komputerowych i konsolowych IGN uznał Uncharted 3: Oszustwo Drake’a za najlepszą grę na konsolę PlayStation 3, posiadającą najlepszą oprawę graficzną i muzykę. Nominował ją także w kategorii najlepsza gra akcji, najlepsza fabuła oraz najlepszy tryb rozgrywki dla wielu graczy. Na Game Developers Conference gra zdobyła nominacje w trzech kategoriach: Najlepsza technologia, Najlepsza narracja oraz Najlepsza (artystycznie) oprawa wizualna. Natomiast na gali Interactive Achievements Awards Uncharted 3 zdobyła trzy nagrody w kategoriach: wybitne osiągnięcie w animacji, wybitne osiągnięcie w kierunku artystycznym oraz wybitne osiągnięcie w wizualizacji. Poza tym produkcja otrzymała nagrodę od Stowarzyszenia Amerykańskich Scenarzystów Filmowych za najlepszy scenariusz w grach wideo wydanych w 2011 roku.
Według NPD Group Uncharted 3: Oszustwo Drake’a było na siódmej pozycji pod względem sprzedaży gier wideo w Stanach Zjednoczonych w listopadzie 2011 roku, osiągając wynik 700 000 sprzedanych egzemplarzy. W pierwszym tygodniu sprzedaży w Wielkiej Brytanii, Uncharted 3 stało się drugą po Battlefieldzie 3 grą o największej sprzedaży. Natomiast w pierwszym tygodniu sprzedaży w Japonii, znalazło się na drugim miejscu w rankingu z wynikiem sprzedaży 124 989 egzemplarzy, ustępując tylko Super Mario 3D Land. W 2011 roku było czwartą najlepiej sprzedającą się grą w Wielkiej Brytanii na konsolę PlayStation 3, ustępując jedynie grom Call of Duty: Modern Warfare 3, FIFA 12 i Battlefield 3.
W dniu premiery sprzedano 3,8 mln sztuk gry Uncharted 3: Oszustwo Drake’a na całym świecie, co uczyniło ją grą o największej i najszybszej sprzedaży w całej serii. Jest także jedną z najlepiej sprzedających się gier w 2011 roku oraz trzecią najszybciej sprzedawaną grą wydaną wyłącznie na Playstation 3, zaraz za Gran Turismo 5 i Metal Gear Solid 4: Guns of the Patriots, a przed God of War III.
Na oficjalnym forum studia Naughty Dog tworzącego Uncharted 3 podjęta została dyskusja, w której gracze zarzucili fatalny dubbing w portugalskiej wersji językowej przygotowywanej na rynek brazylijski, który tworzyło studio  The Kitchen. Jednak pomimo zgłoszenia się innego studia do pomocy w lokalizacji gry, zmiana studia nie została podjęta.
Twórcy gry nie wykluczają stworzenia w przyszłości kontynuacji. Jeden z ważnych pracowników Naughty Dog w wywiadzie dla „Official PlayStation Magazine” stwierdził:
