
Mikołajek nadmorski (Eryngium maritimum) – gatunek rośliny z rodziny selerowatych, z podrodziny Saniculoideae. Gatunek typowy rodzaju mikołajek Eryngium. Występuje na wydmowych wybrzeżach Europy, Afryki Północnej i Bliskiego Wschodu. W północnej części zasięgu jest zagrożony i tak też jest w Polsce, gdzie gatunek ten podlega ochronie prawnej. Bywa uprawiany jako roślina ozdobna, poza tym ma długą tradycję wykorzystywania jako roślina jadalna, lecznicza i służąca do umacniania wydm.
Mikołajek nadmorski rośnie wzdłuż morskich brzegów wokół Europy, w Afryce Północnej i na bliskowschodnich wybrzeżach Morza Śródziemnego. Nad Bałtykiem spotykany jest w Danii i dalej na wschód wzdłuż brzegu południowego w Niemczech, Polsce, obwodzie kaliningradzkim, na Litwie, Łotwie i Estonii. Rośnie także nielicznie w Skanii, na Olandii i Gotlandii. Zasięg obejmuje wybrzeża Morza Północnego, przy czym w Norwegii rośnie tylko w południowej części, jest też rzadki w północnej części Wysp Brytyjskich oraz reszty Europy Zachodniej. Nad Morzem Śródziemnym spotykany wzdłuż wybrzeży europejskich, Azji Mniejszej i krajów bliskowschodnich po Izrael na południu. Rośnie także wzdłuż wybrzeży Morza Czarnego i Azowskiego. W Afryce Północnej rośnie od zachodniej części Libii, poprzez Tunezję, Algierię po Maroko.
Introdukowany został jako roślina ozdobna sadzona na wydmach lub wraz z sadzonkami piaskownicy zwyczajnej, sprowadzanej dla umacniania wydm, do Ameryki Północnej i Australii. W tej pierwszej rośnie wzdłuż wschodnich wybrzeży od Ontario w Kanadzie po Karolinę Północną, a w Australii na 5 stanowiskach w Nowej Południowej Walii między Taree i Budgewoi. Jako gatunek obcy występuje w podobnych siedliskach nadmorskich jak w zasięgu pierwotnym, nie rośnie też masowo i dlatego uznawany jest tylko za potencjalnie inwazyjny lub nie jest uznawany za taki w ogóle.
W Polsce spotykany był wzdłuż całego wybrzeża, choć na ogół jako gatunek rzadki. W latach 70. XX w. największe skupiska znajdowały się pomiędzy Mielnem i Ustką na wybrzeżu środkowym oraz na Mierzei Wiślanej na wybrzeżu wschodnim. Średnie zagęszczenie roślin wynosiło wówczas ok. 100 egzemplarzy na 1 km wybrzeża wydmowego. Z powodu erozji i zalesiania wydm oraz presji turystycznej nastąpiło znaczne zmniejszenie rozprzestrzenienia i zasobów gatunku. Stosunkowo liczny jest jeszcze tylko lokalnie na Mierzei Wiślanej, w rezerwacie Mechelińskie Łąki, między Helem i Jastarnią, na odcinku od Darłówka do Łazów, poza tym rośnie bardzo nielicznie w dużym rozproszeniu.
Roślina zielna osiągająca od 15 do 100 cm wysokości, najczęściej od 30 do 60 cm. Młode i wegetatywne okazy nie przekraczają 15 cm wysokości. Rośliny nagie, blado lub sinozielone, w górze bywają ametystowo nabiegłe.Organy podziemne
Silnie rozwinięty korzeń palowy osiągający w przypadku starszych roślin 3–5 cm średnicy w górnej części. Na głębokość sięga 3–5 m (najczęściej ok. 1,5 m). Poziomo odchodzące boczne korzenie sięgają na 1 m w bok i są słabo rozgałęzione. Korzenie są esowato powyginane, jasnobrązowe i bardzo kruche – łatwo się łamią. Z zasypywanej przez piaski nasady łodygi wyrastają walcowate, grube, pełzające i długie kłącza, według niektórych autorów rzadko spotykane i przynajmniej w niektórych populacjach nieobecne.Łodyga
Tęga, u nasady do 1 cm średnicy. W dole często przysypana piaskiem i podobna do korzenia. Przyrasta corocznie w zależności od ilości nawianego piasku od 0 do 20 cm. W górze silnie rozgałęziona, co w efekcie nadaje roślinie kępiasty pokrój.Liście
Odmienne w dolnej części pędu i górnej. Liście odziomkowe, których jest kilka, mają długie ogonki liściowe o zgrubiałych nasadach. Blaszka liściowa jest nerkowato okrągława, 3–5 razy wrębna i ząbkowana, z ząbkami trójkątnymi, zwieńczonymi kolcem. Blaszka osiąga 4–10 cm długości i 15–20 cm szerokości, u nasady jest ucięta lub sercowata. Użyłkowanie liścia wyraźne. Liście łodygowe sukcesywnie z coraz krótszym ogonkiem, z nasadą klinowatą i blaszką głębiej podzieloną. Górne liście są siedzące i obejmują łodygę.Kwiaty
Zebrane po 25–50 w gęste, kulistawe do jajowatych kwiatostany główkowate, które zebrane są po 3–5 w pozorne baldachy na końcach pędów. Szypuły kwiatostanowe osiągają 3,5–5 cm. Podsadek kwiatostanowych jest 5–7, są liściopodobne, odwrotnie jajowate lub eliptyczne, u nasady klinowate, a w górze z trójkątnymi łatkami zakończonymi kolcami. Przysadki osiągają do 4 mm długości, są trójkończyste, niebieskopurpurowe, dłuższe od obupłciowych kwiatów rozwijających się w ich kątkach. Kwiaty 5-krotne, na ogół obupłciowe. Kielich sinawy, z jajowato lancetowatymi ząbkami wybiegającymi w kolec o długości do 4–6 mm. Płatki korony jasno niebiesko-białawe, długości do 4 mm, wycięte na szczycie. Krążek miodnikowy rozszerza się i otacza brzegiem dwie szyjki dolnego słupka. Pręcików jest 5, o żółtych pylnikach i sinych lub purpurowych nitkach.Owoce
Jajowate i spłaszczone rozłupnie, o długości do 8–14 mm, rozpadające się na dwie jednonasienne rozłupki. Na grzbietach z niewielkimi kolcami, poza tym pokryte wąskimi, białymi łuskami. Ponieważ zalążnia jest dolna, a kielich trwały – na szczycie owocu zachowują się działki. Owoce zawiązują się głównie w górnej części główek kwiatostanowych, najliczniej na młodych roślinach z pojedynczymi kwiatostanami (może u nich powstać do 100 lub nawet 150 owoców z jednego kwiatostanu), następnie w kwiatostanach szczytowych (średnio 35 owoców), a najsłabiej owocują kwiaty w główkach powstających na bocznych odgałęzieniach pędu starszych roślin (średnio 17 owoców). Pojedyncza silnie rozrośnięta roślina może w jednym sezonie wytworzyć około 750 owoców, wyjątkowo do 4,5 tysiąca. Masa pojedynczego nasiona wynosi średnio 17,5 mg, a waha się od 11,5 do 25,8 mg.
Bylina, hemikryptofit. Rośnie w bardzo zróżnicowanych liczebnie populacjach, od składających się z pojedynczych okazów po takie liczące tysiące roślin, przy czym wielkość populacji nie jest ściśle skorelowana z rzadkością występowania w danym obszarze – nawet na obszarach, gdzie gatunek ma nieliczne stanowiska – w odpowiednich warunkach tworzyć może bardzo liczne populacje.
Mikołajek nadmorski należy do bylin długowiecznych. Przeżywalność młodych roślin nie jest wielka (tylko 26–37% kontynuuje wzrost w kolejnym roku), ale już w przypadku okazów starszych, silniej rozrośniętych, szanse na przeżycie wynoszą 70–100%. Najstarsze rośliny w populacjach osiągają zwykle 10–15 lat, czasem nawet 30 lat i więcej. Większe zróżnicowanie wiekowe występuje w populacjach w południowej części zasięgu. Młode rośliny i siewki są tam częste, podczas gdy w północnej części zasięgu produkcja nasion i przeżywalność siewek jest wyraźnie mniejsza, a gatunek rozmnaża się tu głównie wegetatywnie. Dzieje się tak w wyniku rozwoju pędów na końcach rozłogów i z fragmentów korzeni, które mogą być także przenoszone przez morze. Rośliny potomne wyrastają zwykle do 2–3 m od rośliny macierzystej, z którą połączone są czasem głęboko pod powierzchnią terenu. W miarę przysypywania piaskiem i wzrostu roślin, usamodzielniają się one tracąc z czasem połączenie ze sobą. Ramety (ukorzenione pędy będące klonami tej samej rośliny) stwierdzono rosnące w odległości nawet kilkunastu metrów od siebie. Na niektórych stanowiskach wszystkie okazy mikołajka bywają w istocie pędami tej samej rośliny.
Roślina co roku wypuszcza najpierw jeden lub kilka liści odziomkowych. Po rozwinięciu liści odziomkowych spomiędzy nich wyrasta pęd kwiatostanowy, rozgałęziający się w górze. Część nadziemna rośliny co roku obumiera, przy czym nad Morzem Śródziemnym następować to może już w sierpniu, a w północnej części zasięgu – późną jesienią. 
Kwitnąć zaczynają rośliny czasem już w drugim roku życia, jednak na ogół dopiero po osiągnięciu wieku 4–6 lat. Im większa akumulacja piasku na stanowisku, tym bardziej opóźnione jest pierwsze kwitnienie. Kwitnienie następuje z różną intensywnością w różnych latach, na co wpływ ma dostępność biogenów, wystąpienie ekstremalnych temperatur i okresów suchej pogody w okresie wiosny i wczesnego lata. Zdarzają się rośliny, które kwitną tylko jeden raz, inne zakwitają regularnie.
Mikołajek nadmorski zaczyna kwitnąć, gdy średnie temperatury maksymalne dnia zaczynają przekraczać 18°C. W Europie Północno-Zachodniej i Środkowej kwitnie w efekcie od czerwca do sierpnia (rzadko nawet do października), podczas gdy w basenie Morza Śródziemnego już od kwietnia i maja. Tu też kwitnienie trwa w efekcie dłużej niż w północnej części zasięgu. Kwitnienie zaczynają kwiaty w dolnej części kwiatostanów, następnie sukcesywnie rozwijają się kolejne, na końcu kwitną kwiaty szczytowe. Kwiaty są protandryczne – najpierw dojrzewają pylniki, a słupki są gotowe na przyjęcie pyłku 3–5 dni później. Dzięki temu kwiaty zapylane są zwykle krzyżowo, ale samozapylenie też jest możliwe. Rośliny wabią zapylaczy barwnymi kwiatami skupionymi w główki, zabarwionymi przysadkami oraz nektarem wydzielanym w miodnikach, cechującym się dużą zawartością glukozy (ponad 2%). Produkcja pyłku jest stosunkowo niewielka. Zapylenia dokonują owady różnych grup systematycznych, z reguły stosunkowo duże lub średniej wielkości, ponieważ by dostać się do wnętrza kwiatu muszą rozchylić zagięte do wnętrza płatki korony. Zapylaczami są: błonkoskrzydłe (kwiaty mikołajka są preferowane przez Colletes floralis, ale odwiedzają je różne pszczołowate, grzebaczowate, otrętwiaczowate, miesierkowate, smuklikowate), muchówki, motyle, chrząszcze (kwiaty mikołajka preferowane są zwłaszcza przez Notoxus monoceros i Macrosiagon tricuspidatum) i pluskwiaki różnoskrzydłe. 
Nasiona dojrzewają w ciągu średnio 79 dni od rozpoczęcia kwitnienia, nad Bałtykiem następuje to w końcu września i w październiku. Owoce rozsiewane są głównie przez wiatr. Pozostają one długo na roślinie, której pęd nadziemny z końcem sezonu zasycha, łatwo się odłamuje i może być toczony przez ruchy powietrza (gatunek należy do biegaczy wydmowych, chamaechorów). Przystosowanie to jest typowe dla roślin zasiedlających rozległe obszary wydmowe i pustynne, w przypadku gdy niezalesione wydmy stanowią bardzo wąskie pasmo terenu (np. nad Bałtykiem w wyniku ich zalesiania) pędy mikołajka z owocami często wwiewane są do lasów, gdzie rośliny nie mogą się rozwijać. Nasiona rozprzestrzeniane są także przez morze. Mogą one unosić się w wodzie do dwóch tygodni (przechłodzone nasiona toną szybciej) dzięki luźnej budowie tkanek i obecności ciałek olejowych oraz zwiększeniu powierzchni owocu za pomocą haczyków, łusek i trwałych działek kielicha. Najczęściej jednak pływają przez 2 do 4 dni. Ponad połowa nasion zachowuje wciąż zdolność do kiełkowania po 36–40 dniach pobytu w wodzie morskiej. Z powodu haczyków na owocach prawdopodobne jest także przenoszenie owoców przez zwierzęta (drobne ssaki i ptaki), ale nie zostało to udokumentowane. 
Stosunkowo dużo nasion jest płonnych – od ok. 11 do 34%, czasem nawet 60%. Stosunkowo też mały jest udział nasion kiełkujących, który wynosi czasem tylko 5 do 11%. Tak mały udział nasion kiełkujących tłumaczy silnie sklerenchymatyczna owocnia, która w suchym piasku często nie jest w stanie zwilgotnieć na tyle by umożliwić jej rozerwanie. W warunkach kontrolowanej uprawy udział nasion kiełkujących jest zwiększany dzięki ich stratyfikacji. Gatunek tworzy glebowy bank nasion zachowujący zdolność do kiełkowania przez co najmniej trzy lata. 36% nasion kiełkuje w pierwszym roku, 11% w drugim i 1,5% w trzecim. W środowisku naturalnym w północnej części zasięgu (m.in. w Polsce) mikołajek rozmnaża się głównie wegetatywnie, większość bowiem siewek tego gatunku ginie w pierwszym roku. 
Kiełkowanie jest epigeiczne i następuje późną wiosną oraz na początku lata. Tempo tego procesu jest bardzo zmienne, prawdopodobnie ze względu na wpływ warunków termicznych. Liścienie rozwijają się po 1–3 miesiącach po rozpoczęciu kiełkowania. Mają pochwowatą, zbiegającą nasadę, kształt eliptycznolancetowaty i zaokrąglony koniec. Osiągają 7,5 do 9 mm długości, są nagie i nieco skórzaste. Pierwszy liść rozwija się po 1,5–4 miesiącach, a drugi po 2–5 miesiącach. W ciągu 4–7 miesięcy po kiełkowaniu rozwijają się zwykle 3–4 liście odziomkowe, rzadko 5–6. U rocznej rośliny międzywęźla są bardzo ścieśnione, a liście niewielkie. Pierwsze liście osadzone są na nagich ogonkach o długości 3–10 mm, ich blaszka jest naga, skórzasta i jajowata, z nasadą zbiegająco-zaokręgloną i trójklapowym szczytem (końce klap ostre). Korzeń pierwotny grubieje i zmienia się w korzeń palowy w ciągu kilku tygodni. Rozwinięcie w pierwszym sezonie wegetacyjnym odpowiednio dużego, spichrzowego korzenia jest kluczowym czynnikiem dla przetrwania młodej rośliny. Większość roślin kiełkujących późno, a zwłaszcza kiełkujących jesienią – obumiera.
Gatunek ma liczbę chromosomów wynoszącą 2n = 16. Duży stopień heterozygotyczności tłumaczony jest tym, że prawdopodobnie jest to tetraploid z podstawową haploidalną liczbą chromosomów wynoszącą x = 4. Najbardziej zróżnicowane genetycznie są populacje z basenu Morza Śródziemnego, co interpretowane jest jako dowód na funkcjonowanie tego obszaru jako refugium gatunku w okresie zlodowacenia północnopolskiego (115–15 tys. lat temu). Populacje z wybrzeży atlantyckich i bałtyckich cechują się niewielkim i malejącym zróżnicowaniem genetycznym im dalej od Gibraltaru; w obrębie wybrzeży bałtyckich jest ono szczególnie małe. Dystans genetyczny między tutejszymi populacjami potwierdza ich dyspersję z zachodu wraz z dominującymi wiatrami i prądami morskimi.
Podobnie jak inni przedstawiciele rodzaju mikołajek (Eryngium) także ten gatunek zawiera szereg aktywnych biologicznie metabolitów wtórnych. W części nadziemnej są nimi flawonoidy, poliacetyleny i olejek eteryczny, a w korzeniach saponiny triterpenowe i glikozydy monoterpenowe. W całej roślinie obecne są kwasy fenolowe, a kumaryny w owocach i korzeniach, poza tym roślina zawiera betainy i taniny.
Saponiny występują w kompleksach z estrami glikozydów triterpenowych i kwasów fenolowych, takich jak kwas rozmarynowy, chlorogenowy i kawowy. Spośród flawonoidów zidentyfikowano flawonole (kwercetynę i kemferol) oraz poliacetyleny (falkarinol, falkarinon i falkarinolon). O ile generalnie w rodzinie selerowatych (baldaszkowatych) olejki eteryczne występują często i w dużych ilościach, o tyle w roślinach z podrodziny Saniculoideae występują niezbyt obficie. U mikołajka nadmorskiego najwięcej jest olejku w nasionach – 31%. Zawiera on dziesiątki zidentyfikowanych związków i ma bardzo zróżnicowany skład w zależności od organu.
Roślina światłolubna, chroniona jest przed silnym nasłonecznieniem przez wielowarstwową tkankę miękiszową po obu stronach liścia, pokrycie liści woskami i ich jasną, srebrzystoniebieskawą barwę.
Ze względu na mięsistą budowę jest to nieco gruboszowaty kserofit. Gruba warstwa wosków chroni roślinę przed nadmierną utratą wody. Zarówno na górnej, jak i dolnej stronie liścia znajduje się dwuwarstwowa epiderma z komórkami o grubych ścianach. Sięgający głęboko korzeń palowy starszych roślin pozwala sięgnąć do lustra słodkiej wody gruntowej, a przy tym jest organem pozwalającym na magazynowanie wody, z której roślina korzysta w okresach suszy. Młode rośliny są bardziej wrażliwe na okresy suszy, a ponadto zasolenie wód w górnej części profilu, typowe dla obszarów nadmorskich, utrudnia im pobieranie wody.  
Mikołajek związany jest z obszarami o łagodnych zimach. Jego północną granicę wyznacza izoterma stycznia wynosząca 8°C i lipca wynosząca 14°C, ale też izoterma stycznia o wysokości 0°C w południowej Skandynawii i 4,7°C na Wyspach Brytyjskich. O ile pędy nadziemne starszych roślin najwyraźniej tolerują mrozy, o tyle siewki i młode pędy są na nie wrażliwe i jest to najwyraźniej jeden z głównych czynników ograniczających zasięg gatunku, obok długości okresu wegetacyjnego. Niższe temperatury i wyższe opady na wyższych szerokościach geograficznych skutkują niższą aktywnością fizjologiczną roślin tego gatunku i odpowiadają także za większą rolę rozmnażania wegetatywnego niż generatywnego.
Mikołajek nadmorski jest gatunkiem związanym z wybrzeżem wydmowym, z siedliskami piaszczystymi (jest psammofitem) – rośnie na wydmach nadmorskich, zarówno inicjalnych, białych, jak i szarych, także na plażach i w suchych, wywianych (deflacyjnych) zagłębieniach międzywydmowych. Długie korzenie i kłącza przyczyniają się do stabilizacji wydm.
Wymaga gleby piaszczystej, ale rośnie też na żwirach, jeśli przemieszane są z piaskami. Na wybrzeżach skalistych notowany jest rzadko i tylko w miejscach, gdzie lokalnie następuje akumulacja piasku. Odczyn gleby na stanowiskach mikołajka waha się zwykle w granicach 6,9 do 8,5 pH, ale wyjątkowo osiąga nawet do 4,5 pH. Zawartość węglanu wapnia jest zmienna – wynosi od 2,7 do 18%. Zawartość materii organicznej w glebie jest z reguły niska i waha się od 0 do 1,3%. Gleby te są ubogie, choć czasem wzbogacane bywają warstwami osadów kidziny i zawartość potasu, azotu i fosforu może być bardzo duża (w ostatnim przypadku nawet do 1000 mg kg-1). Silne zasilenie w substancje odżywcze powoduje jednak zanikanie gatunku. Zarejestrowano np. ustępowanie tego gatunku w przypadku obecności na stanowisku kolonii mew i w efekcie dużej ilości ich odchodów. Zmienna jest zawartość chlorków na stanowiskach mikołajka – od kilkunastu do blisko 7 tys. mg kg-1. Stałą cechą na stanowiskach jest natomiast duża przepuszczalność gleby. Roślina dzięki sztywności pędów znosi ekspozycję na silne wiatry i przysypywanie piaskiem – na przysypanie reaguje silniejszym wzrostem ku górze. W przeciwieństwie jednak do wielu gatunków wydmowych mikołajek nie toleruje zasypania grubszą warstwą piasku i rośnie w miejscach o stosunkowo niezbyt intensywnej jego akumulacji (do 19–20 cm). W przypadku erozji nie toleruje odsłonięcia nasady pędu i korzenia na większą głębokość niż 18 cm.
W klasyfikacji zbiorowisk roślinnych Europy Środkowej gatunek charakterystyczny dla związku zespołów (All.) Ammophilion borealis. Występuje jednak w bardzo różnych zbiorowiskach roślinnych związanych z wybrzeżem wydmowym z klas Cakiletea maritimae, Honckenyo-Elymetea, Koelerio-Corynephoretea, Saginetea maritimae i Crithmo-Staticetea. Na plaży poza zasięgiem fal rośnie w zbiorowisku rukwieli nadmorskiej Cakile maritima i honkenii piaskowej Honckenya peploides. Na wydmach inicjalnych i białych mikołajek rośnie w zbiorowiskach z dominacją perzu sitowego Elymus farctus i wydmuchrzycy piaskowej Ammophila arenaria. Na wydmach szarych, w różnym stopniu ustabilizowanych, rośnie w bogatszych florystycznie zbiorowiskach murawowych w towarzystwie takich roślin jak: kostrzewa czerwona Festuca rubra, turzyca piaskowa Carex arenaria, fiołek trójbarwny Viola tricolor i in. W obszarach o łagodniejszym i cieplejszym klimacie mikołajek towarzyszy zbiorowiskom wydmowym z Calystegia soldanella, Euphorbia paralias i E. portlandica. Nad Morzem Śródziemnym poza ww. mikołajkowi towarzyszą zwykle: pankracjum nadmorskie Pancratium maritimum, Medicago marina, Achillea maritima, Echinophora spinosa. W części zachodniej Morza Śródziemnego i wokół Półwyspu Iberyjskiego częste w zbiorowiskach z mikołajkiem są takie gatunki jak: Aetheorhiza bulbosa, Helichrysum stocheas, Malcolmia littorea i Lotus creticus. Nad Morzem Czarnym najczęściej mikołajek towarzyszy takim gatunkom jak: Artemisia tchernieviana, Crambe maritima, Lactuca tatarica i Xanthium strumarium.
Mikołajek nadmorski źle znosi konkurencję innych roślin z powodu zacienienia. Wypierany jest przez gatunki zielne tworzące gęste darnie, np. w Europie Północno-Zachodniej i Środkowej przez turzycę piaskową, przez krzewy – wierzbę płożącą Salix repens i rokitnika zwyczajnego Hippophae rhamnoides oraz sosny Pinus sp. Wypierany jest także przez obce gatunki inwazyjne np. w Europie Północno-Zachodniej i Środkowej przez różę pomarszczoną Rosa rugosa, oliwnika wąskolistnego Elaeagnus angustifolia, wierzbę ostrolistną Salix acutifolia, w Europie Południowej przez Acacia longifolia (Portugalia), Carpobrotus edulis (zwłaszcza południowa Francja) i C. acinaciformis (Włochy), a nad Morzem Czarnym przez amorfę krzewiastą Amorpha fruticosa.
Mikołajek nadmorski skutecznie broni się przed roślinożercami swymi sztywnymi i silnie kolczastymi pędami oraz zawartością w nich terpenów. Żerowanie roślinożerców może wręcz sprzyjać mikołajkowi, ponieważ usuwa lub osłabia wzrost gatunków konkurencyjnych wobec niego. Uszkodzenia roślin spowodowane przez zwierzęta mogą też skutkować rozwojem nowych pędów mikołajka. Podobnie oddziałuje niezbyt intensywne wydeptywanie – ogranicza wzrost roślin konkurencyjnych, przerywa darń, tworzy przejścia wolne od pokrywy roślinnej, których krawędzie są kolonizowane przez mikołajka. W warunkach silnej presji dużych zwierząt i wydeptywania przez ludzi rośliny mogą ponieść jednak znaczne uszkodzenia z powodu kruchości pędów, a w przypadku uszkodzenia szyi korzeniowej rośliny giną. Bardzo silna presja związana z wydeptywaniem, np. przez wypoczywających w rejonie popularnych ośrodków letniskowych, skutkuje eliminacją mikołajka.
Korzenie bogate w węglowodany są spożywane przez dziki. Owocami mikołajka żywią się szczygły i gryzonie. Stosunkowo niewiele bezkręgowców żywi się tym gatunkiem, co tłumaczone jest skuteczną obroną biochemiczną (głównie olejkiem eterycznym). Odporne są na niego gąsienice niektórych motyli, takich jak paź królowej Papilio machaon, Aethes williana i A. margarotana, Agonopterix cnicella i Agrotis ripae. Na korzeniach mikołajka stwierdzono żerowanie larw chrząszcza wałkarza lipczyka Polyphylla fullo, a na pędach nadziemnych  pluskwiaka – mszycy wierzbowo-marchwiowej Cavariella aegopodii. Z powodu sztywnych i kolczastych liści mikołajek jest też rzadko pożywieniem dla ślimaków, choć w Portugalii stwierdzono na tym gatunku ślimaki Theba pisana.
Boczniak mikołajkowy Pleurotus eryngii związany jest głównie z mikołajkiem polnym Eryngium campestre, ale w warunkach eksperymentalnych rośnie także na mikołajku nadmorskim. Innym podstawczakiem, już obserwowanym w naturze na mikołajku nadmorskim, jest Entyloma eryngii. Bardziej niż podstawczaki z mikołajkiem tym związany jest workowiec Mycosphaerella eryngii. Poza tym z tego samego typu grzybów na martwych organach mikołajka stwierdzano różne gatunki, m.in.: Pleospora herbarum, Diaporthopsis anglicae, Phomopsis eryngicola.
Mikoryza arbuskularna jest fakultatywna u tego gatunku – stwierdzona została u 33% badanych roślin. Grzybnia występuje zwykle na 3–18%, ale czasem nawet do 90% długości korzeni. Kolonizacja korzeni przez grzyby mikoryzowe zmienia się w ciągu roku – najwyższa jest między końcem zimy i początkiem kwitnienia, wyraźny spadek następuje w czasie kwitnienia i utrzymuje się na niskim poziomie jesienią i zimą. Wśród grzybów mikoryzowych stwierdzono przedstawicieli rodzaju Glomus i Gigaspora.
Na Wyspach Brytyjskich na mikołajku nadmorskim pasożytuje zaraza drobnokwiatowa Orobanche minor. Na Minorce stwierdzono pasożytowanie na tym gatunku także Orobanche iammonensis, a w północnej Afryce – Orobanche amethystea.
Eryngium maritimum jest jednym z ok. 220–250 gatunków rodzaju Eryngium, który jest największym i najbardziej skomplikowanym taksonomicznie rodzajem w obrębie rodziny selerowatych (baldaszkowatych). E. maritimum jest gatunkiem typowym rodzaju i reprezentuje podrodzaj Eryngium subg. Eryngium (jeden z dwóch współcześnie wyróżnianych). Podrodzaj ten skupia gatunki występujące w Starym Świecie i w jego obrębie do najbliżej spokrewnionych gatunków należy mikołajek płaskolistny Eryngium planum. Tradycyjne podziały oparte na budowie morfologicznej roślin grupujące rośliny w taksonach rangi pośredniej między rodzajem i gatunkiem okazały się nie być monofiletycznymi. W 1913 w monografii podrodziny Saniculoideae mikołajek nadmorski razem z Eryngium macrocalyx włączony został do sekcji Halobia.
Znany jest jeden mieszaniec E. maritimum – z mikołajkiem polnym E. campestre określany jako Eryngium × rocheri Corb. ex Guérot, występujący w hiszpańskiej Walencji oraz we Francji.
Naukowa nazwa rodzaju pochodzi od dawnych greckich nazw roślin zapisanych przez Teofrasta z Eresos (eryngion) i Nikandra (eryngos), a odnoszących się do jakiejś rośliny stosowanej prawdopodobnie przeciw wzdęciom (gr. ereugomai = bekam, odbija mi się) lub odnoszących się do rośliny podobnej do ostu (eryngion). Na mikołajka przeniesiona została przez Josepha Pittona de Tourneforta. Epitet gatunkowy maritimum ustalił Karol Linneusz. Słowo to oznacza „nadmorski, związany z morzem” i pochodzi od łacińskiego słowa mare = morze.
Polska nazwa „mikołajek” zarejestrowana została w szeregu publikacji z XVI wieku (np. przez Marcina z Urzędowa, Stefana Falimirza), a najwcześniej w rękopisie Vocabula z 1468. Polska nazwa dla gatunku „mikołajek nadmorski” pojawia się w publikacjach już w XX wieku. Wcześniej zarejestrowana została nazwa „oset morski”, ale pochodząca tylko z odręcznych dopisków Zygmunta Zdzitowieckiego z początków XIX wieku na egzemplarzu Historia Plantarum Du Pineta (1561).
Mikołajek nadmorski nie jest zagrożony w całym swoim zasięgu – ma status gatunku najmniejszej troski (least concern – LC) w czerwonej liście gatunków zagrożonych Międzynarodowej Unii Ochrony Przyrody (IUCN). Uważany jest jednak za gatunek zagrożony na znacznej części swego północnego zasięgu i dobrze udokumentowane jest tutaj zanikanie wielu jego populacji, zwłaszcza wzdłuż wybrzeży bałtyckich i nad Morzem Północnym. Wymieniany jest w czerwonych księgach lub listach roślin zagrożonych w Norwegii, Estonii, na Litwie, w Niemczech, a także nad Morzem Śródziemnym w Izraelu i na Malcie oraz nad Morzem Czarnym – w Bułgarii i na Ukrainie. Na polskiej czerwonej liście gatunek zaliczony został do kategorii VU (narażony). Lokalnie gatunek wymiera, status wymarłego ma w Słowenii.
Gatunek nie jest chroniony wprost przepisami unijnymi, ale wszystkie siedliska w jakich występuje chronione są jako siedliska przyrodnicze w sieci Natura 2000 (wydmy inicjalne 2110, wydmy białe 2120 i wydmy szare 2130). W Polsce objęty jest ścisłą ochroną gatunkową od 1946. Najwcześniej w Europie mikołajek nadmorski został objęty ochroną nad Zatoką Gdańską, na mocy zarządzenia policyjnego obowiązującego od 1902 roku.
Istnieje cały szereg zagrożeń dla gatunku. Jego okazy są niszczone bezpośrednio z powodu zrywania kwitnących pędów dla celów dekoracyjnych i przesadzania roślin do ogródków przydomowych. Populacje i ich siedliska są niszczone, dziesiątkowane i fragmentowane ze względu na intensywne użytkowanie rekreacyjne wybrzeża wydmowego, jego przekształcanie hydrotechniczne, zalesianie i zakrzaczanie wydm, pozyskanie piasku i żwiru, erozję wybrzeża, podnoszenie poziomu mórz, zanieczyszczenia i eksurbanizację skutkującą zabudową wybrzeży. W północnej części zasięgu (nad Morzem Bałtyckim i w Norwegii) problemem jest także niska skuteczność rozmnażania generatywnego. 
Intensywne użytkowanie rekreacyjne wiąże się z rozwojem infrastruktury turystycznej na siedliskach mikołajka oraz ich penetracją, zwiększającą ryzyko intensywnego wydeptywania i zrywania pędów tego gatunku. Stabilizacja wydm w ramach działań związanych z ochroną wybrzeża zwiększa zwarcie roślinności wydmowej i tym samym eliminację mikołajka. W ramach tych działań na wydmy wprowadzono szereg gatunków inwazyjnych (np. różę pomarszczoną, oliwnika wąskolistnego), które wypierają gatunki rodzime, w tym mikołajka. Podobnie niszczy siedliska tego gatunku zwiększanie powierzchni wydmowej zalesianej różnymi gatunkami sosen. Zanieczyszczenie opadów, w szczególności związkami azotu i fosforu, sprzyja rozwojowi pokrywy trawiastej na wydmach w Europie i przyczynia się do ustępowania mikołajka.
Dla zachowania mikołajka konieczna jest systemowa ochrona siedlisk wydmowych z ich naturalną dynamiką i systematyczną, choć niezbyt intensywną, akumulacją piasku. W celu nie dopuszczenia do powstania zwartej pokrywy roślinnej rekomendowane jest dopuszczanie na wydmach wypasu zwierząt przy niskiej obsadzie, tak by nie spowodować z kolei zagrożenia nadmiernym wydeptywaniem. W przypadku odtwarzania wcześniej zniszczonych lub zalesionych wydm rzadko, ale dochodziło do spontanicznego ich zasiedlania przez mikołajka. Najbardziej skuteczną metodą odtwarzania populacji tego gatunku jest wysadzanie na docelowych stanowiskach młodych roślin namnożonych w warunkach kontrolowanych. Działania takie z powodzeniem realizowane były w Wielkiej Brytanii, Hiszpanii i Niemczech. W Polsce namnożono mikołajka nadmorskiego (z 5 egzemplarzy uzyskano za pomocą kultur in vitro ok. tysiąca dwuletnich sadzonek) i zasilono lub odtworzono stanowiska gatunku w rejonie Mechelinek i na Mierzei Helskiej po Władysławowo. W przypadku realizacji przedsięwzięć ingerujących w siedliska i populacje mikołajka nadmorskiego rekomendowane jest zabezpieczenie nasion i wykorzystanie ich do odtworzenia siedliska i populacji po zakończeniu przedsięwzięcia. Jest to możliwe nawet w przypadku długotrwałych inwestycji – w Wielkiej Brytanii przechowano skutecznie nasiona zdolne do kiełkowania przez 6 lat.   
W Polsce dla ochrony mikołajka postulowano objęcie ochroną rezerwatową najważniejszych dla gatunku fragmentów wybrzeża wydmowego jednak nie zostało to zrealizowane. Istotna populacja tego gatunku znajduje się w granicach rezerwatu Mechelińskie Łąki nad Zatoką Pucką. Niewielkie populacje zachowały się także w Słowińskim i Wolińskim Parku Narodowym. W przypadku tego ostatniego mikołajek  znajduje się także w logo Parku.
Ze względu na znaczną rolę jaką odgrywał mikołajek nadmorski w ziołolecznictwie, jako roślina jadalna oraz ozdobna w wiekach średnich i później – pojawia się on w licznych utworach z tego okresu, w szczególności w Wesołych kumoszkach z Windsoru (ang. The Merry Wives of Windsor) – komedii autorstwa Williama Szekspira oraz w Podróży włoskiej (niem. Italienische Reise) autorstwa Johanna Wolfganga von Goethe. W Polsce wierzenia i praktyki lecznicze dotyczyły innych gatunków mikołajka (polnego i płaskolistnego). Na Kaszubach jednak mikołajek odgrywał istotną rolę jako charakterystyczny dla tego obszaru. Według legendy efektowna roślina ma być chłopcem (o imieniu Mikołajek) zamienionym przez władcę mórz za swe psoty (ukrył ubrania kąpiącej się małżonki władcy mórz...), a dodatkową karą ma być ból odczuwany przy zrywaniu kwiatów. Czar ma zniknąć, gdy przez cały rok nikt nie zerwie nad morzem żadnego mikołajka. Mikołajek nadmorski jest jednym z ulubionych motywów haftu kaszubskiego szkoły puckiej, dla której jest wyróżnikiem obok motywu fal morskich i sieci. Powstać miał podczas kursów haftu prowadzonych w okresie międzywojennym w Swarzewie w 1935 roku. W 1977 założony został zresztą klub hafciarski pod nazwą „Mikołajek nadmorski”.
Gatunek ten znajduje się w herbach nadmorskich miejscowości: Dziwnów, Żelistrzewo i Ustronie Morskie.
Gatunek jest uprawiany podobnie jak szereg innych przedstawicieli rodzaju mikołajek Eryngium. Walorem ozdobnym tych roślin są sztywne, głęboko wcinane i metalicznie niebieskawo lub srebrzyście zabarwione liście i podsadki kwiatostanowe. Rośliny są ozdobą przez całe lato długo kwitnąc. Historia uprawy tego gatunku w ogrodach sięga co najmniej średniowiecza. Mikołajki polecane są do ogrodów skalnych oraz na rabaty bylinowe. Są atrakcyjne dla motyli i pszczół, dlatego też nadają się do ogródków zakładanych z myślą o owadach. Roślina wygląda też efektownie sadzona jako eksponowana bylina parkowa w miejscach słonecznych i jałowych. Dobrze komponuje się zwłaszcza na tle żółtych piaskowców lub niskich, żółto kwitnących roślin. Kwiatostany ścięte przed kwitnieniem długo się zachowują zasuszone stanowiąc ceniony dodatek florystyczny zarówno do żywych kwiatów jak i suchych kompozycji.
Gatunek szeroko w swoim zasięgu wykorzystywany był, w mniejszym stopniu jest nadal, w ziołolecznictwie oficjalnym i ludowym. Popularny był zwłaszcza w okresie średniowiecza i do XVII wieku, kiedy to stosowano go zarówno w leczeniu ludzi, jak i zwierząt. Surowcem zielarskim są zarówno pędy nadziemne (Herba Eryngii maritimi), jak i korzenie (Radix Eryngii maritimi). Korzenie do celów leczniczych pozyskuje się jesienią z roślin co najmniej dwuletnich. Ekstrakty z nich wykazują działanie przeciwzapalne (zwłaszcza w przypadku stanów zapalnych układu moczowo-płciowego, w tym prostaty), zmniejszają wrażliwość na ból i działają antyseptycznie. W badaniach in vitro różne frakcje ekstraktów (w metanolu, butanolu, acetonie i octanie etylu) wykazały działanie antybakteryjne wobec: Listeria monocytogenes, Escherichia coli, Staphylococcus aureus i Bacillus cereus. Ekstrakt w metanolu i butanolu był skuteczny wobec Pseudomonas aeruginosa, a ekstrakt w octanie etylu działał najsilniej przeciw grzybom, zwłaszcza Aspergillus flavus. Za działanie przeciwzapalne odpowiadają niektóre saponiny, w przypadku których stwierdzono w warunkach in vitro działanie cytotoksycznie na linie komórek nowotworowych i inhibitujące na proteazę HIV-1. W lecznictwie ludowym ekstrakty z mikołajka wykorzystywane były jako środek przeciwkaszlowy, przeciwbólowy, moczopędny, pobudzający apetyt, stymulujący i afrodyzjak. Najbardziej popularnym zastosowaniem było używanie korzeni jako afrodyzjaku, przy czym były one spożywane w formie kandyzowanej. W basenie Morza Śródziemnego używano mikołajka do ochrony przed ukąszeniami żmij i skorpionów. Preparaty z mikołajka nadmorskiego wykorzystywano także do wyrobu leków homeopatycznych.
Mikołajek nadmorski jest rośliną jadalną o długiej tradycji spożywania. Najbardziej cenione były mięsiste korzenie spożywane gotowane lub kandyzowane. Przepis na kandyzowane korzenie (zwane eryngo) zawarł John Gerard w dziele Herball z 1597. Korzenie gotowano najpierw przez cztery godziny, następnie obierano, usuwano z nich rdzeń, a następnie długo duszono w słodkim syropie. Korzenie po obraniu białe, są pożywne i smaczne, mają słodkawy smak i aromat porównywany do marchwi, a po obróbce cieplnej do pasternaku i kasztanów jadalnych. Popularne były zwłaszcza w Anglii, a szczególnie często je spożywano w wieku XVII i XVIII, przy czym np. w rejonie Morza Śródziemnego mikołajek bywa spożywany także współcześnie. Jadalne są jako warzywo także młode pędy i liście (nadające się do sałatek), ale z powodu silnej goryczy wymagają długiego gotowania lub etiolowania przed zbiorem.
Ze względu na sięgające głęboko korzenie gatunek jest wykorzystywany do stabilizacji piaszczystych stoków i wydm.
Wysuszone pędy powieszone w domostwach były wykorzystywane ze względu na swą higroskopijność do przewidywania pogody.
Gatunek może być uprawiany w strefach mrozoodporności 5-10, czyli w całej Polsce. Wymaga słonecznego stanowiska (nie toleruje ocienienia), najlepiej umiarkowanie wilgotnej i piaszczystej lub piaszczysto-żwirowej, przepuszczalnej i raczej ubogiej gleby. Starsze rośliny są bardzo odporne na susze.
Rozmnaża się przez nasiona, które wysiewać można zaraz po ich zbiorze, oraz przez sadzonki korzeniowe (odcinki głównego korzenia długości ok. 6 do 10 cm i średnicy co najmniej 2 mm sadzone poziomo na głębokości 4–40 cm), które pobiera się z rozrośniętych roślin jesienią lub zimą. Stare i rozrośnięte kępy można też dzielić wiosną na mniejsze.
W celu zwiększenia udziału kiełkujących nasion poddaje się je stratyfikacji. Chłodna stratyfikacja (przetrzymanie nasion przez 8 tygodni w temperaturze 5–6°C lub przez 6 tygodni w 2°C) pozwala na zmiękczenie owocni i zwiększenie udziału kiełkujących nasion z 5–11% w warunkach naturalnych do ok. 25%. Lepsze wyniki uzyskiwano także wydłużając chłodną stratyfikację do 4 miesięcy. Jeśli przed chłodną stratyfikacją podda się nasiona ciepłej stratyfikacji (2 tygodnie w 24°C) i dodatkowo usunie owocnię – udział nasion kiełkujących rośnie do 50%. Zwiększa udział roślin kiełkujących także zróżnicowanie temperatur między dniem i nocą, przy czym optymalna dla tego procesu jest temperatura 20°C w dzień i 10°C w nocy. Na kiełkowanie źle wpływa zwiększone zasolenie. Przechowywanie nasion przez 6 lat w ciemności, przy niskiej wilgotności i w temperaturze 5°C nie wpłynęło istotnie na ich zdolność do kiełkowania.
Kiełkowanie może być długotrwałe i rozciągnięte w czasie. Siewki zaleca się rozsadzać do indywidualnych pojemników i uprawiać pod osłoną w czasie pierwszej zimy. Na stanowisko docelowe powinny być wysadzane późną wiosną lub wczesnym latem (dla uniknięcia mrozów). Sadzić należy je ostrożnie, z nienaruszoną bryłą ziemi, ponieważ rośliny źle znoszą ingerencje w korzenie, bardzo źle znoszą przesadzanie (sadzone rośliny umieszczać należy w dołkach głębszych od ich systemu korzeniowego).  
Gatunek może być także skutecznie rozmnażany w kulturach in vitro, co pozwolić może na uzyskanie materiału roślinnego na potrzeby pozyskania metabolitów wtórnych wykorzystywanych w medycynie bez uszczuplania zasobów naturalnych gatunku. Mikrorozmnażanie było wykorzystane także do reintrodukcji gatunku na stanowiska, na których wymarł.
Mimo odporności na suszę zaleca się podlewanie mikołajka w przypadku długotrwałego braku opadów. Nie należy go zasilać nawozami, gdyż ich zastosowanie może spowodować wydłużenie się i pokładanie pędów, podczas gdy z natury rośliny mają efektowny, zwarty pokrój. Usuwanie przekwitłych kwiatostanów może stymulować roślinę do rozwoju kolejnych i przedłużania kwitnienia.
Mapa zasięgu: Eryngium maritimum. W: Den Virtuella Floran [on-line]. Naturhistoriska riksmuseet. (Za: Hultén, E. & Fries, M. 1986. Atlas of North European vascular plants: north of the Tropic of Cancer I-III. – Koeltz Scientific Books, Königstein). [dostęp 2018-03-29].

Mirror’s Edge – komputerowa, przygodowa gra akcji przedstawiona z perspektywy pierwszej osoby, opracowana przez studio EA DICE i wydana przez przedsiębiorstwo Electronic Arts.
Zapowiedź gry została opublikowana 10 lipca 2007 roku. W listopadzie 2008 roku zostały wydane wersje na konsole PlayStation 3 i Xbox 360, w styczniu 2009 roku ukazała się wersja dla komputerów osobistych z systemem Windows, a 1 kwietnia 2010 roku dla systemu iOS. W grze wykorzystano silnik Unreal Engine 3 wyposażony w nowy system oświetlenia produkcji firmy Illuminate Labs, opracowany przy współpracy ze studiem EA DICE.
Gra utrzymana jest w jaskrawej kolorystyce i różni się od wielu innych gier z widokiem pierwszoosobowym możliwością wykonywania licznych czynności, takich jak: zjeżdżanie po barierkach, akrobacje, balansowanie na krawędziach, a także dużą swobodą ruchu, brakiem HUD-a oraz możliwością obserwowania rąk, nóg lub torsu bohaterki na ekranie. Akcja osadzona jest w futurystycznym antyutopijnym społeczeństwie, w którym grupa tak zwanych Sprinterów (w tym główna bohaterka gry – Faith) pełni funkcję kurierów dostarczających przesyłki poza kontrolą rządu. Gracz prowadzi Faith przez dachy, place budowy i szyby wentylacyjne, omijając przeszkody za pomocą akrobacji inspirowanych parkourem w stylu trójwymiarowej gry platformowej.
Mirror’s Edge otrzymał pozytywne recenzje; serwis Metacritic na podstawie 44 recenzji wystawił grze (w wersji na PC) ocenę 81/100. Szczególnie chwalono oryginalność gry i rozbudowany świat, natomiast krytykowano fabułę, rozgrywkę i krótki czas gry.
Ścieżka dźwiękowa Mirror’s Edge – Still Alive: The Remixes – zawiera piosenkę „Still Alive” w wykonaniu szwedzkiej piosenkarki Lisy Miskovsky. Piosenka i jej remiksy stanowią główny podkład muzyczny gry.
W czerwcu 2016 wydano na platformy Microsoft Windows, PlayStation 4 i Xbox One reboot gry zatytułowany Mirror’s Edge Catalyst.
Akcja gry ma miejsce w nieznanym utopijnym mieście, gdzie życie jest komfortowe, a przestępczość niemal nie istnieje. Ten stan jest spowodowany przez dominację w nim totalitarnego reżimu, który monitoruje całe społeczeństwo oraz kontroluje media. Opracował on restrykcyjne przepisy, które bezwzględnie zakazały palenia papierosów; dodatkowo przeprowadza on fikcyjne procesy sądowe, aby zachować pozory demokracji. Osiemnaście lat przed wydarzeniami z gry siły reżimu otworzyły ogień do demonstrantów, którzy nie zgadzali się z ich polityką, zabijając wielu cywilów. Akcja rozpoczyna się, gdy w mieście odbywają się wybory nowego burmistrza. Kontrkandydatem obecnie panującego Callaghana jest Robert Pope.
Według producenta Owena O’Briena, [Mirror’s Edge] pyta, ile swojej prywatnej wolności jesteś w stanie poświęcić dla wygodniejszego życia. To nie jest tylko jedna dziewczyna przeciw państwu policyjnemu. To jest bardziej subtelne.
Jako inspirację do stworzenia gry O'Brien wskazuje serial telewizyjny Firefly i film Serenity. W wywiadzie dla serwisu Gamasutra mówił, że:
Faith Connors – 24-letnia główna bohaterka gry. Ma ona charakterystyczne tatuaże: jeden na ramieniu, a drugi wokół prawego oka, podobny do loga gry. Jest ona Sprinterką, dostarcza przesyłki do różnych grup unikających komunikacji przez kontrolowane telefony i pocztę elektroniczną. Stosunek Faith do totalitarnego rządu wyklarował się w przeszłości. Jej rodzice brali udział w protestach mających nie dopuścić reżimu do przejęcia władzy nad miastem. Matka bohaterki zginęła w trakcie listopadowych zamieszek, spacyfikowanych przez służby bezpieczeństwa. Po tym wydarzeniu Faith (w wieku 16 lat) uciekła z domu i zamieszkała na ulicy, utrzymując się z kradzieży. Podczas jednego z włamań spotkała Merkurego, który zaproponował jej szkolenie. Dzięki temu Faith dołączyła do Sprinterów. W angielskiej wersji językowej dubbingowana jest przez Jules de Jongh, w polskiej przez Aleksandrę Popławską.
Merkury (Merc) – były Sprinter, który obecnie zajmuje się trenowaniem nowych Sprinterów, szukaniem im pracy i zapewnianiem dla nich informacji podczas wykonywania zleceń. W angielskiej wersji językowej dubbinguje go Glenn Wrage, a w polskiej Andrzej Chudy.
Kate Connors – bliźniacza siostra Faith, oficer policji. Z charakteru jest całkowitym przeciwieństwem siostry. Cechuje ją rozsądek i ufność; wstąpiła do policji, by móc chronić miasto. Mimo różnic ufa Faith i odczuwa do niej duży sentyment. W angielskiej wersji dubbinguje ją Philippa Alexander, natomiast w polskiej wersji Brygida Turowska.
Scyzor – były Sprinter. Jest bezczelny i arogancki w stosunku do Faith, jednak będzie ona zmuszona prosić go o pomoc. W angielskiej wersji głosu użycza mu Tim Dale, w polskiej Jarosław Boberek.
Pozostałymi bohaterami są: Sprinterka Celeste, ochroniarz Travis „Ropeburn” Burfield oraz szef policji por. Miller.
Po dostarczeniu przesyłki Celeste, Faith dowiaduje się od Merka, że jej siostra ma kłopoty w biurze Pope'a – kandydata na stanowisko burmistrza. Kiedy tam przybywa, zastaje Kate stojącą nad jego ciałem. Upiera się, że została wrobiona w morderstwo i prosi Faith, by zbadała, dlaczego ktoś to zrobił. Sprinterka znajduje w ręce Pope'a kawałek kartki z napisanym słowem Icarus. W międzyczasie do budynku przybywa policja. Kate zostaje w biurze, by odwrócić uwagę funkcjonariuszy w celu umożliwienia ucieczki siostry. Od byłego Sprintera, Scyzora, Faith dowiaduje się, że w zabójstwo może być zamieszany szef ochrony Pope'a – były zapaśnik Travis Burfield, używający pseudonimu Ropeburn. Dodatkowo, na żądanie siostry, spotyka się z szefem policji – Millerem, ale ledwo udaje jej się uniknąć aresztowania. Po pewnym czasie dociera ona do biura Ropeburna, którego udaje jej się podsłuchać. Ustala on spotkanie w nowym miejscu w śródmieściu. Na spotkaniu były zapaśnik odkrywa obecność Faith i atakuje ją, jednak Sprinterce udaje się zrzucić go z dachu. Próbuje ona przesłuchać trzymającego się krawędzi Ropeburna, jednak zanim zdołał jej odpowiedzieć, został zastrzelony przez nieznanego zabójcę.
Z braku dalszych poszlak Faith decyduje się zbadać firmę ochroniarską, która wspiera policję w walce ze Sprinterami. Odkrywa, że to oni stoją za tak zwanym Projektem Icarus, mającym na celu wyszkolić specjalną jednostkę pościgową dysponującą tymi samymi umiejętnościami co Sprinterzy. Dowody wskazujące na ślad mordercy Ropeburna skierowały Faith na jeden ze statków w porcie. Tam, po długiej walce z asasynem, odkrywa, że jest nim jej przyjaciółka Celeste, która w zamian za bezpieczeństwo współdziała z twórcami projektu. Chciała ona, by Faith również rozważyła taką możliwość. Przybycie policji dało jej czas na ucieczkę.
W międzyczasie Kate została skazana za zabójstwo Pope'a. Merkowi udaje się odkryć trasę, którą ma jechać konwój eskortujący ją do więzienia. Razem z Faith planuje na niego zasadzkę. Plan się udaje, jednak wkrótce po nim zostaje zaatakowana kryjówka Merka, a nieznani sprawcy ponownie porywają Kate. Śmiertelnie postrzelony Merkury przekazuje Faith, że jej siostra została uwięziona w Wieży – siedzibie burmistrza Callaghana i głównym centrum kontroli nad miastem. Z pomocą nieoczekiwanie przychodzi jej szef policji Miller, dzięki któremu sprinterka dostaje się do prywatnych pomieszczeń burmistrza, gdzie niszczy serwery kontrolujące komunikację. Udaje się jej dostać na dach, gdzie spotyka Scyzora trzymającego Kate na muszce. Wyjawia on Faith, że także brał on udział w projekcie, a ponadto był częścią planu mającego wywabić Sprinterów z ukrycia. Gdy próbuje on zabrać Kate do helikoptera, Faith skacze i wyrzuca Scyzora przez okno śmigłowca. Razem z siostrą uciekają z uszkodzonej maszyny.
Podczas napisów końcowych spiker mówi, że interwencja Faith spowodowała intensyfikację prac nad Projektem Icarus, a ona i jej siostra są wciąż poszukiwane pod zarzutem zabójstwa. Ponadto ostrzega on mieszkańców, by z powodu uszkodzenia serwerów przez pewien czas unikali środków komunikacji elektronicznej.
Gracz kontroluje główną bohaterkę – Faith – z perspektywy pierwszej osoby. Porusza się ona po mieście, skacząc po dachach, biegając po ścianach i dostając się do budynków przez szyby wentylacyjne. Dokonuje tego przy pomocy technik i ruchów inspirowanych parkourem. Według producenta gry, Owena O’Briena, celem gry było pokazać [...] wysiłek i kontakt fizyczny ze środowiskiem z zapewnieniem swobody poruszania nieznanej w tego typu grach. Aby to osiągnąć, praca kamery została ściślej połączona z ruchem postaci. Na przykład, kiedy Faith przyspiesza, kamera zaczyna bardziej się kołysać. W trakcie wykonywania przewrotu kamera obraca się wraz z bohaterką. Ręce, nogi i tors są widoczne w celu ukazania ruchu i pędu. W trakcie ruchu ramiona Faith poruszają się, a krok się wydłuża, natomiast w trakcie długich skoków ręce i nogi szukają punktu zaczepienia.
W grze bardzo ważną rolę spełnia pęd bohaterki. Gracz może go podtrzymać, pozostając cały czas w ruchu, co zachęca do wykonywania bardziej skomplikowanych akrobacji. Jeżeli Faith nie osiągnie wystarczającego pędu, nie zdoła wykonać zamierzonego ruchu i może spaść. Sterowanie w grze zostało uproszczone tak, aby wynikało z kontekstu: klawisz „w górę” powoduje, że Faith będzie pokonywać przeszkody, przechodząc nad nimi (np. skacząc, wspinając się czy korzystając z liny); analogicznie klawisz „w dół” spowoduje, że bohaterka będzie się czołgać, prześlizgiwać lub kucać. Aby ułatwić graczom wykonywanie dłuższych sekwencji ruchów, w grze umieszczono tzw. wzrok Sprintera. Dzięki niemu obiekty, z których można skorzystać, podświetlają się na czerwono w miarę zbliżania się Faith, co ułatwia odnajdywanie ścieżek i dróg ucieczki. W trakcie gry liczba tych wskazówek zmniejsza się, ponadto można je całkowicie wyłączyć. System jest także wykorzystany do tworzenia zagadek, w których gracz musi opracować sekwencję ruchów tak, aby osiągnąć wyznaczony cel. Drugim systemem wsparcia jest spowolnienie czasu, które aktywuje gracz. Pozwala ono na spowolnienie akcji i zastanowienie się bez utraty pędu i taktycznych korzyści.
Gracz może używać broni, ale O'Brien podkreślił, że to jest przygodowa gra akcji. Nie określiliśmy tej gry jako shootera – nie skupialiśmy się na broni, tylko na postaci. Rozgrywka w Mirror’s Edge skupia się na znajdowaniu najlepszej drogi w środowisku gry, natomiast walka odgrywa drugorzędną rolę. Ukończenie gry bez zabijania jakiegokolwiek przeciwnika odblokowuje osiągnięcie dla gracza. Broń może być zdobyta przez rozbrojenie przeciwnika, ale po wyczerpaniu amunicji musi być porzucona. Poza tym każda broń spowalnia Faith – im cięższa broń, tym bardziej ją obciąża. To zapoczątkowało strategię polegającą na wybieraniu momentów, kiedy korzystniej jest zrezygnować z mobilności na rzecz siły ognia.
Dodatkowo w grze dostępne są dwa specjalne tryby rozgrywki: „Gonitwa”, gdzie gracz może starać się ukończyć dany rozdział gry w jak najkrótszym czasie, oraz „Wyścig na czas”, gdzie gracz może spróbować ukończyć jedną ze specjalnych map w jak najkrótszym czasie. Najlepsze czasy mogą zostać wysłane na internetową tablicę wyników, skąd gracze mogą również pobrać zapis biegu innych graczy w postaci tzw. ducha i rywalizować z nim. Mapy są odblokowywane w miarę postępów gracza w kampanii. Według producenta Toma Ferrera, elementy „Wyścigu na czas” są krótkie, aby można było je powtarzać i ćwiczyć, uzyskując coraz lepsze czasy. To nie jest jak granie na kompletnym poziomie. Do dodatkowych zadań w trakcie gry należy również poszukiwanie toreb ukrytych na poszczególnych poziomach. Za ich odnajdywanie możliwe jest odblokowanie osiągnięć oraz trofeów.
W 2007 roku dyrektor studia DICE Ben Cousins powiedział w wywiadzie dla serwisu GameIndustry.biz, że studio, myśląc nad nowym tytułem, szukało czegoś świeżego i interesującego, przewidując potrzebę urozmaicenia po sukcesie serii Battlefield, z której jest znane.
W czerwcu 2007 roku brytyjski magazyn „Computer and Video Games” ujawnił, że studio DICE pracuje nad grą o tytule Mirror’s Edge, która ma wstrząsnąć gatunkiem gier [first-person shooter]. 10 lipca 2007 roku firma Electronic Arts oficjalnie zapowiedziała grę, a na Game Developers Conference w San Francisco w 2008 roku zaprezentowała pierwszy filmik z rozgrywki. Wideo zawierające wyłącznie elementy z gry zostało pokazane na Sony PlayStation Day w Londynie 6 maja 2008 roku.
Mirror’s Edge ma wyrazistą oprawę graficzną charakteryzującą się przewagą koloru białego i barw pastelowych, jednak z wyraźnym brakiem koloru zielonego. Według Owena O’Briena taka oprawa pozwala graczowi skupić się na Wzroku Sprintera, ponadto służy ona do informowania o stanie zdrowia Faith – barwy zaczynają się rozmywać w miarę obrażeń zadawanych bohaterce. Ponieważ rozwój gry przebiegał wtedy, kiedy autorski silnik graficzny studia Frostbite Engine nie był jeszcze gotowy, zdecydowano się wykorzystać silnik Unreal Engine 3. Użyto także systemu oświetlenia o nazwie Beast wyprodukowanego dla silnika przez firmę Illuminate Labs przy współpracy ze studiem DICE. Ten system pozwolił uwydatnić różne elementy otoczenia poprzez odbicia kolorów i światła. W celu rozwiązania problemu choroby lokomocyjnej związanej ze swobodnym ruchem kamery, jak i widokiem z pierwszej osoby, na środku ekranu umieszczono mały celownik służący do celowania i skupiania się na danych obiektach. Poza celownikiem, który może być wyłączony przez gracza, nie ma w grze żadnych innych wyświetlaczy przeziernych.
Wersja demonstracyjna gry, zawierająca początkowy rozdział, została udostępniona w usłudze PlayStation Store 30 października 2008 roku, a następnego dnia w usłudze Xbox Live Marketplace. 7 listopada 2008 roku studio DICE ogłosiło, że Mirror’s Edge osiągnęło złoty status, co oznaczało, że gra jest gotowa do produkcji, natomiast 13 listopada wersje dla konsol Xbox 360 i PlayStation 3 trafiły do punktów sprzedaży. 16 stycznia 2009 roku wydano wersję gry na komputery PC, która zawierała technologię Nvidia PhysX odpowiedzialną za detale i fizykę szkła, dymu oraz miękkich materiałów. Ta wersja zawierała również system zabezpieczający SecuROM v7.x, z wyjątkiem wersji dla platformy Steam.
Gra stała się powodem konfliktu pomiędzy Electronic Arts a kalifornijskim studiem EDGE Games o prawa do znaku towarowego. We wrześniu 2009 roku EA wystosowało petycje do EDGE o anulowanie praw do znaku, na co w odpowiedzi Tim Langdell, szef studia EDGE, oskarżył EA o to, że zaangażowanie jego firmy w negocjacje ugodowe było „grą na czas”. Jego firma potwierdziła prawa do frazy Mirror’s Edge jako pochodnej od frazy Edge.
Scenariusz gry, tworzony przez Rhiannę Pratchett, był przerabiany ze względu na decyzję o usunięciu z gry dialogów w trakcie misji, co spotkało się z niezadowoleniem scenarzystki. Wszystkie wycięte fragmenty scenariusza zostały w zamian zawarte w komiksie opartym na fabule gry. Sama Rhianna natomiast potwierdziła swoje zadowolenie ze współpracy ze studiem DICE oraz chęć napisania scenariusza do następnej części Mirror’s Edge.
Pierwotnie w Mirror’s Egde miał znajdować się jeszcze jeden poziom – Więzienie – który został usunięty z finalnej wersji. Nie ma oficjalnych informacji na temat jego umiejscowienia i roli w grze. Zrzuty ekranu i grafiki z poziomu można odblokować w trakcie rozgrywki.
Osoby, które zakupiły grę w przedsprzedaży w sklepach GameCrazy, otrzymały kod, który odblokowuje fragment demonstrujący „Wyścig na czas” oraz koszulkę inspirowaną grą. Kod otrzymały również osoby, które złożyły zamówienie na Mirror’s Edge w sklepach GameStop, a ponadto torbę wzorowaną na te, które przenoszą Sprinterzy w grze. Z kolei kupujący grę w przedsprzedaży w sklepach GAME otrzymali koszulkę z edycji kolekcjonerskiej firmy Fenchurch. Ponadto grę można było zamówić za pośrednictwem strony internetowej Electronic Arts, na której można było kupić wersję z czerwoną torbą firmy Timbuk2. Na torbie znajdowało się logo gry, natomiast wewnątrz umieszczony był portret Faith.
W trakcie San Diego Comic-Con w 2008 roku studio DICE ogłosiło, że zostanie wydana limitowana seria komiksów Mirror’s Edge opartych na wydarzeniach z gry. Powstały one przy współpracy z DC Comics. Sześcioczęściową serię narysował Matthew Dow Smith, a autorką tekstów jest odpowiedzialna za scenariusz gry Rhianna Pratchett.
7 października 2008 roku Electronic Arts ogłosiło wydanie albumu muzycznego z piosenką-tematem gry „Still Alive” (śpiewaną przez Lisę Miskovsky) oraz jej remiksów. Przy ich tworzeniu brali udział tacy artyści jak Benny Benassi, Junkie XL, Paul van Dyk, Teddybears oraz Armand Van Helden. Pomimo, iż końcowa piosenka gry Portal nazywa się tak samo, utwory nie są ze sobą w żaden sposób powiązane. Album zatytułowany Still Alive: The Remixes wydano 11 listopada 2008 roku. Później był on dodawany do pudełek z grą w wersjach dla wszystkich platform sprzętowych. Kolejny album, Mirror’s Edge Original Videogame Score, został wydany 19 maja 2009 roku w formie dystrybucji elektronicznej, a skomponował go twórca ścieżki dźwiękowej do Mirror’s Edge, Magnus Birgersson.
Gra otrzymała w większości pozytywne recenzje. Agregator Metacritic wystawił jej ocenę 81/100 na podstawie 44 recenzji. Podobnie ocenił ją również agregator GameRankings (80,23%). Graham Smith z serwisu Computer and Video Games, oceniając grę na 8,3/10, chwalił jej nowatorskie podejście do rozgrywki, dopracowanie i możliwość skupienia się na poprawianiu swoich osiągów w trybie „Wyścig na czas”; natomiast skrytykował brak możliwości szybkiego zapisu gry. Serwis Gry-Online pozytywnie ocenił rozgrywkę, szatę graficzną i ograniczoną możliwość użycia broni palnej, ale wytknął brak pełnej swobody poruszania oraz skrytykował polską wersję językową. Kevin VanOrd, recenzent GameSpotu, wyraził się z uznaniem o dopracowaniu gry, jej grafice, udźwiękowieniu i wyglądzie poziomów, ale negatywnie ocenił styl rozgrywki na zasadzie „metody prób i błędów”, skomplikowane sekwencje skoków w niektórych miejscach i system walki. Portal IGN w swojej recenzji pomimo generalnej pochwały gry, nie wypowiedział się pochlebnie o animowanych przerywnikach i systemie walki.
Podobnie do wersji na PC, recenzenci w większości pochlebnie wypowiadali się o grze. Agregator Metacritic wystawił jej ocenę 79/100 na podstawie 66 recenzji, natomiast GameRankings – 78,67%. Pozytywnie o grze wypowiedział się Computer and Video Games, nazywając ją wspaniałym i wyjątkowym doświadczeniem, nawet jeśli krótkie elementy z użyciem broni nie do końca pasują [do gry]. Martin Robinson z serwisu IGN wystawiając ocenę 7.3/10 stwierdził, że jest to pasjonujące i gustowne przedsięwzięcie, ale pierwszy rozdział jest typowym samouczkiem. Serwis GameSpot w swojej recenzji krytykował poczucie skrępowania odczuwane na niektórych poziomach. Dziennik „The Guardian” odnotował fakt, iż gra jest bardzo krótka, natomiast „The Daily Telegraph” źle ocenił system rozgrywki bazujący według niego na „metodzie prób i błędów”.
Wersja gry dla konsoli Xbox 360 również spotkała się z ciepłym przyjęciem. Agregator Metacritic, bazując na 82 recenzjach, wystawił grze ocenę 79/100, a GameRankings – notę 79,53%. „Official Xbox Magazine” ocenił grę na 9,5/10, chwaląc jej wspaniałe poczucie ruchu i rozgrywkę, a amerykański magazyn Play wystawił ocenę 9/10. GameSpot docenił wciągającą rozgrywkę i środowisko, ale krytykował niekonsekwentne tempo fabuły. Ian Bogost z serwisu Gamasutra wyróżnił produkcję za jej niekonwencjonalność, nazywając ją shooterem, w którym nienawidzisz strzelać. Portal Eurogamer, mimo wystawienia oceny 8/10, określił rozgrywkę jako chaotyczną, dodając, że [Mirror’s Edge] podzieli swoich odbiorców na pół... Niektórzy przymkną oko na oczywiste błędy, a inni nie docenią najpiękniejszych elementów gry; obydwa podejścia są uzasadnione....
Deweloperzy pierwotnie zakładali sprzedaż trzech milionów kopii gry, jednak w lutym 2009 roku Electronic Arts potwierdziło, że liczba sprzedanych egzemplarzy przekroczyła milion. Według dokumentów sądowych z października 2010 roku dotyczących konfliktu pomiędzy Electronic Arts a Egde Games, sprzedaż Mirror’s Edge wyniosła powyżej dwóch milionów egzemplarzy na całym świecie, w tym 750 tysięcy egzemplarzy sprzedano w Ameryce Północnej, natomiast wersja gry na iPhone rozeszła się w liczbie powyżej 37 tysięcy egzemplarzy.
4 grudnia 2008 roku Electronic Arts ogłosiło, że powstanie siedem nowych map do trybu „Wyścig na czas”, a ich wydanie planowane jest na styczeń przyszłego roku. Według Owena O’Briena:
W styczniu ustalono dokładną datę wydania zestawu na 29 stycznia. Wydanie dodatku opóźniło się do 19 lutego, kiedy oficjalnie udostępniono Time Trial Map Pack dla platform PC, PlayStation 3 i Xbox 360.
Dwuwymiarowa gra przeglądarkowa oparta na fabule gry, Mirror’s Edge 2D, została wydana przez Electronic Arts we współpracy z Borne Games. Gra jest podobna pod względem rozgrywki do najpopularniejszej gry Borne Games – Fancy Pants Adventures; ponadto obie gry wykorzystują ten sam silnik graficzny. Jednopoziomową wersję beta wydano 11 listopada 2008 roku, natomiast wersja z trzema etapami została wydana 24 lutego 2009 roku. Deweloper na swojej stronie podaje, że cały Mirror’s Edge 2D został wydany, ale wciąż jesteśmy w wersji beta.
2 grudnia 2009 roku zapowiedziano wersje gry na iPhone i iPod touch. Gra miała wykorzystywać grafikę 3D i dynamiczną pracę kamery, miała liczyć 14 poziomów. Jej wydanie planowano na styczeń 2010 roku. Wydanie gry przesunięto na kwiecień, jednak wydano wtedy tylko wersję na iPada (dokładnie 1 kwietnia). Wersja na iPhone i iPod touch ukazała się 2 września 2009 roku.
W październiku 2008 roku Owen O'Brien zasugerował, że historia, którą obecnie opowiadamy, jest rodzajem trylogii. W czerwcu 2009 roku w wywiadzie dla serwisu VideoGamer.com starszy wiceprezes EA Games Europe Patrick Söderlund oficjalnie potwierdził, że trwają prace nad sequelem do Mirror’s Edge. W lutym 2011 roku pojawiły się jednak informacje, że rozwój Mirror’s Edge 2 został zatrzymany, a EA odrzuciło prototyp gry. Później EA wyjaśniło, że uważają Mirror’s Edge za ważną markę, ale nie podało żadnych dodatkowych informacji. Prezes Electronic Arts Frank Gibeau potwierdził na targach E3 w 2011 roku, że trwają prace nad sequelem gry oraz, że będzie ona korzystała z silnika Frostbite 2.
10 czerwca 2013 roku na targach E3 został zaprezentowany pierwszy zwiastun gry Mirror’s Edge Catalyst (wtedy zatytułowana tylko Mirror’s Edge), która zostanie stworzona przez EA DICE na platformy Microsoft Windows, PlayStation 4 i Xbox One i będzie rebootem serii. Produkcja powstała na silniku Frostbite 3, a jej bohaterką nadal pozostaje Faith, jednak akcja tytułu osadzona jest w otwartym świecie. Premiera gry odbyła się 7 czerwca 2016 roku.

Mistrzostwa Świata w Snookerze 2010 (ang. 2010 Betfred.com World Snooker Championship) – odbyły się w dniach 17 kwietnia – 3 maja 2010 w Crucible Theatre w Sheffield. Były szóstym, ostatnim, turniejem rankingowym sezonu snookerowego 2009/2010.
Mecze kwalifikacyjne odbyły się w dniach 24 lutego – 9 marca 2010 w English Institute of Sport w Sheffield.
Obrońcą tytułu mistrzowskiego był John Higgins, który przegrał w meczu drugiej rundy ze Steve’em Davisem 11:13.
Mistrzem świata został Australijczyk Neil Robertson, który w finale pokonał Szkota Graeme’a Dotta 18:13. Robertson został w ten sposób drugim reprezentantem swojego kraju, który został zdobywcą tytułu mistrza świata w snookerze.
Mistrzostwa te po raz 34. były rozgrywane w Crucible Theatre. Debiutantami w zawodach byli: Tom Ford i Zhang Anda (obaj zawodnicy mający zarazem najniższe miejsca rankingowe ze wszystkich uczestników). W trakcie trwania turnieju zostało rozegranych 31 spotkań. Spośród startujących uczestników najwięcej tytułów mistrza świata zdobył Stephen Hendry (7), oprócz niego w zawodach brało udział siedmiu innych graczy, którzy w przeszłości zdobywali tytuł mistrza świata. W sezonie poprzedzającym te mistrzostwa świata zostało rozegranych pięć turniejów rankingowych.
Ostatnia 32: 2800 punktów (w przypadku zawodników nierozstawionych) lub 1400 (w przypadku zawodników rozstawionych).Punktowane były również poszczególne fazy kwalifikacji, przy czym jeżeli rozstawiony zawodnik (grający pierwszy mecz w eliminacjach) przegrywał spotkanie, wówczas dostawał połowę punktów przewidzianych za udział w danej fazie kwalifikacji. Punktacja prezentowała się następująco:
Bilety były rozprowadzane internetowo przez stronę www.sheffieldboxoffice.com. Przykładowo: cena wejściówki na sesję poranną i popołudniową meczu 1. rundy wyniosła 12 funtów, zaś na sesję wieczorną 17 funtów. Ceny wejściówek rosły wraz z kolejnymi fazami mistrzostw. Wstęp na jedną sesję meczu finałowego kosztował 42 funty, zaś na ostatnią sesję turnieju (4 sesję meczu finałowego) – 55 funtów.
Najwięcej breaków stupunktowych (pięć) w kwalifikacjach do Mistrzostw świata 2010 wbił Chińczyk Zhang Anda – debiutant snookerowych mistrzostw świata.
Sędziowie Jan Verhaas oraz Terry Camilleri nie dotarli na rozpoczęcie turnieju w związku z wstrzymaniem ruchu lotniczego w Europie, wskutek wybuchu wulkanu Eyjafjöll na Islandii.
Mark Allen w dziewiątym framie meczu I rundy z Tomem Fordem nieskutecznie atakował breaka maksymalnego 147 punktów. Podejście zakończył przy 122 punktach, po uzyskaniu pozycji snooker na zielonej bili.
24 kwietnia, podczas trzeciej sesji meczu ze Steve’em Davisem, trzykrotny mistrz świata John Higgins wbił setnego breaka stupunktowego w historii swoich występów w Crucible Theatre na mistrzostwach świata.
W wieku 52 lat Steve Davis został najstarszym ćwierćfinalistą mistrzostw świata od 1983 roku, gdy mający wówczas 53 lata Eddie Charlton przegrał z tym samym Steve’em Davisem 5:13.
Neil Robertson w meczu II rundy z Martinem Gouldem doprowadził ze stanu 5:11 do zwycięstwa 13:12, co wydarzyło się dopiero po raz drugi w historii Crucible w meczu do 13. wygranych partii. Poprzednio takie wydarzenie miało miejsce w 2007 roku, gdy w ćwierćfinale Shaun Murphy pokonał Matthew Stevensa 13:12.
Podczas turnieju miał miejsce finał inicjatywy „Future Star”. Polegała ona na wyłonieniu młodego gracza, który byłby następcą Ronnie O’Sullivana. Przed turniejem w Crucible, za pomocą ogólnonarodowych selekcji wyłoniono finałową ósemkę młodych talentów, spośród których O’Sullivan wybrał zwycięzce. Osoba ta otrzymała czek w wysokości 5 tysięcy funtów. Będzie również szkolona przez O’Sullivana. Wybrany został 16-letni Joel Walker.
Dennis Taylor i Steve Davis rozegrali okolicznościowego frame’a z okazji 25. rocznicy finału mistrzostw świata z 1985 roku. Wówczas wygrał Taylor 18:17, a mecz rozstrzygał się na czarnej bili.
Po raz pierwszy w historii mistrzostw świata rozgrywanych w Crucible najwyższym breakiem okazał się wynik 146 punktów. Po raz piąty w historii mistrzostw świata w Crucible, najwyższy break turnieju został osiągnięty przez dwóch zawodników, ostatni taki przypadek miał miejsce w 2008 roku, wówczas najwyższym breakiem turnieju był break maksymalny, wbity przez R. O’Sullivana i A. Cartera.
Neil Robertson został czwartym Australijczykiem, który awansował do finału mistrzostw świata (pierwszym od 1975 roku, gdy Eddie Charlton przegrał z Rayem Reardonem 30:31).
Zdobywając tytuł mistrzowski, Robertson dołączył do Horace’a Lindruma, który jako jedyny Australijczyk mógł wcześniej świętować taki sukces (1952). Równocześnie Robertson został drugim zawodnikiem spoza Wysp Brytyjskich, który zdobył mistrzostwo w datowanej od 1977 roku historii turnieju rozgrywanego w Crucible Theatre (jedynym do tej pory był Cliff Thorburn w 1980 roku).
Neil Robertson został także drugim leworęcznym mistrzem świata w snookerze (pierwszym był Mark J. Williams).
Finał rozegrany pomiędzy Graeme’em Dottem i Neilem Robertsonem był pierwszym finałem mistrzostw świata od 2003 roku, w którym nie brał udziału zawodnik angielski.
W turnieju na 1. pozycji rozstawiony został obrońca tytułu. Następne 15 miejsc zostało obsadzonych według kolejności na liście rankingowej na sezon 2009/2010. W nawiasie podano osiągniętą przez zawodnika fazę mistrzostw.
Poniżsi zawodnicy uzyskali awans do mistrzostw świata poprzez udział w kwalifikacjach (w nawiasie numer zajmowany na liście rankingowej), [w nawiasie kwadratowym podano osiągniętą przez zawodnika fazę mistrzostw]:
Mecz ten w całości był rozgrywany 17 kwietnia (w sesji porannej i wieczornej). Z pierwszej sesji zwycięsko wyszedł Barry Hawkins, prowadząc 5:4 (do regulaminowej przerwy w sesji prowadził 3:1) i wbijając wysokie breaki – 51, 69, 51, 84 i 58 punktów. Odpowiedzią na taką grę Hawkinsa był zaledwie jeden wysoki break Higginsa – 52 punkty w 9. partii spotkania.
W drugiej sesji, rozegranej wieczorem tego samego dnia, pierwsze cztery frame’y wygrał Higgins wbijając w jednym z nich 121 punktów w breaku, doprowadzając do przewagi 8:5. Hawkins zdołał odpowiedzieć zaledwie jedną partią, jednak ostatecznie w meczu zwyciężył Higgins 10:6, wbijając po drodze wysoki, 114-punktowy break. To także Szkot jest autorem najwyższego breaka w spotkaniu – 121 punktów w 11. partii spotkania.
Wyniki meczu: Sesja I: 77-30, 1-101(51), 0-70(69), 24-90(51), 83-8, 69-0, 0-84(84), 52-64(58), 96(52)-1 Sesja II: 70(63)-25, 121(121)-0, 65-23, 75(67)-18, 41-63, 114(114)-0, 73-1.
Rozpoczęcie meczu miało miejsce w sesji porannej 1 dnia zawodów – 17 kwietnia. Pierwsze 7 partii wygrał Mark Allen, jego przeciwnik – Tom Ford – zdołał odpowiedzieć jednym frame’em. W ostatniej odsłonie sesji zwyciężył ponownie Allen, ustalając wynik na 8:1.
W drugiej sesji pojedynku (porannej, 18 kwietnia) Tom Ford zaczął odrabiać straty. Z wyniku 8-1 zdołał dojść do rezultatu 8-3, w tym wbijając kolejno breaki w wysokości 77 i 71. Trzecią partię sesji wygrał Mark Allen, również w tym frejmie obydwaj zawodnicy zdołali wbić breaki powyżej 30 punktów. Ostatnią partię przed przerwą wygrał Tom Ford dzięki podejściu, w którym wbił 58 punktów. Pierwszą partię po przerwie, i jak się okazało, ostatnią w meczu, wygrał Mark Allen, uzyskując w podejściu 72 punkty. Dzięki temu ustalił wynik meczu na 10-4 i awansował do drugiej rundy.
Wyniki meczu: Sesja I: 67(66)-59(59), 89(57)-0, 64(39)-35(31), 71(51)-64(36), 62-8, 86(86)-6, 67-39(38), 6-110(107), 122(122)-0 Sesja II: 8-117(77), 36(36)-72(71), 75(32)-38(38), 6-67(58), 72(72)-48(33).
Mecz rozpoczął się w sesji popołudniowej 17 kwietnia. Do przerwy sesji prowadził Joe Perry 3:1, który również wygrał całą sesję 7:2. W drugim framie Holt uzyskał najwyższego breaka całego meczu (112 punktów), ale kluczowymi okazały się partie czwarta i piąta, które Perry wygrał na ostatniej, czarnej bili.
Mecz zakończył się w sesji wieczornej 18 kwietnia. Perry, półfinalista mistrzostw świata z 2008 roku, kontrolował przebieg wydarzeń i wygrał trzy z pięciu partii tej sesji i ostatecznie mecz zakończył się wynikiem 10:4. Perry tylko w trzech frame’ach uzyskał breaki powyżej 60 punktów (najwyższy 64) i pod tym względem zaprezentował się najsłabiej spośród dotychczasowych triumfatorów I rundy.
Wyniki meczu: Sesja I: 67-57(42), 18-112(112), 71-36, 72(37,31)-62(62), 65(64)-64(64), 62(62)-1, 11-59(47), 72(34)-38, 73(55)-8
Mecz rozpoczął się w sesji popołudniowej 17 kwietnia. Stephen Hendry wygrał pierwsze wszystkie partie przed przerwą w sesji, doprowadzając do wyniku 4:0. Po wznowieniu gry Zhang Anda zdołał jednak odrobić 3 frame’y, a ostatecznie pierwsza sesja zakończyła się nieznaczną (5:4) przewagą Hendry’ego.
Po wznowieniu gry, w sesji wieczornej 18 kwietnia, Stephen Hendry stopniowo zwiększał swoją przewagę nad Chińczykiem, dzięki czemu wyszedł na dwuframe’owe prowadzenie – 7:5. Od tego stanu meczu cztery kolejne partie wygrał jednak Zhang Anda. Przy tymże prowadzeniu (9:7) Anda podjął się próby ataku na breaka maksymalnego, która zakończyła się na czarnej po czwartej czerwonej. Partię tę zakończył Hendry odrabiając część strat. Od stanu 9:8 dla Chińczyka, Hendry wbił jeszcze dwa przyzwoite breaki – 52, i 55 punktów, zapewniając sobie zwycięstwo w całym spotkaniu 10:9.
Wyniki meczu: Sesja I: 71(60)-19, 61-48(48), 74(73)-1, 71-4, 0-83(83), 39(39)-70(69), 1-81(64), 21-60(46) Sesja II: 50(38)-97(86), 93(65)-0, 61-1, 65(38)-77(35), 9-77(41), 0-124(76), 6-97(49), 89(89)-25, 94(52)-6, 89(55)-4.
Mecz rozpoczął się w sesji wieczornej 17 kwietnia. Rozegrano wówczas 9 frejmów. Do przerwy wynik wynosił 2-2. W pierwszej partii górą był Ken Doherty, który wbił breaka w wysokości 40 punktów. Drugą partię zdominował Mark Selby, który w jednym podejściu wbił 103 punkty. W partii trzeciej widzieliśmy dużo gry taktycznej. Ostatecznie wygrał ją Ken Doherty. W tej partii nie padł żaden znaczący break. W partii czwartej znów padł 100-punktowy break Marka Selby’ego. Uzyskał wynik 106 punktów w jednym podejściu. Po przerwie Ken Doherty zdołał wygrać tylko jednego frejma. Dokonał tego w siódmej partii, nie padł w niej żaden wyższy break. Pozostałe partie wygrał Mark Selby kolejno uzyskując breaki: 90, 60, 46, 70.
Druga sesja przebiegała pod dyktando Marka Selby’ego. Anglik wygrał 4 z 5 partii, które zostały rozegrany. W partii pierwszej Mark Selby wygrał dzięki brejkom w wysokości 39 i 43. Partia druga również została zapisana na konto Selbyego, który w jednym podejściu wbił 82 punkty. Z kolei frejm numer trzy wygrał Ken Doherty wbijając 61 punktów. W tej partii Anglik odpowiedział tylko podejściem 31-punktowym. Kolejne 2 frejmy wygrał Selby. Wbił kolejno breaki: 80 i 81, ustalając wynik spotkania na 10-4.
Wyniki spotkania: Sesja I: 1-64(40), 107(103)-0, 51-75, 107(106)-14, 90(90)-0, 64(60)-56(54), 17-78, 87(41,46)-0, 78(70)-0 Sesja II: 86(39,43)-0, 87(82)-24, 39(31)-71(61), 80(80)-44, 81(81)-0.
Spotkanie rozpoczęło się 18 kwietnia w sesji porannej. Notowany na ósmym miejscu listy rankingowej Marco Fu był faworytem, mimo iż w obecnym sezonie wygrał zaledwie dwa mecze. Po pierwszych czterech frame’ach Fu prowadził 3-1, a piątą wygrał na ostatniej, czarnej bili, co zdawało się zapewniać mu psychologiczną przewagę. Siódma partia padła łupem Martina Goulda, lecz w kolejnej Fu wbił najwyższego breaka w całym meczu – 112 punktów. Ostatnie dwa frame’y sesji zakończyły się sukcesem Anglika, który przy okazji również uzyskał breaka powyżej 100 punktów (103). Po pierwszej sesji Marco Fu prowadził 5:4.
Drugą sesję rozegrano przed południem 19 kwietnia. Pierwszą partię wygrał Gould breakiem 102 punktów, ale w kolejnych lepszy był reprezentant Hongkongu, który doprowadził do stanu 8:6. Wówczas niżej notowany Anglik odpowiedział trzema kolejnymi frame’ami i po raz pierwszy objął prowadzenie 9:8. W osiemnastej partii Fu wygrał taktyczną rozgrywkę na kolorach i spowodował, że doszło do decydującej, dziewiętnastej partii. W niej słabym rozbiciem popisał się Gould, ale Fu spudłował czerwoną bilę do lewej narożnej kieszeni, jednocześnie wystawiając grę Anglikowi do kieszeni środkowej. Gould jednym podejściem do stołu i breakiem 90 punktów zapewnił sobie zwycięstwo i został pierwszym nierozstawionym zawodnikiem, który awansował do drugiej rundy.
Wyniki meczu: Sesja I: 70(70)-28, 76(36,34)-21, 39-66(58), 71(56)-6, 76(39)-62(37), 1-72(35), 118(112)-1, 0-127(103), 43(37)-72(51)
Sesja II: 1-103(102), 83(32)-41, 8-104(38,66), 66-32, 79(79)-0, 0-79(53), 6-73(32), 29-90(55), 65(51)-42, 0-90(90)2.
Mecz byłego wicemistrza świata z dwukrotnym finalistą turniejów rankingowych zapowiadał się jako jeden z najbardziej zaciętych pojedynków pierwszej rundy. Jednak Allister Carter bardzo szybko uzyskał wyraźną przewagę i pierwszą sesję zakończył prowadzeniem 7:2. Poziom meczu nie był jednak najwyższy; Jamie Cope dwukrotnie uzyskał breaki powyżej 60 punktów, podczas gdy Carter mógł się pochwalić jedynie 57 punktami w jednym podejściu.
Wobec tak ogromnej przewagi Cartera, druga sesja, którą rozegrano 19 kwietnia, nie mogła przynieść wielkich emocji. Obaj zawodnicy poprawili swoje najwyższe breaki w meczu (Cope 84, Carter 83), ale nie doczekano się podejścia stupunktowego. Ostatecznie starszy z Anglików zwyciężył 10:4 po niespodziewanie jednostronnym pojedynku.
Wyniki meczu: Sesja I: 68(55)-32, 69(48)-22, 7-69(62), 62-42, 100(57,43)-20, 62(32)-25, 73(46)-32, 66(49)-64(64), 45-66(43)
Mecz rozpoczął się w sesji porannej 19 kwietnia. Pierwsza sesja okazała się najsłabsza spośród wszystkich rozegranych do tego momentu w Crucible, bowiem padły w niej tylko dwa breaki powyżej 50 punktów (Williams 56, Campbell 53). Zdecydowany faworyt spotkania, Mark J. Williams, okazał się nieznacznie lepszy w tej wątpliwej jakości rozgrywce i zakończył sesję prowadzeniem 5:4.
Mecz został dokończony wieczorem 19 kwietnia. W pierwszym framie sesji Marcus Campbell uzyskał swojego najwyższego breaka – 74 punkty, ale była to jego ostatnia wygrana partia w meczu. Williams zwyciężył w dwóch kolejnych i objął prowadzenie 7:5, a kluczową okazała się partia czternasta, którą Walijczyk wygrał na ostatniej, czarnej bili, po tym, gdy Campbell spudłował ją zagrywając dublem do środkowej kieszeni. Szkot wykonał to zagranie zbyt lekko i zostawił tuż nad kieszenią, co skwapliwie wykorzystał Williams. Ostatnie dwie partie były tylko zwieńczeniem dzieła; ostatecznie dwukrotny mistrz świata wygrał to spotkanie 10:5.
Wyniki meczu: Sesja I: 39-74(53), 67-35, 60(36)-39, 29-61, 83(45,34)-0, 68-0, 47(47)-77(33), 0-85(36,49), 77(56)-41 Sesja II: 6-78(74), 69(54)-22, 72(71)-29, 63-61, 98(87)-6.
Mecz rozpoczął się w sesji popołudniowej 19 kwietnia. Był to dotychczas trzeci w historii pojedynek tych zawodników. Pierwszą partię wygrał Ronnie O’Sullivan wynikiem 63-10. W drugim frame’ie obaj zawodnicy mieli szanse na zwycięstwo, ostatecznie jednak Liang Wenbo przechylił losy partii na swoją korzyść, wygrywając dwoma punktami (66-64). W trzeciej i czwartej partii zwyciężał O’Sullivan wbijając dwa breaki stupunktowe. Po wznowieniu gry frame’a wygrał Wenbo, była to jednak ostatnia partia wygrana przez niego w tej sesji. W kolejnych czterech zwyciężył O’Sullivan, ustanawiając tym samym wynik sesji na 7:2.
W drugiej części tego spotkania, 20 kwietnia, w sesji popołudniowej pierwszego frame’a wygrał Wenbo. Następnie dwie partię zostały jednak wygrane przez O’Sullivana, który wysunął się na prowadzenie 9-3 i potrzebował już tylko jednej partii do awansu. Wenbo zdołał jednak odrobić część strat, wygrywając cztery kolejne partie. Ostatecznie jednak Ronnie O’Sullivan zwyciężył w meczu 10-7 budując wygrywającego breaka w 17 frame’ie. Po tym spotkaniu w wywiadzie pomeczowym odniósł się do następnego pojedynku z Markiem Williamsem, twierdząc iż będzie to ciężkie spotkanie.
Wyniki meczu: Sesja I: 63(32)-10, 64-66(32), 100(100)-40, 108(108)-0, 22-64, 62(54)-1, 62-54, 86(86)-0, 95(56)-0 Sesja II: 21-72(48), 61(34)-60, 90(60)-20, 8-77(61), 19-103(103), 42-76, 4-133(127), 76(73)-0.
Mecz rozpoczął się wieczorem 19 kwietnia. Sześciokrotny mistrz świata, Steve Davis, przegrał dwie pierwsze partie, ale trzecią wygrał na ostatniej, czarnej bili. W trakcie całej sesji nieprzerwanie na prowadzeniu znajdował się Mark King, który w czwartym framie uzyskał najwyższego breaka (94 punktów). Wynik do przerwy: 3-1 dla Marka Kinga. Jednak występujący po raz 30. w Crucible Davis zakończył ją stosunkowo korzystnym dla siebie rezultatem i przegrywał tylko 4:5.
Mecz dokończono w sesji wieczornej 20 kwietnia. Pierwszą partię sesji zapisał na swoim koncie King, ale kolejne cztery – głównie dzięki dobrej grze taktycznej – padły łupem Davisa. W czternastym i piętnastym framie ponownie lepszy okazał się King, który tym samym doprowadził do remisu 8:8. W siedemnastym framie Davis wbił swojego najwyższego breaka w meczu (91 pkt.), ale w następnym leworęczny King okazał się lepszy w rozgrywce na kolorach i po raz trzeci o wyniku meczu I rundy decydowała dziewiętnasta partia. W niej King spudłował różową do środkowej kieszeni i oddał inicjatywę Davisowi, który dzięki skutecznej grze taktycznej wypracował sobie przewagę niezbędną do odniesienia zwycięstwa. King zdołał ustawić jednego skutecznego snookera, ale nie odrobił już strat i po przypadkowym wbiciu ostatniej różowej w momencie, w którym potrzebował punktów z fauli Davisa (snookerów), automatycznie partia została zakończona i ostatecznie triumfatorem meczu został Steve Davis wynikiem 10:9.
Wyniki meczu: Sesja I: 67(53)-1, 78(47)-8, 52(38)-61, 94(94)-1, 4-86(77), 39-77(30,35), 78(62)-22, 69-35, 31-55 Sesja II: 53-33, 40(40)-78(54), 45-76, 0-68(34), 6-60(49), 78-14, 73(54)-45, 0-91(91), 77(48)-42, 43-55.
Pojedynek został rozpoczęty w sesji porannej 20 kwietnia. Pierwszą sesję zdominował zdecydowany faworyt, Ding Junhui, który wygrał ją 8:1. Siódmy frame był jedynym wygranym przez Stuarta Pettmana, który wcześniej wbił jednego breaka powyżej 50 punktów (w czwartej partii). Ding swój najwyższy break uzyskał w partii szóstej (120 punktów).
Druga sesja, rozegrana przed południem 21 kwietnia, trwała tylko nieco ponad pół godziny, bowiem Chińczyk bez problemów wygrał dwie brakujące partie, potrzebne mu do końcowego sukcesu wynikiem 10:1.
Wyniki meczu: Sesja I: 99(42,44)-17, 75-11, 73(53)-48, 77(77)-51(51), 111(88)-8, 129(120)-0, 3-64, 67(40)-42, 95(95)-12 Sesja II: 88(88)-1, 61-47.
Drugi z meczów, który rozpoczął się w sesji porannej 20 kwietnia. Było to czwarte w historii spotkanie tych zawodników (wszystkie z nich wygrał Ryan Day). Pierwsze dwa frame’y padły łupem Ryana Daya (jedną z nich wygrał na kolorach, drugą najwyższym breakiem sesji – 97 punktów), ale kolejne cztery wygrał nierozstawiony Mark Davis. Ostatnie trzy partie obaj zawodnicy wygrywali naprzemiennie i sesja zakończyła się minimalnym prowadzeniem Marka Davisa 5:4.
Spotkanie dokończono w sesji porannej 21 kwietnia. Pierwsze dwa framy padły łupem Daya, który wyszedł na prowadzenie 6:5, ale wkrótce Davis doprowadził do remisu. Czternastą partię Day wygrał na ostatniej, czarnej bili, ale w następnej to Davis popisał się takim wyczynem wskutek słabego pozycjonowania Walijczyka na ostatnią czarną bilę. Day forsował wbicie przy użyciu krzyżaka, ale spudłował i Davis dobił czarną bilę bez żadnego problemu, zagraniem przez całą długość stołu. W szesnastym framie Day kontrolował sytuację i doprowadził do remisu 8:8, ale w dwóch ostatnich partiach popełnił proste błędy na wbiciu, zostawiając łatwą grę rywalowi. Davis nie zmarnował takich szans i został trzecim nierozstawionym zawodnikiem, który awansował do II rundy.
Wyniki meczu: Sesja I: 63(34)-49, 97(97)-6, 18-84(84), 1-85(85), 26-80(37,30), 52(39)-72(52), 54(46)-11, 17-78(46), 88(76)-5 Sesja II: 74(32,36)-0, 74(58)-11, 32-78(41), 62-51, 53-54, 69(33)-23, 10-71(56), 25-81(62).
Mecz rozpoczął się w sesji wieczornej 20 kwietnia. Mimo iż pierwszą partię wygrał Peter Ebdon, cała sesja stała pod znakiem dominacji Graeme’a Dotta, który zwyciężył w siedmiu z ośmiu następnych. W drugim framie Szkot uzyskał jedynego breaka stupunktowego w tym pojedynku (105 punktów).
Pojedynek dokończono wieczorem 21 kwietnia. Pierwsze dwa framy wygrał Ebdon, zmniejszając straty do wyniku 4:7, ale kluczową dla końcowego rozstrzygnięcia okazała się partia dwunasta. W niej Dott uzyskał 67 punktów przewagi, ale oddał stół rywalowi forsując wbicie czerwonej, do której wcześniej źle spozycjonował białą bilę. Ebdon odpowiedział 43 punktami, ale mając układ na wygranie frame’a, również popełnił błąd w pozycjonowaniu na bilę zieloną. Anglik forsował wbicie, ale spudłował i pozwolił Dottowi na zwycięski powrót do stołu. Ebdon zdołał wygrać następną partię, ale w dwóch ostatnich wyraźnie lepszy okazał się Szkot, który ostatecznie zwyciężył 10:5.
Wyniki meczu: Sesja I: 85(50)-54(33), 16-105(105), 37(37)-70(53), 12-64(36), 0-105(57,48), 46(41)-68(41), 61-50(50), 36-91 Sesja II: 73(72)-49, 72(47)-30(30), 46(46)-79(37), 81(55)-30, 28-73(34), 37-56.
Mecz rozpoczął się w sesji popołudniowej 20 kwietnia. Pierwszą partię wygrał nierozstawiony Fergal O’Brien, zaś pięć kolejnych na swoim koncie zapisał leworęczny Asutralijczyk – Neil Robertson. Irlandczyk zdołał zwyciężyć w dwóch następnych, jednak w ostatniej partii Robertson breakiem 106 punktów ustalił wynik sesji na 6:3 na swoją korzyść.
Mecz dokończono w sesji popołudniowej 21 kwietnia. Pierwsze dwa framy pewnie wygrał O’Brien, ale kluczowe okazały się dwa następne. Najpierw Robertson wygrał dwunastą partię na ostatniej, czarnej bili, natomiast partia trzynasta trwała aż 69 minut i rozstrzygnęła się w dogrywce na czarnej bili. O’Brien otwierając dogrywkę popełnił prosty błąd, gdyż biała bila zbiła się dwukrotnie z czarną i wystawiła ją do łatwego wbicia do prawej narożnej kieszeni. Takiej szansy Australijczyk nie zmarnował i powiększył przewagę do trzech framów. W dwóch kolejnych O’Brien nie miał już żadnych szans, bowiem Robertson dwukrotnie uzyskiwał breaki powyżej 50 pkt. i ostatecznie zwyciężył 10:5.
Wyniki meczu: Sesja I: 22-60(44), 73-7, 81(70)-16, 75(30)-19, 71(62)-50(50), 94(64)-21, 6-65, 14-65, 106(106)-0 Sesja II: 32-67(58), 40-73(64), 58-54, 77-70(44), 83(83)-4, 89(59)-0.
Mecz rozpoczęto w sesji popołudniowej 21 kwietnia. Najwyższego breaka pierwszej sesji uzyskał Stephen Lee wbijając 127 punktów, jednakże ta część spotkania rozgrywana była pod dyktando Stephena Maguire’a, który wygrał sześć z dziewięciu rozegranych frame’ów.
Drugą sesję tego spotkania rozegrano w sesji wieczornej 22 kwietnia. W pierwszym framie Stephen Lee uzyskał wysokiego breaka w wysokości 95 punktów, jednakże Maguire w następnym odpowiedział 114 punktami w podejściu i utrzymał wysokie prowadzenie 8:4. Dwie ostatnie partie również zakończyły się zwycięstwem Szkota a ostateczny wynik brzmiał 10:4 dla Maguire’a.
Wyniki meczu: Sesja I: 87(60)-11, 52-36, 65-56, 56-59, 5-129(127), 94(84)-6, 41-66, 66-48, 60(35)-13 Sesja II: 0-104(95), 115(114)-8, 94(67)-0, 64-39, 69(38)-6.
Pojedynek rozpoczęto wieczorem 21 kwietnia. Gerard Greene uzyskawszy breaka 53 punktów zapewnił sobie triumf w pierwszej partii, lecz pozostałe osiem frame’ów sesji wygrał mistrz świata z 2005 roku i praktycznie zapewnił sobie awans do II rundy. W piątym framie Shaun Murphy wbił jedynego breaka stupunktowego (108 punktów).
Mecz dokończono w sesji popołudniowej 22 kwietnia. Niemający nic do stracenia Greene ponownie wygrał pierwszego frame’a sesji, ale w następnym Murphy zapewnił sobie zwycięstwo na ostatniej, czarnej bili i przy stanie 9:2 był zdecydowanym faworytem meczu. W tym momencie Greene zaprezentował swoją najlepszą grę i wygrał aż pięć kolejnych frame’ów. Wśród nich była partia piętnasta, gdy Greene potrzebował snookera, aby przedłużyć swój udział w turnieju, i postawił go za bilą niebieską. Murphy popełnił aż cztery faule, a Greene wbił niebieską i różową, wygrywając partię. Ostatecznie Anglik zakończył passę rywala, uzyskując breaka 87 punktów w partii siedemnastej.
Wyniki meczu: Sesja I: 4-73(53), 88(50,38)-18, 73(62)-49, 76(61)-25, 109(108)-16, 76(76)-57(57), 94(90)-0, 59(46)-8, 96(88)-28 Sesja II: 0-98(38,50), 55-45, 27-79(67), 1-72(65), 48(43)-70, 39-74(55), 0-92(92), 87(87)-0.
Mecz ten rozpoczął 22 kwietnia w sesji wieczornej. Od początku inicjatywę w meczu miał Steve Davis, który wygrał pierwszą i trzecią partię. Do przerwy był więc remis 2:2. Po wznowieniu gry partie wygrywał już tylko Davis, który ostatecznie zwyciężył w sesji 6-2. Davis zdobył swojego pierwszego breaka stupunktowego w sezonie 2009/2010 – uzyskując w jednym podejściu 102 punkty w partii 7.
Druga sesja tego pojedynku była rozgrywana 23 kwietnia w sesji popołudniowej. John Higgins wygrał pierwsze dwie partie, odrabiając połowę strat z pierwszej sesji. Davis jednak wygrał dwie kolejne partie i utrzymał cztery frame’y przewagi przed przerwą. Po wznowieniu gry Higgins wygrał trzy partie, wbijając w 14. frame’ie break 106-punktowy. Ostatnią partię sesji wygrał jednak Davis, który prowadził w meczu już tylko 9-7.
Trzecia i decydującą sesja została rozpoczęta 24 kwietnia, Higgins i Davis wygrali w niej do przerwy po dwie partie. Po wznowieniu gry zwyciężał już tylko Davis – wygrywając mecz 13:11. W ostatniej partii meczu wbił brązową poprzez wózek, odblokowując sobie stojącą przy lewej bandzie niebieską bilę; po jej wbiciu potrzebował jeszcze bili różowej, ale wbijając niebieską uzyskał do niej dobrą pozycję i wbicie było trywialne.
Wyniki meczu: Sesja I: 1-69(53), 73(60)-15, 7-83(48), 60-34, 24-72(72), 52(52)-61(35), 5-102(102), 33-68(53) Sesja II: 78(78)-48(48), 58-39, 28-99(83), 36-71, 48-12, 106(106)-15, 63-33, 28-63(55) Sesja III: 98(70)-0, 135(115)-0, 22-87(37,46), 47(41)-60(49), 75(59)-33, 69(56)-19, 22-62(35), 43(42)-60(33).
Mecz rozpoczął się w sesji popołudniowej 22 kwietnia. Pierwsze dwa frame’y zapisał na swoim koncie Davis, ale faworyzowany Mark Allen wygrał następnych pięć partii, przejmując kontrolę nad wydarzeniami na stole. W szóstym framie Irlandczyk z Północy wyrównał swojego najwyższego breaka w karierze, uzyskując 146 punktów. Był to zarazem pierwszy break takiej wysokości w historii mistrzostw świata rozgrywanych w Crucible Theatre. Ostatnią partię sesji wygrał Davis i przegrywał 3:5.
Druga sesja rozgrywana rankiem 23 kwietnia ponownie stała pod znakiem dominacji Allena. Tym razem Irlandczyk z Północy wygrał aż sześć z ośmiu frame’ów i przed ostatnią sesją prowadził 11:5.
Mecz dokończono wieczorem 23 kwietnia. Allen nie dał szans rywalowi i wygrał dwa frame’y potrzebne mu do końcowego sukcesu, uzyskując w nich dwa breaki stupunktowe. Ostateczny wynik meczu brzmiał 13:5 dla Marka Allena.
Wyniki meczu: Sesja I: 4-98(62,36), 14-79(49,30), 81(81)-49(49), 88(46,41)-8, 71(51)-21, 146(146)-0, 72(41)-15, 14-103(80) Sesja II: 73(63)-7, 56-31, 28-66, 67(59)-43, 77(73)-32, 76(36)-1, 78(74)-24, 0-72(72) Sesja III: 131(131)-0, 101(101)-27.
Pojedynek rozpoczęto w sesji porannej 23 kwietnia. Najniżej notowany na liście rankingowej spośród zawodników, którzy awansowali do drugiej rundy, Martin Gould rozpoczął w znakomitym stylu, wygrywając sześć pierwszych partii (w trzecim framie uzyskując breaka 116 punktów). Faworyzowany Australijczyk dopiero dwie ostatnie partie zapisał na swoim koncie, ale po pierwszej sesji przegrywał wyraźnie 2:6.
Drugą sesję rozegrano wieczorem 23 kwietnia. Robertson rozpoczął od breaka 86 punktów, ale solidna gra Goulda pozwoliła mu utrzymać bezpieczną przewagę. Anglik wbił trzy breaki powyżej 50 punktów i wygrał całą sesję 5:3, a wynik po dwóch sesjach brzmiał 11:5 na jego korzyść, co stawiało go w roli zdecydowanego faworyta do sensacyjnego zwycięstwa.
Mecz dokończono w sesji popołudniowej 24 kwietnia. Będący w krytycznej sytuacji Robertson rozpoczął w znakomitym stylu, uzyskując breaki 64 i 112 punktów w pierwszych dwóch partiach, do tego dołożył sukcesy w dwóch następnych, choć bez tak spektakularnych podejść punktowych. Niemniej jednak od stanu 5:11 doprowadził do 9:11 i wciąż mógł liczyć na powrót do meczu. Dwudziesty pierwszy frame ponownie miał niespójny przebieg, ale break 41 punktów wystarczył Australijczykowi do zapisania go na swoje konto. Martin Gould dopiero w szóstym framie sesji powiększył swoje konto, wygrywając w rozgrywce na kolorach. Kolejna partia ponownie rozstrzygnęła się na kolorach, ale tym razem lepszy okazał się Robertson. Frame dwudziesty czwarty znowu padł łupem Australijczyka, który wbił breaka 48 punktów i kontrolował przebieg wydarzeń. W ten sposób doszło do decydującej dwudziestej piątej partii. W niej Gould wbił swojego najwyższego breaka w sesji (40 punktów), ale nie trafił trudnej czerwonej do „zielonej” kieszeni po wcześniejszym słabym pozycjonowaniu i nierozbiciu skupiska czerwonych. Robertson wykorzystał szansę i uzyskał breaka 52 punktów, choć źle spozycjonował do ostatniej czerwonej i zamiast wbicia, postawił rywalowi snookera za czarną. Gould wyszedł z tej opresji, ale zostawił czerwoną do wbicia po długości stołu Robertsonowi, co tenże uczynił. Następnie Australijczyk wbił sekwens kolorowych do niebieskiej włącznie i odniósł niespodziewane w kontekście pierwszych dwóch sesji zwycięstwo. Neil Robertson został w ten sposób drugim zawodnikiem w historii Crucible, który w meczu do 13 wygranych partii odniósł taki sukces, choć przegrywał 5:11.
Wyniki meczu: Sesja I: 1-78(39), 13-71(70), 12-116(116), 0-80(80), 38-75(43), 16-71(53), 76(71)-4, 60(53)-22 Sesja II: 109(86)-14, 0-93(31,46), 61-22, 4-88(58), 31-103(48), 8-61(53), 81(65)-13, 1-69(63), 65(64)-1 Sesja III: 112(112)-0, 62-16, 54(41)-22, 59-18, 48-68, 63-45, 75(48)-7, 70(52)-40(40).
Pierwsza sesja meczu rozpoczętego po południu 24 kwietnia miała niespodziewanie jednostronny przebieg. Graeme Dott wykradł otwierającego frame’a meczu na czarnej bili, a później uzyskał jeszcze cztery breaki powyżej 50 punktów (w tym jeden stupunktowy) i wygrał sesję 7:1.
Druga sesja ponownie rozpoczęła się od znakomitej gry Dotta, który uzyskał dwa breaki stupunktowe i powiększył swoją przewagę do stanu 11:1, przy którym szanse Stephene’a Maguire na zwycięstwo były wyłącznie iluzoryczne. Ostatecznie Maguire zdołał wygrać trzy z ostatnich frame’ów sesji i doprowadzić do stanu 4:12.
Trzecia sesja została rozegrana wieczorem 24 kwietnia. Pierwsze dwie partie padły łupem Maguire’a, ale Graeme Dott dopiął celu w trzeciej i uzyskał jedyną potrzebną mu do końcowego sukcesu partię. Ostatecznie mistrz świata z 2006 roku zwyciężył stosunkiem 13:6 i wciąż zachował szanse na powrót do czołowej „16” oficjalnej listy rankingowej na sezon 2010/2011. W tym celu Szkot musi jednak awansować do półfinału.
Wyniki meczu: Sesja I: 59(35)-66(43), 4-94(94), 64-18, 35-68(41), 22-110(110), 55-66, 0-99(99), 19-96(59) Sesja II: 1-130(130), 9-66(60), 0-131(127), 20-67(50), 125(120)-0, 82(82)-0, 7-67(40), 66(58)-46 Sesja III: 75(75)-19, 81(77)-9, 23-99(44,49).
Mecz rozpoczął się 24 kwietnia w sesji popołudniowej. Pierwszą partię wygrał M. Williams, później jednak nastąpiła seria czterech zwycięskich partii O’Sullivana. Williams odpowiedział jednak trzema frame’ami i cała sesja zakończyła się remisem 4:4. Nie padł ani jeden stu punktowy break (najwyższy to 83 punkty O’Sullivana w 4. partii).
Druga sesja pojedynku była rozgrywana w części wieczornej, 25 kwietnia. Pierwszą partię wygrał O’Sullivan, jednak później nastąpiła seria trzech wygranych frame’ów przez Williamsa, który wyszedł na prowadzenie 7:5, po wznowieniu gry O’Sullivan wygrał trzy partie (odpowiednio: 13, 15, 16) i doprowadził do remisu 8:8 po dwóch sesjach. Podobnie jak w pierwszej sesji nie padł ani jeden break powyżej stu punktów.
W sesji popołudniowej 26 kwietnia została rozegrana ostatnia odsłona tego meczu. Ronnie O’Sullivan wygrał pierwszą partię tej sesji breakiem 53 punktów, podczas gdy Williams zmarnował swoją szansę po przypadkowym wbiciu białej do środkowej kieszeni. Walijczyk zdołał wyrównać wynik spotkania na 9:9 również uzyskując breaka 53 punktów. W kolejnej partii szanse na zwycięstwo miał Williams, zanim O’Sullivan zbudował wygrywającego breaka 104-punktowego, był to również pierwszy break powyżej stu punktów w całym meczu. Następny frame również został wygrany przez O’Sullivana, który wysunął się na prowadzenie (przed przerwą w sesji) 11:9. Po wznowieniu gry zwyciężył w kolejnym frame’e Williams, budując 115 punktów w breaku. Była to jednak jego ostatnia partia wygrana w tym meczu, w kolejnym dwóch partiach wygrał O’Sullivan budując wysokie breaki (odpowiednio 111 i 106 punktów). W ostatniej partii Ronnie O’Sullivan ustawił bardzo trudnego snookera, z którego Williams wyszedł dopiero po siedmiu próbach, zostawiając jednak grę przeciwnikowi.
Wyniki meczu: Sesja I: 58-21, 0-67(67), 2-87(78), 0-83(83), 0-78(78), 103(75)-0, 61(57)-24, 74(74)-41, Sesja II: 24-110(86), 91(54,31)-7, 46(35)-45(43), 99(99)-0, 48(48)-78(46), 87(44,43)-1, 42-80(66), 32(32)-72(72), Sesja III: 9-68(53), 102(53)-7, 22-104(104), 12-79(75), 121(115)-7, 0-143(111), 1-137(106).
Mecz rozpoczęto wieczorem 24 kwietnia. Był to jednocześnie rewanż za półfinał z 2008 roku. Pierwsza sesja nie przyniosła breaków stupunktowych, ale solidną grę z obu stron. Carter wbił dwa, zaś Perry trzy breaki powyżej 50 punktów, a sesja zakończyła się remisem 4:4.
Drugą sesją rozegrano wieczorem 25 kwietnia. Allister Carter pokazał się w niej ze znacznie lepszej strony, wygrywając cztery pierwsze frame’y (w tym jeden breakiem 100 punktów) i przejął kontrolę nad przebiegiem pojedynku. Perry zdołał wygrać dwa frame’y, ale po dwóch sesjach przegrywał wyraźnie 6:10.
Mecz dokończono po południu 26 kwietnia. Tym razem to Perry znakomicie rozpoczął tę sesję, wygrywając aż pięć pierwszych frame’ów, w których uzyskał cztery breaki powyżej 50 punktów. Pozbawiony prowadzenia Carter wbił 104 punkty w jednym podejściu partii dwudziestej drugiej, a w ostatnich dwóch frame’ach okazał się lepszy w taktycznej rozgrywce, podczas której obaj zawodnicy popełnili sporo błędów na pozycjonowaniu i wbiciach. W 24. framie Perry miał szansę na doprowadzenie do decydującej partii, ale spudłował czerwoną wzdłuż dolnej bandy, co pozwoliło Carterowi na ustawienie snookera. Perry wychodząc z tej pozycji trafił białą bilą do lewej górnej kieszeni, co pozwoliło Carterowi na wbicie ostatniej czerwonej z białej ustawionej w polu „D”. Następnie wicemistrz świata z 2008 roku wbił sekwens kolorowych do różowej włącznie i po raz trzeci z rzędu awansował do ćwierćfinału mistrzostw świata. Dla Perry’ego końcówka meczu miała identyczny przebieg jak w półfinale sprzed dwóch lat, gdy będąc na prowadzeniu 15:14 przegrał kolejne trzy frame’y i w efekcie cały mecz 15:17.
Wyniki meczu: Sesja I: 92(88)-4, 29-68(50), 0-63(50), 69(37)-36, 0-85(56), 72(72)-0, 29-60, 71-44 Sesja II: 79(61)-29, 71(46)-28, 113(100)-0, 66-45, 0-70(36), 69-42, 10-85(37,44), 72(32)-1 Sesja III: 9-63(62), 2-78(50), 23-78(31), 17-71(63), 0-68(55), 108(104)-0, 82(82)-24, 72(40)-47.
Mecz rozpoczęto popołudniu 25 kwietnia. Zgodnie z oczekiwaniami pojedynek okazał się bardzo wyrównany, choć nieco wyższe breaki wbijał Chińczyk (m.in. 105 punktów w partii piątej). Dzięki wygranej w taktycznej rozgrywce na kolorach w ósmym framie Ding prowadził do pierwszej sesji 5:3.
Druga sesja została rozegrana przed południem 26 kwietnia. Shaun Murphy rozpoczął od dwóch wysokich breaków i doprowadził do remisu 5:5, lecz Ding ponownie objął dwuframe’owe prowadzenie dzięki dwóm podejściom w partii jedenastej oraz przypadkowemu wbiciu białej przez Anglika podczas taktycznej rozgrywki na kolorach w następnej. Jednak mistrz świata z 2005 roku zdołał doprowadzić do remisu 8:8, wygrywając trzy z ostatnich czterech partii tej sesji.
Pojedynek został dokończony wieczorem 26 kwietnia. Pierwszego frame’a sesji wygrał Chińczyk, ale Anglik doprowadził do remisu, wykradając osiemnastą partię na bili różowej. W kolejnej Ding wbił swojego najwyższego breaka w całym turnieju (137 punktów), ale jak się okazało była to ostatnia zwycięska dla niego partia w meczu. Frame dwudziesty to ponownie sukces Murphy’ego w samej końcówce, po taktycznej rozgrywce na kolorach. Również partia 21. miała podobny przebieg; Ding uzyskał 50 punktów w breaku, ale pozwolił Anglikowi na powrót do stołu, a później przegrał rozgrywkę na kolorach po złej odstawnej na bili żółtej. Shaun Murphy kontynuował zwycięską passę w następnej partii, a w ostatniej wbił swojego najwyższego breaka w turnieju (129) i ostatecznie triumfował 13:10. O tym wyniku, zwłaszcza w kontekście trzeciej sesji, zadecydowała większa odporność psychiczna Anglika w decydujących momentach poszczególnych partii.
Wyniki meczu: Sesja I: 32-65(53), 70(32)-60(46),79(68)-55, 44(44)-83(47,36), 115(103)-10, 78(78)-61(32), 32(32)-75(43), 58-47 Sesja II: 4-72(72), 0-106(100), 70(37,33)-0, 82-64, 14-106(42), 74(32)-0, 7-98, 13-67(43) Sesja III: 73(58)-46(34), 51(35)-60(31), 137(137)-0, 51(51)-61, 44-79(50), 28-73, 6-128(128).
Mecz rozgrywano równolegle z pojedynkiem Ding Junhui – Shaun Murphy. W pierwszej sesji żaden z zawodników nie uzyskał przewagi, dodatkowo obaj popisali się wygraniem frame’a, w którym rywal zdawał się kontrolować przebieg wydarzeń na stole. W siódmej partii Selby wbił breaka 61 punktów, ale pozwolił rywalowi na powrót do stołu i kradzież frame’a na bili różowej. W ostatniej partii Selby potrzebował dwóch snookerów na remis punktowy, a po faulu Szkota na różowej już jednego snookera na zwycięstwo. Ta sytuacja powiodła się Anglikowi, który wygrał frame’a dwoma punktami i ustalił wynik sesji na 4:4.
Druga sesja rozegrana przed południem 26 kwietnia miała już bardzo jednostronny przebieg. Mark Selby wygrał cztery pierwsze frame’y, w tym partię dwunastą, gdy break 60 punktów Hendry’ego okazał się niewystarczający do sukcesu i Anglik wykradł go rywalowi na ostatniej, czarnej bili. Siedmiokrotny mistrz świata zdołał wygrać tylko partię trzynastą, ale w trzech ostatnich frame’ach sesji ponownie lepszy okazał się wicemistrz świata z 2007 roku i powiększył swoje prowadzenie do stanu 11:5.
Mecz dokończono wieczorem 26 kwietnia. Trzecia sesja nie miała historii, bowiem Selby wygrał dwa potrzebne do końcowego sukcesu frame’y i ostatecznie mecz zakończył się wynikiem 13:5 dla Anglika.
Wyniki meczu: Sesja I: 89(52)-39(39), 0-96(96), 79(71)-23, 0-121(121), 30-77, 61(61)-73(43), 77(32)-75(51) Sesja II: 96(96)-19, 99(46,45)-0, 92(48,44)-21, 62(62)-60(35), 4-92(47), 117(117)-8, 99(99)-0, 108(72)-1 Sesja III: 66(49)-28, 72-18.
Pojedynek rozpoczął się przed południem 27 kwietnia. Pierwsza sesja stała pod znakiem absolutnej dominacji Robertsona, który wbił pięć breaków 50 punktowych, podczas gdy Davis nie był w stanie przekroczyć 40 punktów w jednym podejściu. Jedyną wygraną przez Anglika partią była piąta, poza tym miał jeszcze szanse na sukces w czwartej, ale tam Robertson okazał się lepszy w samej końcówce, wbijając niebieską, różową i czarną. Po pierwszej sesji Australijczyk prowadził 7:1.
Drugą sesję rozegrano wieczorem 27 kwietnia. Robertson miał szansę zakończyć ten pojedynek bez konieczności rozpoczynania trzeciej sesji; przy prowadzeniu 12:2 spudłował czerwoną, po trafieniu której Davis potrzebowałby już snookerów i w efekcie Anglik breakiem 32 punktów zdołał wygrać tę partię jednym „oczkiem”. W szesnastym framie Davis ponownie okazał się lepszy w grze taktycznej i zmniejszył straty do stanu 4:12. W swoim pierwszym wygranym framie tej sesji Davis wbił najwyższego breaka w sezonie (127).
Trzecia sesja rozpoczęła się przed południem 28 kwietnia. Davis zapisał na swoim koncie pierwszą partię breakiem 59 punktów, ale w drugiej zgubił pozycję i po wymianie na odstawnych, Robertson otrzymał swoją szansę, którą wykorzystał breakiem 107 punktów. Końcowy wynik 13:5 dla Australijczyka.
Wyniki meczu: Sesja I: 30-83(35), 24-96(92), 14-92(63), 47-75(57), 67-41, 12-65(36), 0-89(89), 25-84(53) Sesja II: 14-85(53), 128(128)-1, 54(40)-70(39), 0-92(92), 26-84(45), 65(33,32)-64(48), 61-38 Sesja III: 68(59)-1, 27-107(107).
Mecz rozgrywano równolegle do pojedynku Robertson – Davis. W pierwszej sesji Mark Allen wygrał cztery otwierające partie, podczas gdy jego rywal, Graeme Dott uskarżał się na bóle głowy. Jednak szkocki zawodnik doprowadził do stanu 3:5, choć ostatniego frame’a znowu wygrał Allen (breakiem 100 punktów).
W drugiej sesji to Dott posiadał inicjatywę, w trzynastym framie wbił swojego pierwszego w meczu breaka stupunktowego (116) i łącznie wygrał pięć z siedmiu frame’ów. Ostatnią partię, podobnie jak w porannej sesji, zapisał na swoje konto Allen, ale tym razem w ten sposób tylko doprowadził do remisu 8:8.
Trzecią sesję dwoma breakami powyżej 50 punktów rozpoczął Dott i wysunął się na prowadzenie 10:8. Kolejne cztery frame’y wygrał jednak Allen, w tym bardzo emocjonującą partię dwudziestą pierwszą, gdzie Dott spudłował czerwoną przy 53 punktach w breaku, a Irlandczyk z Północy odpowiedział dwoma podejściami 30 punktowymi, przedzielonymi udanym ustawieniem snookera (wychodząc z niego Dott nie popełnił faulu, ale zaliczył podwójne zbicie z czerwoną, zostawiając grę rywalowi). Po dwudziestu dwóch partiach Allen objął prowadzenie 12:10 i zdawał się posiadać przewagę psychologiczną, po wcześniejszym wygraniu tak wyrównanego frame’a. Jednak mistrz świata z 2006 roku w następnym framie wbił breaka 115 punktów, a w kolejnych partiach uzyskał przewagę taktyczną i nisko punktowanymi podejściami zdołał zapewnić sobie awans do półfinału. W ten sposób Graeme Dott powróci od czołowej „16” oficjalnej listy rankingowej po dwóch latach nieobecności.
Wyniki meczu: Sesja I: 1-99(66), 0-75(38,37), 41(41)-73(58), 29-67(54), 76(76)-0, 69(35)-43, 67(39)-33(33), 0-105(100) Sesja II: 44-66(38), 67(39)-1, 74(74)-8, 2-68(44), 136(116)-7, 116(85)-13, 91(67)-21, 20-78(67) Sesja III: 86(65)-31(31), 62(54)-24, 11-74(45), 13-93(42), 64(53)-65(30,35), 31(31)-75(31), 115(115)-3, 56-8, 75(41)-0.
Pierwsza sesja meczu, rozgrywana po południu 27 kwietnia, nie stała na najwyższym poziomie. Obaj zawodnicy łącznie uzyskali tylko trzy breaki powyżej 50 punktów, a lepszy w tej wymianie okazał się Murphy, który objął prowadzenie 5:3.
Druga sesją, rozgrywaną przed południem 28 kwietnia, lepiej rozpoczął Murphy, po tym, gdy Carter uzyskał pozycję snooker przy własnym podejściu. Mistrz świata z 2005 roku wygrał trzy z pierwszych czterech frame’ów i wyszedł na prowadzenie 8:4, co zdawało się pozwolić mu kontrolować przebieg meczu. Jednak Carter zdominował trzy z ostatnich czterech partii, a w trakcie wyrównanego frame’a piętnastego wykorzystał fakt utraty pozycji przez Murphy’ego przy budowaniu breaka i ostatecznie sesja zakończyła się remisem 8:8.
Mecz został dokończony wieczorem 28 kwietnia. Pierwszego frame’a sesji wygrał Carter breakiem 122 punktów, na co Murphy odpowiedział 81 punktami w kolejnym i ponownie mieliśmy remis. Faktycznie w ostatniej sesji żaden z zawodników nie uzyskał przewagi dwóch partii, ale przy stanie 12:11 dla Murphy’ego, miał on szansę na zakończenie pojedynku. Spudłował jednak czerwoną przy 42 punktach w breaku i Carter wykradł frame’a podejściem 59 punktów, doprowadzając od decydującej, 25. partii. W niej to Murphy ponownie stanął przed szansą na końcowy sukces, ale przy 35 puntach w breaku nie trafił łatwej różowej z punktu do lewej narożnej kieszeni. Carter podszedł do stołu i również uzyskał 35 punktów, ale po złym pozycjonowaniu spudłował żółtą bilę, która została przy kieszeni, choć zasłonięta przez bilę zieloną. Murphy próbował ją wbić, omijając zieloną, ale mimo uzyskania dobrego kontaktu z żółtą, ta odbiła się od narożnika kieszeni i nie wpadła do środka. Tej szansy Carter już nie mógł zmarnować i po wbiciu sekwensu kolorowych do różowej włącznie, zapewnił sobie awans do półfinału wynikiem 13:12.
Wyniki meczu: Sesja I: 41(37)-70(70), 51(47)-62(37), 82(51)-23, 63-53(48), 24-76(38,36), 19-100(53,31), 41-83(36), 72-47 Sesja II: 39(39)-70(58), 89(55)-1, 32(32)-84(84), 54(30)-60, 83(41)-0, 101(87)-0, 73(73)-45(33), 64(64)-1 Sesja III: 122(122)-10, 0-81(81), 19-101(33,49), 64(31)-25, 61(61)-1, 54(42)-69(61), 73(59)-46(42), 64(35)-40(35).
Mecz rozpoczął się w sesji popołudniowej 27 kwietnia. Pierwsza partię wygrał O’Sullivan (obaj zawodnicy mieli w niej sporo szans na przechylenie szali zwycięstwa na swoją korzyść). Dwie kolejne partie wygrał Selby, ale przed przerwą wyrównał O’Sullivan. Gracz ten zaprezentował niekonwencjonalne zachowanie, kiedy jego przeciwnik był przy stole Ronnie O’Sullivan usiadł na widowni – skąd przez krótką chwilę obserwował poczynania Selby’ego. Po wznowieniu gry zawodnicy na zmianę wygrywali partię, ustanawiając tym samym wynik sesji na 4:4. W opinii komentatorów sesja ta stała na niskim poziomie, spowodowane było to faktem, iż gracze popełnili sporo błędów na prostych bilach, nie padł również ani jeden break powyżej stu punktów.
W sesji popołudniowej 27 kwietnia rozegrano drugą odsłonę meczu. Pierwsze dwie partie wygrał O’Sullivan, Selby odpowiedział jedną. W następnym framie (12 partii meczu) doszło do kontrowersyjnej sytuacji: O’Sullivan mając 42 punkty przewagi dotaczał białą bilę do czerwonej, po takim zagraniu sędzia pojedynku (Leo Scullion) orzekł styczną bilę. Decyzji tej nie zaakceptował Ronnie O’Sullivan, który rozpoczął dyskusję ze Scullionem. Ostatecznie jednak sędzia nie zmienił swojej decyzji i Selby zagrywał od stycznej bili wyprowadzając białą bilę na górę stołu. Kilka zagrań później Selby sfaulował wychodząc ze snookera, biała zatrzymała się daleko od czerwonych bil, zawodnik jednak zażartował sugerując sędziemu styczną bilę. O’Sullivan podszedł do stołu by obejrzeć sytuację i odparł „bardzo zabawne”. Przy kolejnej próbie wyjścia ze snookera Selby zostawił grę i jego przeciwnik wbił wszystkie bile na stole – wychodząc na prowadzenie 7:5 przed przerwą. Po wznowieniu gry O’Sullivan powiększył przewagę do czterech partii, Selby jednak wygrał dwa kolejny frame’e i cała sesja zakończyła się wynikiem 9:7.
28 kwietnia w sesji wieczornej mecz został dokończony. Żaden z zawodników nie potrafił przechylić szali zwycięstwa na swoją stronę. Ostatecznie przy stanie 12:11 dla Selby’ego, O’Sullivan popełnił kilka znaczących błędów i przegrał tę partię i cały mecz, który zakończył się wynikiem 13:11 na korzyść Marka Selby’ego.
Wyniki meczu: Sesja I: 24-70(35), 92(84)-17, 82(45)-0, 7-69(32), 90(90)-16, 1-67(67), 65-63, 6-81(81) Sesja II: 6-92(92), 17-89(89), 82(75)-18, 0-140(46,86), 1-117(117), 20-89, 108(104)-16, 62(62)-16.
Spotkanie było rewanżem za ubiegłoroczny mecz II rundy, gdy w trakcie drugiej sesji Neil Robertson wygrał cztery frame’y na ostatniej, czarnej bili. Tym razem Australijczyk wykorzystał sporą liczbę błędów Anglika na początku spotkania i szybko objął prowadzenie 5:0. Carter w trakcie pierwszej sesji zdołał wygrać tylko dwie partie i przegrywał 2:6.
Druga sesja, rozgrywana przed południem 30 kwietnia ponownie rozpoczęła się od dobrej gry Robertsona, który najpierw wbił swojego najwyższego breaka w turnieju (140), a później wygrał partię dziesiątą po dogrywce na czarnej bili. Jednak w tym momencie przegrywający 2:8 Carter zaprezentował swoją najlepszą grę i wygrał kolejne cztery frame’y. Niezrażony tym Australijczyk w ostatnich dwóch partiach sesji wbił breaki 59 i 104, co pozwoliło mu utrzymać przewagę czterech frame’ów na półmetku tego pojedynku (10:6).
Trzecia sesja została rozegrana wieczorem 30 kwietnia. Pierwszą partię po taktycznej rozgrywce zapisał na swoje konto Carter, ale Robertson wygrał cztery kolejne, wykorzystując błędy na wbiciach oraz słabą grę na odstawnych Anglika. Przy prowadzeniu 14:7 Robertson zdawał się być zdecydowanym faworytem meczu i jakikolwiek powrót Cartera do meczu wydawał się być mało prawdopodobny. Jednak Anglik w kolejnych dwóch frame’ach wykorzystał błędy Australijczyka na wbiciu i zdołał doprowadzić do wyniku 9:14. Ostatnia partia sesji miała bardzo emocjonujący przebieg, choć nie brakowało w niej pomyłek z obu stron. Carter miał ogromną szansę na wygranie frame’a, ale przy wbijaniu sekwensu kolorowych, po trafieniu zielonej, zaliczył również przypadkowo bilę białą do lewej górnej kieszeni. Robertson z pola „D” wbił zieloną (która w myśl przepisów powróciła na stół) do prawej środkowej kieszeni, a potem zdjął ze stołu pozostałe kolorowe, do różowej włącznie i w bardzo ekspresyjny sposób – machając zaciśniętą pięścią – wyraził swoją radość z faktu wygrania partii. Po trzech sesjach wynik brzmiał 15:9 na korzyść Australijczyka.
Pojedynek został dokończony po południu 1 maja. Niemający nic do stracenia Carter w świetnym stylu rozpoczął sesję breakami 64 i 71 punktów, ale kluczową w jego ewentualnym powrocie de meczu partię dwudziestą siódmą przegrał po taktycznej rozgrywce na kolorach. W tym framie obaj zawodnicy wcześniej spudłowali po czerwonej, ale Anglik zostawił rywalowi wbicie na żółtej, a Australijczyk zdjął ze stołu sekwens kolorowych do różowej włącznie i wyszedł na prowadzenie 16:11. W partii 28. Carter zdołał jeszcze poprawić wynik, choć żaden z zawodników nie przekroczył nawet 30 punktów w podejściu, lecz partia dwudziesta dziewiąta okazała się ostatnią. Robertson zgubił pozycję przy 36 punktach w breaku, lecz po otrzymaniu swojej szansy Carter uzyskał tylko cztery oczka i również słabe pozycjonowanie zmusiło go do odejścia od stołu. Po wymianie na odstawnych, drugą szansę otrzymał Robertson i breakiem 35 punktów przypieczętował swoje zwycięstwo 17:12 i awans do finału. Został w ten sposób pierwszym Australijczykiem od 1975 roku, który dostąpił tego zaszczytu.
Wyniki meczu: Sesja I: 60-7, 124(124)-8, 92(91)-11, 124(47,76)-0, 49(45)-64(40), 85(52)-27, 0-107(38,69) Sesja II: 140(140)-0, 74(36)-67(35), 32-55(35), 27-100(76), 12-82(33), 0-82(81), 84(59)-8, 104(104)-0 Sesja III: 34-56, 92(48,43)-0, 117(116)-8, 79(78)-5, 98(51,38)-1, 21-65(41), 1-72(55), 62-51(50) Sesja IV: 40-88(64), 4-109(71,37), 62(35)-51(36), 37-69, 75(36,35)-4.
Mecz rozpoczął się wieczorem 29 kwietnia. Pierwszego frame’a breakiem 79 punktów wygrał Szkot, ale w drugim spudłował zieloną, po której Selby wbił sekwens kolorowych, doprowadzając do remisu. Kolejne dwie partie padły łupem Szkota, ale wyrównany przebieg pojedynku był kontynuowany w dwóch następnych, gdzie obaj zawodnicy popełnili kilka błędów, co wpłynęło na utratę tempa gry. W dwóch ostatnich partiach ponownie oglądaliśmy wysokie punktowanie, najpierw Dott wbił 93 punkty, na co Selby odpowiedział pełnym czyszczeniem stołu i breakiem 142 punktów doprowadził do wyniku 3:5 po otwierającej sesji.
Drugą sesję rozegrano po południu 30 kwietnia. W pierwszej partii Selby spudłował ostatnią czerwoną, co pozwoliło Dottowi ukraść frame’a na kolorach, ale w następnej to Dott popełnił błąd na wbiciu przy 66 punktach w breaku i Selby powrócił do stołu, wygrywając partię na czarnej bili zaledwie dwoma punktami. W partii jedenastej Anglik uzyskał breaka 51 punktów, na co Szkot odpowiedział 84 w dwunastej. Frame trzynasty okazał się istotny z punktu widzenia statystyk, bowiem Graeme Dott został drugim zawodnikiem po Marku Allenie, który wbił breaka 146 punktów w Crucible. Jedyną różową Szkot wbił przy 25 punktach w podejściu. W partii czternastej nie zanotowano ani jednego breaka powyżej 30 punktów, a padła ona łupem Selby’ego, ale Dott ponownie doszedł do głosu w dwóch ostatnich frame’ach sesji, który zapisał na swoje konto podejściami 66 i 86 punktów. Po dwóch sesjach wynik brzmiał 10:6 dla mistrza świata z 2006 roku.
Trzecia sesja została rozegrana przed południem 1 maja. Dobrze rozpoczął ją Mark Selby, który wygrał pierwszą partię po długiej wymianie taktycznej, oraz drugą, gdzie Dott spudłował czerwoną bilę, która zmusiłaby Anglika do ustawiania snookerów. Selby podszedł do stołu i breakiem 66 punktów wykradł partię na ostatniej, czarnej bili. W kolejnym framie Szkot wbił 57 punktów i powiększył swoją przewagę, ale dwa następne padły łupem Anglika, który zmniejszył straty do wyniku 11:10. W ostatnich trzech fram’ach Dott okazał się lepszy w wymianie taktycznej, gdyż tempo gry zdecydowanie spadło i nie mieliśmy bardzo wysoko puktowanych podejść. Dwa breaki powyżej 50 punktów wystarczyły, aby Dott utrzymał przewagę czterech partii przed ostatnią sesją (14:10).
Pojedynek dokończono wieczorem 1 maja. Na początku sesji ponownie lepiej spisywał się Mark Selby, który wygrał trzy frame’y i zniwelował straty do wyniku 13:14. Szkot w czwartym framie sesji wreszcie otworzył swoje konto i breakiem 47 punktów uniknął doprowadzenie do remisu. W kolejnej partii ponownie nie zanotowano wysokiego podejścia, gdyż mecz nabrał charakteru wybitnie taktycznego, a obaj zawodnicy wyraźnie bali się podjąć większego ryzyka. Ostatecznie break 37 punktów okazał się kluczowy dla wygrania tej partii przez Selby’ego. Frame 30. trwał ponad 45 minut, a taktyczną przewagę posiadał w nim Dott, który zapisał go na swoje konto i potrzebował już tylko jednej partii, by awansować do finału. Frame 31. również okazał się bardzo nerwowy, Dott zbudował sporą przewagę dzięki taktycznej przewadze i faulach Selby’ego na wyjściu ze snookera, ale Anglik miał jeszcze szansę na końcowy sukces, po błędzie Dotta na odstawnej. Jednak Selby spudłował łatwą czarną bilę z punktu i tym samym utorował drogę rywala do zwycięstwa. Mecz trwający ponad 11 i pół godziny zakończył się zwycięstwem Graeme’a Dotta 17:14.
Wyniki meczu: Sesja I: 105(79)-27, 53(53)-68(35), 71(70)-19, 77(48)-6, 26-65, 68(50)-10, 105(93)-4, 0-142(142) Sesja II: 73(49)-54(54), 66(6)-68(63), 0-84(51), 84(84)-19, 146(146)-0, 6-58, 66(66)-52, 92(86)-4 Sesja III: 44-82, 65(60)-66(66), 68(57)-8, 19-72(38), 0-72(67), 73(41)-39, 75(56)-2, 64(51)-45 Sesja IV: 37-67(46), 30-80(79), 0-83(83), 67(47)-0, 6-99(37), 87-45.
Pojedynek finałowy rozpoczął się po południu 2 maja. W pierwszym framie Dott uzyskał breaka 80 punktów, w drugim wymiana taktyczna zakończyła się sukcesem Robertsona, który wbił sekwens kolorowych do różowej włącznie. W kolejnych dwóch partiach lepszy okazał się Szkot, najpierw kontrolując sytuację, dzięki grze odstawnej, a później wykorzystując błąd Australijczyka w taktycznej rozgrywce na kolorach.
W partii piątej Dott miał ogromną szansę na powiększenie przewagi, ale przy 52 punktach w podejściu spudłował łatwą czarną z punktu i Robertson wykradł tego frame’a breakiem 62 punktów. Po szóstej partii mieliśmy remis; Australijczyk po raz kolejny okazał się lepszy na kolorach.
Ostatnie dwa frame’y zapisał na swoje konto Dott. W partii siódmej wbił breaka 53 punktów, a w ósmej wykorzystał fakt, iż Robertson – po złym pozycjonowaniu – forsował wbicie czerwonej i breakiem 36 punktów ustalił wynik sesji na 5:3 na swoją korzyść.
Drugą sesję rozegrano wieczorem 2 maja. W znacznie lepszej dyspozycji przystąpił do niej Neil Robertson, który jednym podejściem do stołu w partii dziewiątej i dziesiątej doprowadził do remisu 5:5. Frame jedenasty okazał się kluczowy dla dalszego przebiegu sesji, Dott uzyskał 62 punkty w breaku, ale spudłował czerwoną do środkowej kieszeni. W tym momencie Australijczyk potrzebował punktów z faulu rywala, a uzyskał je po przypadkowym wbiciu białej bili do kieszeni po wyjściu ze snookera na brązowej. Robertson nie zdecydował się wbijać trudnej czarnej po ostatniej czerwonej i czyszczenie stołu w jego wykonaniu doprowadziło do remisu punktowego w partii i dogrywce na bili czarnej. W tejże Dott próbował wbijać czarną dublem do środkowej kieszeni, ale spudłował i zostawił wbicie rywalowi do narożnej kieszeni. Tej szansy Robertson nie zmarnował i po raz pierwszy wyszedł na prowadzenie w meczu 6:5. Partia dwunasta miała bardzo podobny przebieg, choć tym razem Australijczyk nie musiał stawiać snookerów. Dott spudłował czarną z punktu przy 53 punktach w breaku i Robertson ukradł frame’a podejściem 79 punktów. W kolejnej partii Szkot popełnił następny błąd i mimo kilku słabszych odstawnych Robertsona, mógł on zapisać na swoje konto piąty frame z rzędu i powiększyć prowadzenie do stanu 8:5. Przełamanie Dotta nastąpiło w partii 14., gdzie sukces Szkot zapewnił sobie breakiem 56 punktów, natomiast w kolejnej błąd Robertsona na wbiciu pozwolił Dottowi na wygranie drugiej partii wieczoru. Ostatni frame miał kluczowe znacznie z taktycznego punktu widzenia. Australijczyk nie prezentował już tak wysokiej formy, jak na początku sesji, ale Dott nie wykorzystał jego błędu na wbiciu i popełnił faul forsując wbicie czerwonej do środkowej kieszeni (zaliczył drobny kontakt z bilą niebieską, wychwycony przez sędziego meczu, Eiriana Williamsa). W efekcie Robertson wbił breaka 70 punktów i na półmetku meczu finałowego prowadził 9:7.
Trzecia sesja została rozegrana po południu 3 maja. W otwierającej partii szansę otrzymał Robertson, ale spudłował łatwą różową z punktu i Dott odpowiedział wygrywającym breakiem 79 punktów. W następnej Australijczyk ponownie spudłował różową przy 49 punktach w podejściu, ale Szkot nie zdołał wybić ostatniej czerwonej spod bandy i doszło do taktycznej rozgrywki na kolorach. Dott wystawił brązową bilę po podwójnym zbiciu z białą i Robertson wbił sekwens do różowej włącznie, powracając na dwuframe’owe prowadzenie. Frame dziewiętnasty rozpoczął się od wbicia wózkiem czerwonej przez Dotta, ale biała zaliczyła kontakt z innymi czerwonymi i Szkot uzyskał niewygodną pozycję do niebieskiej bili, którą spudłował. W efekcie Robertson odpowiedział 82 punktami w breaku i powiększył swoją przewagę. W następnej partii obaj zawodnicy skupili się na długiej wymianie taktycznej, po tym gdy Dott spudłował czerwoną zagrywaną dublem do środkowej kieszeni. Ostatecznie Szkot wypracował sobie przewagę, po której jego rywal musiał ustawić dwa snookery, ale partia zakończyła się po błędzie Australijczyka na odstawnej i Dott zmniejszył straty do wyniku 9:11. Z powodu przedłużającego się czasu gry w trakcie regulaminowej przerwy po czwartej partii, organizatorzy ogłosili skrócenie sesji o dwa frame’y. Partię dwudziestą pierwszą Australijczyk rozpoczął od próby wbicia bardzo ryzykownego wózka, którego nie trafił, zostawiając grę rywalowi. Jednak Graeme Dott wbił tylko jedną czerwoną, pudłując łatwą różową bilę z punktu i Robertson powrócił do stołu, uzyskując breaka 51 punktów. Partia nie została jeszcze rozstrzygnięta, gdyż słabe pozycjonowanie Australijczyka spowodowało, iż musiał grać odstawną, po której Dott miał jeszcze szansę, ale spudłował czerwoną po długości stołu i w efekcie przegrał partię. W ostatnim framie mistrz świata z 2006 roku wbił pierwszego w meczu finałowym breaka stupunktowego (112) i po trzeciej sesji przegrywał 10:12.
Mecz został dokończony wieczorem 3 maja. W pierwszym framie Dott wykorzystał słabą grę rywala na odstawnych i dwoma niskopunktowanymi podejściami zapisał go na swoje konto. W kolejnym obaj snookerzyści spudłowali po jednej czerwonej we wczesnej fazie gry, ale pomyłka Szkota pozwoliła Australijczykowi na wbicie 55 punktów w breaku, a gdy Dott próbował ustawić snookera, po raz drugi zostawił stół rywalowi i ten ponownie uzyskał breaka powyżej pięćdziesięciu punktów (51). Partia dwudziesta piąta padła łupem Szkota, który wbił breaka 57 punktów, a Robertson nieskutecznie próbował ustawić snookera w końcowej fazie gry. W następnej sytuacja odwróciła się; Australijczyk wbił breaka 55 punktów, a Szkot nieskutecznie próbował wymusić faul przeciwnika, zanim ostatecznie przegrał partię. Frame dwudziesty siódmy trwał ponad 44 minuty i zakończył się taktyczną rozgrywką na kolorach. Wcześniej obaj zawodnicy popełnili błędy na wbiciach, a później wdali się w grę na odstawnych. Ostatecznie o wyniku partii zadecydowała bila różowa; Graeme Dott zaliczył podwójne zbicie z białą i wystawił różową do górnej lewej kieszeni, którą wbił Robertson i powiększył swoje prowadzenie do stanu 15:12. W kolejnym framie Dott spudłował czerwoną po przekątnej stołu, ale Robertson nie trafił czarnej z punktu i Szkot wykorzystał tę szansę, zmniejszając straty do dwóch partii. Partia dwudziesta dziewiąta była praktycznie kopią dwudziestej siódmej, ale z jeszcze większą liczbą błędów na wbiciach, ostatecznie lepszy w przydługiej rozgrywce taktycznej okazał się Neil Robertson i ponownie objął trzyframe’owe prowadzenie. W trzydziestej partii Australijczyk przejął kontrolę nad wydarzeniami breakiem 36 punktów, a powrót Szkota do stołu zakończył się po pechowym zbiciu czerwonych i utraty pozycji. W tym momencie Graeme Dott zdawał się utracić także siły oraz wiarę w końcowy sukces, bowiem popełnił kolejne błędy i w ostateczności przegrał także tę partię i Neil Robertson znalazł się o jednego wygranego frame’a od życiowego sukcesu. Ten sukces osiągnął już w następnej partii, gdy wyraźnie zrezygnowany Dott popełnił błędy na wbiciu i odstawnej, a Robertson dwoma podejściami ustalił wynik meczu na 18:13 i mógł świętować zdobycie tytułu mistrza świata w snookerze. Został w ten sposób drugim mistrzem świata pochodzącym z Australii, a także drugim spoza Wysp Brytyjskich w historii turnieju rozgrywanego w Crucible Theatre. Pojedynek finałowy trwał nieco ponad 12 godzin i zakończył się 4 maja, kilka minut przed drugą w nocy czasu środkowoeuropejskiego.
Przebieg turnieju nie miał wpływu na pozycje lidera na liście rankingowej na sezon 2010/2011. John Higgins, przed rozpoczęciem turnieju miał na prowizorycznej liście rankingowej 11185 punktów przewagi nad drugim Ronnie O’Sullivanem.
Dzięki zwycięstwu nad Zhangiem Anda w I rundzie turnieju, Stephen Hendry zapewnił sobie miejsce w czołowej „16” światowego rankingu snookerowego na sezon 2010/2011.
Peter Ebdon po porażce z Graeme’em Dottem w I rundzie wypadł z czołowej „16” oficjalnej listy rankingowej po raz pierwszy od 1994 roku.
Joe Perry po porażce w meczu II rundy z Allisterem Carterem wypadł z czołowej „16” oficjalnej listy rankingowej (prowizorycznie na miejscu 19.).
Graeme Dott po osiągnięciu ćwierćfinału mistrzostw świata awansował na 17. miejsce prowizorycznej listy rankingowej. Zaś po awansie do półfinału powrócił do czołowej szesnastki po dwóch latach przerwy, kosztem zajmującego wówczas 16. miejsce na liście prowizorycznej Jamiego Cope'a.
Zdobywając tytuł mistrzowski, Neil Robertson awansował na drugie miejsce oficjalnej listy rankingowej na sezon 2010/2011.
Kwalifikacje do Mistrzostw świata 2010 były rozgrywane w 5 rundach. Rundy 1-4 odbyły się w dniach 27 lutego – 5 marca. Runda 5 odbyła się w dniach 7-9 marca. Wszystkie rundy odbyły się w English Institute of Sport w Sheffield
Przed tą rundą odbyły się pre eliminacje dla graczy spoza Main Touru, wystąpiło w nich 16 zawodników, 4 z nich awansowało do pierwszej rundy kwalifikacji.

Mk II Matilda (oficjalnie Tank, Infantry, Mk II, Matilda (A12)) – brytyjski czołg piechoty z okresu II wojny światowej, jedyny brytyjski pojazd pancerny, który służył od początku wojny do ostatnich jej dni. 
Prace nad opracowaniem nowego czołgu wedle specyfikacji A12 rozpoczęły się w 1936. Jako że nowy pojazd miał być uzbrojonym w działo, większym wariantem dwuosobowego czołgu A11 Matilda, początkowo określano go mianem Matilda Mk II, Matilda Senior lub przydomkiem Waltzing Matilda. Jednak odkąd wcześniejszy model wycofano ze służby w 1940, przydomkiem Matilda zaczęto niemal powszechnie określać właśnie późniejszy typ. 
W momencie rozpoczęcia produkcji w 1938 roku Mk II Matilda była najsilniej opancerzonym czołgiem na świecie, choć jej możliwości ograniczały niewielka prędkość oraz stosunkowo słabe uzbrojenie. Ze względu na silny pancerz, w początkowym okresie walk w Afryce odnosiła znaczące sukcesy, szczególnie przeciwko czołgom włoskim, podobnie wyglądała sytuacja na początku walk we Francji. Później jednak straty brytyjskie wzrosły, a po 1943 roku czołgi Mk II Matilda używane były już tylko do szkolenia, w linii jej miejsce zajęły szybsze i lżejsze maszyny Mk III Valentine.
Około 400 pojazdów użytkowali Australijczycy – Matildy okazały się bardzo skuteczne w walce z japońskimi czołgami. Ponad 900 czołgów trafiło do ZSRR i wzięło udział w walkach na froncie wschodnim. Rosjanie używali nielicznych czołgów tego typu do 1945 roku, podczas gdy armia australijska wykorzystywała je aż do 1955 roku. Łącznie wyprodukowano ok. 2900 sztuk. Powstało także wiele wariantów specjalnych.
Wymagania dla nowego czołgu piechoty mającego być następcą Mk I Matilda (A11) opracowano we wrześniu 1936 roku w momencie, kiedy A11 przechodził pierwsze próby. Już wtedy brytyjskie dowództwo uświadomiło sobie, że Mk I Matilda nie dysponuje odpowiednią siłą ognia. Prace nad nowym projektem powierzono firmie Vulcan Foundry w Newton-le-Willows. W zamierzeniach miał to być pojazd o większych rozmiarach i większej masie oraz zwiększonej do trzech osób załodze. Planowano też wzmocnić uzbrojenie, montując w wieży armatę. Drewniana makieta pojazdu powstała w kwietniu 1937 roku, ale opóźnienia programu spowodowały, iż pierwszy prototyp oznaczony A12E1 (T3431) ukończony został dopiero rok później. Nowy pojazd przekazano do Mechanisation Experimental Establishment w Farnborough, gdzie czołg poddano próbom. Wkrótce do prób dołączył również drugi prototyp A12E2 (T3432). Pojazdy były testowane z wynikiem pozytywnym podczas 1000-milowej trasy. Jedyne problemy pojawiły się w układzie chłodzenia, co powodowało przegrzewanie się silników. Po wyeliminowaniu zauważonych w czasie prób problemów z chłodzeniem czołg skierowano do produkcji seryjnej.
Oficjalna nazwa pojazdu brzmiała Tank, Infantry, Mk II, Matilda (A12). Nazwa Matilda pochodziła od wcześniejszego czołgu piechoty Mk I Matilda, którego Matilda II w zamierzeniach miała być jedynie ulepszoną wersją, a w efekcie powstał nowy czołg. Od 1935 używano nazwy Matilda jako kryptonimu oznaczającego ściśle tajne projekty nowych czołgów brytyjskich. Nazwę miał wymyślić gen. Hugh Elles, w połowie lat 30. XX wieku odpowiedzialny za uzbrojenie armii brytyjskiej, któremu „wygląd i chód” czołgu Matilda I miał przypominać kaczkę, choć nie jest jasne dlaczego kaczka skojarzyła mu się z imieniem Matilda. 
Nowy czołg początkowo nazywany był nieoficjalnie Matilda Senior, a następnie Matilda II. W czasie wojny popularny był również przydomek Waltzing Matilda, nawiązujący do znanej australijskiej piosenki. 
Ze względu na skuteczność, jaką wykazywały Matildy szczególnie w początkowym okresie walk w Afryce, pojazd nazywano też Queen of the Desert – Królowa Pustyni. Pancerz czołowy Matildy II był odporny na ostrzał ówczesnych armat przeciwpancernych, a nawet artylerii polowej.
11 czerwca 1938 roku złożono pierwsze zamówienie w firmie Vulcan Foundry na 140 czołgów. Kolejne na 40 pojazdów otrzymała firma Ruston & Hornsby Ltd. z Lincoln. W późniejszym czasie produkcję prowadzono również w zakładach John Fowler & Co z Leeds, North British Locomotive Company z Glasgow, Harland & Wolff z Belfastu oraz London, Midland and Scottish Railway Company z Horwich. Pierwsza partia 20 wozów miała być wykonana z tzw. stali miękkiej, gdyż miała służyć wyłącznie do szkolenia. W związku z trudnościami, jakie wiązały się z opanowaniem technologii produkcji pojazdu oraz kooperacją pomiędzy poszczególnymi wykonawcami i dostawcami, produkcja czołgu znacznie się opóźniała. W dniu przystąpienia Wielkiej Brytanii do wojny w linii znajdowały się tylko dwa czołgi Matilda Senior.
W momencie rozpoczęcia produkcji Mk II Matilda była najsilniej opancerzonym czołgiem na świecie oraz pierwszym brytyjskim czołgiem z silnikiem wysokoprężnym.
Produkcję pojazdu zakończono w sierpniu 1943 roku. Łącznie wyprodukowano około 2900 pojazdów (2890, 2980, 2987).
Infantry Tank Mk II Matilda I – pierwszy model produkcyjny, z dwoma silnikami wysokoprężnymi AEC, uzbrojony w armatę 2-funtową OQF kalibru 40 mm oraz karabin maszynowy Vickers kalibru 7,7 mm chłodzony wodą.
Infantry Tank Mk IIA Matilda II – wersja, w której karabin maszynowy Vickers zastąpiony został przez karabin maszynowy Besa kalibru 7,92 mm.
Infantry Tank Mk IIA* Matilda III – w tej wersji zastosowano nowe silniki wysokoprężne Leyland. Czołgi z nowymi silnikami wyróżniały się dwiema rurami wydechowymi – symetrycznie po obu stronach tylnej części kadłuba. Zamontowano też nową radiostację No 19 z dwoma antenami prętowymi. Przetestowano również pojazd, na którym zamontowano przekładnię główną i boczne firmy Wilson. Do prób użyto drugiego prototypu, a planowane oznaczenie tej wersji to Mk IIB. Takie rozwiązanie nie zostało przyjęte do produkcji.
Matilda III CS (ang. Close Support – bliskiego wsparcia) – wersja Matildy III uzbrojona w haubicę 3-calową (76,2 mm).
Infantry Tank Mk IIA** Matilda IV – wersja ze zmodyfikowanym silnikiem Leyland (poprawiono mocowanie silnika, zmieniono położenie przewodów olejowych, powiększono zbiorniki z paliwem, dodano możliwość awaryjnego zrzutu paliwa).
Matilda V – ostatnia wersja produkcyjna, w której zaczęto montować pneumatyczne wspomaganie skrzyni biegów firmy Westinghouse, zaprzestano montowania reflektora sygnalizacyjnego.
Matilda CDL (CDL – Canal Defence Light) – czołg wyposażony w silny reflektor łukowy zamontowany w wieży o grubości pancerza 65 mm i specjalnej konstrukcji. W wieży po lewej stronie zajmował miejsce operator reflektora obsługujący również karabin maszynowy Besa kalibru 7,92 mm. Z prawej strony umieszczono lampę łukową, której światło za pomocą układu luster było kierowano do pionowej szczeliny. Szczelina była chroniona żaluzją, którą można było również wywoływać efekt migotania światła. Światło dawało wiązkę oślepiającą przeciwnika o szerokości 300 m, wysokości 30 m i odległości do 900 m. Drugim członkiem załogi był kierowca obsługujący również radiostację. Przebudowano do 300 pojazdów. Były na wyposażeniu 1. i 32. brygady oraz 42. RTR w Afryce. Prawdopodobnie nigdy nie były użyte bojowo. Służyły tylko do szkolenia. Później zastąpione przez czołgi Grant CDL.
Matilda Crane – czołg wyposażony w dźwig o udźwigu 5 ton służący do wymiany wież na czołgach będących na wyposażeniu oddziałów CDL. Wymieniano wieże z reflektorami na standardowe i odwrotnie.
Matilda AMRA – czołg z trałem naciskowym AMRA (Anti-Mine Roller Attachment). Trał składał się z czterech walców zamontowanych na ramie. W momencie najechania walcem na minę następowała eksplozja, która jednocześnie niszczyła walec. Dlatego trały tego typu służyły tylko do wykrywania pola minowego. Do rozminowania służyły inne czołgi wyposażone w ładunki wybuchowe. Wyprodukowano 140 trałów AMRA, 100 zostało wysłanych do jednostek bojowych.
Matilda Carrot – czołg wyposażony w ładunek wybuchowy umieszczony z przodu trału, który był umieszczany na polu minowym, a następnie zdalnie odpalany niszcząc w ten sposób miny.
Matilda Scorpion – czołg z trałem łańcuchowym. Na obracającym się walcu montowane były łańcuchy z obciążnikami. Walec był zamontowany przy pomocy ramy do czołgu. Napęd walca stanowił silnik Ford V8 umieszczony w specjalnej metalowej skrzyni umieszczonej po prawej stronie czołgu, gdzie zajmował również miejsce dodatkowy członek załogi operujący trałem. Czołgi były pozbawione wieży. Pojazdy oznaczono jako Matilda Scorpion Mk I. Do takiego standardu przebudowano w Egipcie latem 1942 roku 24 pojazdy, które wzięły udział w drugiej bitwie pod El Alamein. Jesienią 1942 roku przebudowano kolejne 32 czołgi, zachowując oryginalne wieże oraz dokonując dalszych ulepszeń. Pojazdy oznaczone jako Mk II wzięły udział w marcu 1943 roku w walkach o linię Mareth.
Matilda Baron – czołg z trałem łańcuchowym opracowany w firmie AEC. W wersji Mk I (prototyp) walec był napędzany silnikiem Chrysler, a w kolejnej wersji Mk II silnikiem Bedford. W obu wersjach silniki był umieszczone po prawej stronie w pancernej osłonie. Obie wersje miały standardowe wieże. Wersja Mk III była pozbawiona wieży, a miała specjalną nadbudówkę. Walec był napędzany przez dwa silniki Bedford znajdujące się w specjalnych metalowych obudowach po obu stronach czołgu. Powstała również nieznacznie zmodyfikowana wersja Mk IIIA. Przebudową czołgów do standardu Baron zajmowały się zakłady Curran Brothers z Cardiff. Przebudowano 60 czołgów, które służyły na Wyspach Brytyjskich do szkolenia.
Matilda Frog – wersja australijska, czołg z miotaczem ognia zamontowanym w miejsce armaty. „Strzał” mieszanki zapalającej odbywał się pod wpływem sprężonego powietrza. Zasięg skuteczny „strzału” to około 100 m, kolejny „strzał” był możliwy po 20-30 sekundach potrzebnych na naładowanie pojemnika ze sprężonym powietrzem. Załoga czołgu składała się z dowódcy obsługującego miotacz ognia i karabin maszynowy Besa kalibru 7,92 mm oraz kierowcy pojazdu. Przebudowano 25 pojazdów, które były użyte z powodzeniem przez Australijczyków w 1945 roku w czasie walk z Japończykami.
Matilda Murray – wersja australijska, czołg z miotaczem ognia. W pojeździe tym wyeliminowano wady poprzedniej wersji wozu z miotaczem ognia. Do wyrzutu mieszanki zapalającej użyto ładunku prochowego (pironaboje), co zwiększyło szybkostrzelność. Powiększono też zbiornik na mieszankę zapalająca. W związku z końcem wojny pojazdy nie były użyte bojowo.
Matilda Projector (Hedgehog) – wersja australijska, czołg z wyrzutnią Projector No 1 Mark I bomb głębinowych Hedgehog. Siedmioprowadnicowa, opancerzona wyrzutnia była montowana na osłonie silnika. Pojazd miał służyć do niszczenia umocnień polowych. Broń miała donośność do 300 m. Celowanie odbywało się przez regulację kąta podniesienia (do 45°). Przebudowano 6 pojazdów. W związku z kapitulacją Japonii czołgi tej wersji nie wzięły udziału w walkach.
Matilda Dozer – wersja australijska, czołg-buldożer wyposażony w lemiesz Britstand. Montowano dwa rodzaje lemiesza No 1 Mark I unoszony przy pomocy stalowych lin i No 3 Mark I unoszony hydraulicznie. Pojazdy były używane przez Australijczyków w walkach z Japończykami m.in. na Balikpapanie. Czołgi były mocno przeciążone, co powodowało, że pojazdy często grzęzły. Dodatkowo lemiesz zasłaniał widok kierowcy, co utrudniało kierowanie pojazdem.
Matilda Trench Crossing Device – czołg wyposażony w rampy układane w wykopach. Rampy były zamontowane przed czołgiem na wózkach pochodzących z podwozia transportera Universal Carrier. Pojazdy tak wyposażone użyto w czasie szturmu Bardiji.
Matilda Carpet – czołg wyposażony z przodu w bęben, na którym znajdowały się nawinięte maty. Mata była rozwijana przed czołgiem i układana na zasiekach umożliwiając pokonywanie ich przez piechotę.
Matilda Fascine – czołg wyposażony w belę faszyny zamontowaną po lewej stronie pojazdu. Faszyna służyła do zasypywania rowów, okopów i innych przeszkód terenowych.
Matilda Bangalore – czołg użyty do prób z odpalaniem ładunków wydłużonych typu Bangalore służący do wykonywania przejść w polach minowych.
Matilda Black Prince – czołg bezzałogowy wyposażony w urządzenia do zdalnego kierowania pojazdem przy pomocy fal radiowych. Pojazdy miały służyć jako czołgi-cele, czołgi przenoszące ładunki wybuchowe i czołgi demaskujące stanowiska ogniowe poprzez skupianie na sobie ognia przeciwnika.
Matilda 6 pdr – czołg wyposażony w wieżę pochodzącą z czołgu A24 uzbrojoną w armatę 6-funtową kalibru 57 milimetrów. Powstał prawdopodobnie jeden prototyp w połowie 1942 roku.
Kadłub i wieżaCzołg Mk II Matilda miał klasyczny układ konstrukcyjny: przedział kierowania z przodu, bojowy pośrodku i z tyłu przedział napędowy (silnikowy). Nad przedziałem bojowym znajdowała się odlewana wieża o grubości pancerza do 75 mm i 20 mm na stropie. Wieża była obracana hydraulicznie (pełny obrót wieży w 18 sekund) lub ręcznie. Kadłub był wykonany z elementów odlewanych ze stali pancernej oraz płyt walcowanych (płyty boczne), które były łączone śrubami. Grubość pancerza wynosiła: przód 47-78 mm, boki 55-70 mm, tył 20-55 mm, dno 13-25 mm, strop 10-20 mm. Z boku znajdowały się płyty o grubości 25 mm chroniące elementy układu jezdnego.
ZawieszenieZawieszenie czołgu było wzorowane na opracowanym przez Vickersa zawieszeniu dla czołgu Medium Mark C. Ten typ czołgu był przeznaczony dla Japonii, stąd nazwa dla tego typu zawieszenia – typ japoński (ang. Japanese Type).
Podwozie składało się z każdej strony z dziesięciu kół jezdnych o małej średnicy połączonych parami w wózki. Koła były połączone w wózki poziomymi amortyzatorami ze sprężynami spiralnymi. Z przodu było dodatkowe większe koło prowadzące gąsienice. Wczesne wersje (Matilda II Mk I i Matilda II Mk II) miały sześć kół podtrzymujących, które później zastąpiono stalowymi prowadnicami. Koło napinające znajdowało się z przodu, a z tyłu koło napędowe.
NapędNapęd stanowiły dwa chłodzone cieczą silniki wysokoprężne 6-cylindrowe, rzędowe, czterosuwowe o pojemności 4250 cm³ Leyland E148 i E149 z karterami z aluminium. Później też E164 i E165 z żeliwnymi karterami. Silniki miały moc 2 x 95 KM przy 2000 obr./min. Pierwsze dwie wersje były napędzane dwoma silnikami wysokoprężnymi o pojemności 6750 cm³ AEC A183 i A184 o mocy 2 x 87 KM przy 2000 obr./min. Silniki były produkowane w dwóch wersjach – „prawej” i „lewej”. Były umieszczane wzdłuż kadłuba i miały niezależną instalację zapłonową, zasilanie, smarowanie i chłodzenie. Sprzęgło suche wielotarczowe. Skrzynia przekładniowa typu Wilson mechaniczna, planetarna posiadała bieg wolny, 5 biegów do przodu i bieg wsteczny.
ZałogaZałoga czołgu składała się z czterech ludzi. Centralnie z przodu kadłuba zajmował miejsce kierowca, który miał właz otwierany poprzez przesunięcie go po prowadnicach do tyłu. Właz mógł być otwierany tylko przy wychyleniu wieży. Kierowca dysponował dodatkowym włącznikiem obrotu wieży, który działał przy włączonym silniku. W wieży zajmowali miejsca: po lewej stronie celowniczy, za nim dowódca pod wieżyczką dowódcy przykrytą dwuczęściowym włazem, a z prawej strony ładowniczy dysponujący jednoczęściowym, prostokątnym włazem.
Uzbrojenie i wyposażenieCałe uzbrojenie Matildy było montowane w wieży. Czołg był uzbrojony w półautomatyczną 2-funtową armatę OQF Mk IX lub Mk X kalibru 40 mm o długości lufy 50 kalibrów. Lufa pochylała się w pionie w zakresie -15° +20°. Zapas amunicji do armaty wynosił 93 sztuki. Były to pociski przeciwpancerne (AP) i podkalibrowe (APCBC). Czołgi Matilda CS były uzbrojone w 3-calową haubicę OQF Mk I lub Mk IA kalibru 76,2 mm i długości lufy 25 kalibrów. Stosowano pociski odłamkowe i dymne. W pierwszej wersji pojazdu Mk II Matilda I z armatą sprzężony był karabin maszynowy Vickers kalibru 7,7 mm chłodzony wodą. W późniejszych wersjach został on zastąpiony karabinem maszynowym Besa kalibru 7,92 mm. Zapas amunicji wynosił 2925 (13 taśm) lub 3150 (14 taśm) naboi. Na wieżyczce dowódcy znajdował się uchwyt typu Lakeman do strzelań przeciwlotniczych, do którego montowano karabin maszynowy Bren kalibru 7,7 mm przewożony we wnętrzu czołgu. Zapas amunicji wynosił 600 nabojów. Na wieży były też zamontowane dwie wyrzutnie granatów dymnych kalibru 101,6 mm.
Kierowca dysponował szczeliną obserwacyjną osłoniętą wkładką ze szkła pancernego i opuszczaną pancerną osłoną oraz peryskopem Mk IV. Dowódca czołgu dysponował wieżyczką, która jednak nie miała bocznych szczelin obserwacyjnych. Dowódca i celowniczy do obserwacji terenu mieli peryskopy odwracalne Mk IV. Ładowniczy dysponował szczeliną obserwacyjną z boku wieży. W czołgu zamontowano celownik teleskopowy No 30 lub No 24B z 1,9 powiększeniem.
Do zapewnienia łączności służyła radiostacja No 11 (dwie pierwsze wersje Matildy), a później No 19 o zasięgu 15 km – klucz i 1,5 km – fonia.
Francja 1940Pierwsze czołgi Mk II trafiły do 7. Królewskiego Pułku Czołgów (7. RTR – Royal Tank Regiment), który wraz z 4. i 8. pułkiem (RTR) wyposażonym w czołgi Mk I tworzyły 1. Brygadę Czołgów Armii (1st Army Tank Brigade). Produkcja czołgów postępowała bardzo powoli. W momencie, kiedy Brytyjczycy organizowali siły ekspedycyjne w skład których weszła brygada czołgów 7. RTR, miał na wyposażeniu tylko 23 czołgi Mk II, a 4. RTR posiadał tylko czołgi Mk I.
Debiut bojowy Matildy Senior nastąpił w czasie kampanii francuskiej 21 maja 1940 roku w bitwie pod Arras. W ataku wzięło udział 85 czołgów brytyjskich z 4. RTR – 35 Mk I, 4 lekkie Mk VI oraz z 7. RTR – 23 Mk I, 16 Mk II i 7 Mk VI. 7 czołgów piechoty Mk II 7. pułku przydzielono na czas bitwy do 4. RTR. Niemieckie armaty przeciwpancerne 3,7 cm PaK 36 były zupełnie nieskuteczne przeciwko brytyjskim czołgom. Dopiero użycie 88-milimetrowych armat przeciwlotniczych i haubic strzelających na wprost oraz wsparcie lotnicze pozwoliło zatrzymać atak czołgów. Brytyjczycy stracili wszystkie biorące udział w bitwie czołgi Mk II i 39 czołgów Mk I. Pozostałe czołgi zostały porzucone przed ewakuacją z plaż Dunkierki.
Afryka Północna 1940-1942Już w końcu września 1940 roku wylądował w Afryce 7. RTR mający na wyposażeniu 48 Matild. Czołgi Mk II zadebiutowały w Afryce w czasie operacji Compass. Chrzest bojowy miał miejsce 9 grudnia 1940 roku w czasie ataku na fort Nibeiwa. Brytyjskie armaty 2-funtowe okazały się bardzo skuteczne przeciwko włoskim czołgom M11/39, które były zupełnie bezradne wobec pancerzy Matild. Po krótkiej walce zostały zniszczone wszystkie 23 pojazdy włoskie. Do walki z brytyjskimi czołgami Włosi użyli 47-milimetrowych armat przeciwpancernych i 75-milimetrowych armat piechoty. W ten sposób wyłączyli z walki 22 pojazdy Mk II, ale tylko 7 zostało zniszczonych. Matildy wzięły udział w kolejnych walkach o Tummar, a 4 stycznia 1941 roku w ataku na Bardiję. Znów czołgi brytyjskie okazały się bardzo skuteczne. Po bitwie dowódca australijskiej 6. Dywizji Piechoty generał Iven Mackay powiedział:
Po sukcesach w walce z Włochami Matilda otrzymała przydomek „Królowej Pustyni” (Queen of the Desert).
W lutym 1941 roku do Afryki Północnej przybyły pierwsze jednostki wchodzące w skład Afrika Korps. Do pierwszego starcia między Matildami i niemieckimi czołgami doszło podczas bitwy o Tobruk. Do Tobruku przesłano Szwadron „D” z 7. RTR liczący 18 czołgów Mk II. Czołgi okopano i używano przede wszystkim jako nieruchome punkty ogniowe. Podczas jednego ze starć czołgiści 7. RTR zniszczyli 9 PzKpfw III oraz 3 PzKpfw II za cenę straconych 3 pojazdów własnych. Do kolejnych starć doszło w czasie operacji Brevity, w której wzięły udział 24 Matildy z 4. RTR. W czasie zmagań Brytyjczycy ponieśli ciężkie straty przede wszystkim od armat przeciwlotniczych kalibru 88 mm. W czasie jednego ze starć, gdy niemieckie czołgi pozorujące atak zaczęły się wycofywać, Brytyjczycy wykonali kontratak siłami Szwadronu „C” 4. RTR. Matildy wyjechały prosto pod lufy baterii dział przeciwlotniczych (Flakgruppe Heckt), które w krótkim czasie zniszczyły 11 pojazdów. W wyniku poniesionych strat konieczne stały się uzupełnienia. Do końca maja 1941 roku Brytyjczycy przerzucili do Afryki m.in. 135 czołgów Mk II Matilda. Przybyłe pojazdy pozwoliły na uzupełnienie stanów w 4. RTR i 7. RTR tworzących 4. Brygadę Pancerną 7. Dywizji Pancernej. Kolejna operacja brytyjska – Battleaxe, w której wzięły udział Matildy, skończyła się również niepowodzeniem. Tym razem straty były szczególnie duże, bo utracono bezpowrotnie 64 czołgi Mk II i znów bardzo skuteczne przeciw brytyjskim czołgom były 88-milimetrowe armaty przeciwlotnicze. Z ostatniej porażki wyciągnięto wnioski i przeorganizowano jednostki mające na wyposażeniu czołgi piechoty. Użycie powolnych Mk II do zadań, które stawiano przed czołgami szybkimi było błędem. Postanowiono użyć Matild do zadań, do jakich były stworzone, czyli wspierania piechoty. Pułki 4. RTR i 7. RTR zostały najpierw odesłane do Wielkiej Brytanii, a następnie wraz z 1. RTR utworzyły 32. Brygadę Czołgów i zostały skierowane do Tobruku.
W rozpoczętej w listopadzie 1941 roku zwycięskiej operacji Crusader nie zabrakło Matild. Działały one w ramach 32. Brygady Czołgów oraz 1. Brygady Czołgów Armii. W tej ostatniej znalazły się również nowe czołgi piechoty Mk III Valentine. Matildy 32. Brygady wzięły udział w uderzeniu wojsk alianckich wychodzącym z oblężonego Tobruku. Natomiast czołgi 1. Brygady wspierały oddziały próbujące rozerwać pierścień okrążenia wokół miasta. W maju i czerwcu 1942 roku w czasie walk obronnych pod Gazalą 1. Brygada miała na wyposażeniu 114 czołgów Mk III Valentine i 52 Mk II Matilda, a 32. Brygada 58 Matild i 52 Valentine. Czołgi piechoty zamierzano używać do typowo defensywnych zadań. Mimo to początkowo Matildy i Valentine’y stoczyły zwycięski bój pod Bir el Hamat z czołgami włoskimi ze 132. Dywizji Pancernej Ariete. Równie dobrze spisywało się w obronie 8 Matild wspierając 150. Brygadę Piechoty na pozycji zwanej Knigtsbridge. Obrońcy zdołali 30 maja zniszczyć 12 czołgów niemieckich bez strat własnych. Mimo skutecznej początkowo obrony pozycja została zdobyta przez Niemców 2 czerwca. Czołgi 1. i 32. Brygady użyto do ostatecznej próby powstrzymania niemieckiej ofensywy. Skończyło się to całkowitą klęską brytyjskich czołgistów. Z 62 czołgów, które w rejonie skrzyżowania dróg koło Sidi Mahmud weszły do walki, zdołało się uratować tylko 12 pojazdów. Jednak obie brygady już w końcu czerwca i na początku lipca 1942 roku wyróżniły się w czasie walk z nacierającymi oddziałami Rommla. Udział Matild początkowej fazie pierwszej bitwy pod El Alamein był początkiem końca bojowej służby tych czołgów. Wiązało się to z nowymi dostawami czołgów Mk III Valentine, które zastępowały utracone Matildy. W toczącej się na przełomie października i listopada drugiej bitwie pod El Alamein Matildy wystąpiły w roli czołgów-trałów torujących drogę przez pola minowe własnej piechocie i czołgom. Zadanie takie wykonywało m.in. 12 czołgów Matilda Scorpion z 1. Brygady. Ostatnie Matildy w wersji Scorpion zostały użyte w marcu 1943 roku w czasie walk w Tunezji na linii Mareth.
Afryka Wschodnia 1940-1941W czasie walk z Włochami w Afryce Wschodniej został użyty z powodzeniem Szwadron „B” z 4. RTR liczący 16 Matild. Czołgi przerzucono z Wielkiej Brytanii transportem morskim do Egiptu, a następnie do Sudanu, skąd wyruszyły do walki na tereny Włoskiej Afryki Wschodniej. Pierwszy bój czołgi stoczyły pod Akordet 31 stycznia 1941 roku wspierając w ataku piechotę z hinduskiej 5. Brygady Piechoty. Matildy wykonały przejścia w zasiekach, a następnie niszczyły kolejne punkty oporu. Tragicznie dla Włochów skończył się kontratak przeprowadzony siłami 9 czołgów lekkich M13/39 i 2 tankietek L3. Wszystkie pojazdy włoskie zostały zniszczone, natomiast żaden czołg brytyjski nie został nawet uszkodzony. 27 marca 1941 roku oddziały brytyjskie dotarły do górskiej twierdzy Keren. W czasie ciężkich walk Brytyjczycy stracili jedną Matildę spaloną przy użyciu tzw. koktajli Mołotowa. Czołgi wzięły jeszcze udział na początku kwietnia w walkach o Masawę i Asmarę, po czym zostały odesłane do Afryki Północnej.
Kreta 1941Wśród sił Creforce przeznaczonych do obrony wyspy znalazło się również 9 Matild ze Szwadronu „B” 7. RTR. Czołgi były w bardzo złym stanie technicznym. Nie było też odpowiedniej amunicji do 40-milimetrowych armat stanowiących główne uzbrojenie czołgu. Rozmieszczono je w miejscach najbardziej narażonych na ataki spadochroniarzy. W wyniku walk w maju 1941 roku wszystkie czołgi zostały utracone.
Malta 1940-1943Czołgi Mk II Matilda trafiły również na Maltę, gdzie weszły w skład oddziału nazywanego Malta Tanks. W październiku 1940 roku utworzono Samodzielny Oddział Nr 1 Królewskiego Pułku Czołgów (No 1 Independent Troop Royal Tank Regiment). Oddział trafił na Maltę już w listopadzie. Malta Tanks powstał 27 stycznia 1942 roku z połączenia Oddziału Nr 1 z X Squadron 6th Royal Tank Regiment przybyłym z Aleksandrii. Matildy były na wyposażeniu 4. plutonu liczącego 4 czołgi. Nazwy własne czołgów to: Gallant, Griffin, Greyhound, Faulknor. Pojazdy były używane do szkolenia i do ochrony lotnisk. Malta Tanks został rozwiązany na przełomie lipca i sierpnia 1943 roku. Matildy służące wcześniej na lotniskach pozostały na wyspie i zostały przejęte przez Royal Air Force.
Wielka BrytaniaCzołgi, które pozostały na wyspach były wykorzystywane tylko do szkolenia i zostały zastąpione przez Mk III Valentine.
ZSRR był największym użytkownikiem czołgów Mk II Matilda po Wielkiej Brytanii. Nazywano je tu MK II. Razem wysłano drogą morską 1084 czołgi, co stanowiło około 36% całej produkcji, z czego na miejsce dotarło 918. W 1941 roku – 145 czołgów, w 1942 roku – 626 i w 1943 roku – 147 Matild. Pierwsze 10 pojazdów dotarło 11 października 1941 roku do Archangielska na pokładach statków wchodzących w skład konwoju PQ-1. Później czołgi docierały również przez port w Murmańsku. Ostatnie transporty dotarły w marcu 1943 roku. Czołgi były kierowane do centrum szkoleniowego w Gorkim. Dla zapoznania się z brytyjskim, a później również amerykańskim sprzętem utworzono szkolne pułki pancerne – 23., 38. i 20. Później powstały również szkolne brygady pancerne.
Jako pierwsze brytyjski sprzęt otrzymały samodzielne bataliony pancerne – 132., 136. i 138. Do pierwszego użycia bojowego doszło w grudniu 1941 roku, kiedy Matildy wzięły udział w kontrofensywie pod Moskwą. Były to czołgi m.in. 170. Samodzielnego Batalionu Pancernego wchodzącego w skład 3. Armii Uderzeniowej, mającego na wyposażeniu, poza czołgami rodzimej produkcji, również 13 Matild. Według innych źródeł pierwsze użycie bojowe nastąpiło dopiero 14 stycznia 1942 roku, kiedy oddział ten walczył w okolicach Wielkich Łuków, a następnie w lutym 1942 roku w okolicach Chołmu w ramach operacji toropiecko-chołmskiej. Pierwsze doświadczenia bojowe pozwoliły na dokonanie oceny możliwości Matild w warunkach panujących na froncie wschodnim. Czołg chwalono za dobry pancerz i bezawaryjne silniki. Problemem były ślizgające się gąsienice, co częściowo ograniczono stosując metalowe nakładki. Występowały też problemy z układem jezdnym pojazdu. Zamarzające błoto dostające się między płyty chroniące układ jezdny a kadłub potrafiło unieruchomić czołg. Dochodziło też do zamarzania płynu w przewodach układu chłodzenia, gdyż były one położone zbyt blisko dna. Doceniano też zdolności przeciwpancerne 2-funtowych armat, ale krytykowano za brak pocisków odłamkowo-burzących. Pracując nad rozwiązaniem tego problemu, przeprowadzono próby zamontowania na Matildzie 76-milimetrowej armaty ZiS-5. Na początku 1942 powstał prototyp takiego pojazdu, jednak w wyniku rozpoczęcia dostaw czołgów CS z 76-milimetrową haubicą prace wstrzymano. Nie jest znana liczba tak przezbrojonych pojazdów.
Pojazdy stanowiły wyposażenie samodzielnych batalionów, które składały się z 21 czołgów Mk II i 3 T-60. Dwa takie bataliony miały tworzyć brygadę. Istniały też brygady o składzie mieszanym – batalion 21 czołgów Mk II Matilda, batalion 21 czołgów T-60 oraz trzy wozy Mk II w dowództwie. Matildy tworzyły też bataliony z czołgami KW-2, każdy składający się z kompanii czołgów KW i kompanii czołgów Mk II. W rzeczywistości czołgi były wykorzystywane w różnorodnych strukturach organizacyjnych, często pojedynczymi kompaniami i batalionami.
W latach 1942-1943 Matildy brały udział we wszystkich ważniejszych operacjach na różnych odcinkach frontu. Zimą 1942 roku Mk II brały udział w walkach frontów Zachodniego, Kalinińskiego i Briańskiego. W maju 1942 roku 41 wozów Mk II z 22. Korpusu Czołgów brało udział w walkach w okolicach Charkowa, gdzie utracono wszystkie pojazdy. W końcu lata 1942 roku Matildy brały udział w działaniach ofensywnych 30. Armii w okolicach Rżewa. Czołgi pochodziły ze 196. Brygady Czołgów (35 Mk II i 13 T-60). Na początku 1943 roku stan brytyjskich czołgów poszczególnych frontów przedstawiał się następująco: Zachodni – do 200 sztuk, Briański – do 250 sztuk, Północnokaukaski – do 150, Południowo-Zachodni – do 150 sztuk. Matildy brały również udział w bitwie kurskiej. Były to pojazdy z 201. Brygady Czołgów (18 Mk II, 31 Mk III i 2 T-34). W operacji orłowskiej, która zaczęła się wraz ze słabnącą niemiecką ofensywą w rejonie Kurska wziął udział 224 Samodzielny Pułk Czołgów (33 Mk II i 7 Mk III). Ostatnią dużą jednostką mającą na wyposażeniu Mk II był 5 Korpus Zmechanizowany wchodzący w skład 68 Armii Frontu Południowo-Zachodniego biorący udział w trzeciej bitwie o Charków. Dysponował on w grudniu 1943 roku 79 czołgami Mk II Matilda i 138 czołgami Mk III Valentine. 20 sierpnia 1944 roku na wyposażeniu korpusu pozostawało 6 czołgów Mk II, a 1 kwietnia 1945 roku jeszcze 3 Matildy. W 1944 roku sukcesywnie wycofywano Matildy i kierowano do jednostek szkolnych. Jeden egzemplarz Mk II był wykazywany 5 września 1945 roku na stanie 267. Samodzielnego Pułku Czołgów wchodzącego w skład Frontu Zabajkalskiego.
Trzecim użytkownikiem pod względem liczby czołgów Mk II Matilda była Australia. Ogółem dostarczono z Wielkiej Brytanii oraz z Nowej Zelandii 409 pojazdów. Były to pojazdy nowe z wyjątkiem czołgów nowozelandzkich, należące do ostatnich wersji produkcyjnych Mk IV, Mk IV CS i Mk V. Czołgi australijskie miały dużą liczbę drobnych modyfikacji, które wynikały z dostosowania czołgów do nowych warunków, w jakich miały być użyte. Obniżono wieżyczki dowódców, zastosowano metalowe siatki rozpięte nad przedziałem silnikowym, które miały chronić przed granatami japońskiej piechoty. Montowano z przodu kadłuba i wieży zaczepy umożliwiające umocowanie zapasowych ogniw gąsienic w celu zwiększenia odporności czołgów na broń przeciwpancerną. Zamontowano z tyłu kadłuba telefon zewnętrzny, który umożliwiał łączność załogi czołgu z piechotą. Uszczelniono również kadłub, co miało duże znaczenie w czasie desantowania lub forsowania rzek. Powstały też wersje specjalne: Matilda Dozer – buldożer, Matilda Frog i Matilda Murray wyposażone w miotacz ognia oraz Matilda Projector (Hedgehog).
Pierwsza partia około 140 czołgów dotarła do Australii w lipcu 1942 roku, a kolejne 238 sztuk w sierpniu 1943 roku. Pierwsze Matildy trafiły do 3. Brygady Pancernej Armii, a po jej rozwiązaniu do 2/4 Pułku Pancernego, który wchodził w skład 3. Dywizji Pancernej. Po kolejnej reorganizacji pułk wyposażony w Matildy został podporządkowany nowo sformowanej 4. Brygadzie Pancernej Następnie do brygady włączono 1. Batalion Czołgów również wyposażony w Matildy. Brygada została wzmocniono jeszcze szwadronem pancernym wyposażonym w specjalne wersje Matildy.
W październiku 1943 roku Matildy trafiły na Nową Gwineę, gdzie miały wspierać oddziały 9. Dywizji Piechoty. Był to Szwadron „C” z 1. Batalionu Czołgów liczący 18 Matild CS. Do pierwszego bojowego użycia czołgów doszło 15 listopada 1943 roku, kiedy czołgi szwadronu wspierały piechotę w ataku wzdłuż drogi prowadzącej z zatoki Finsch w kierunku Sattelburga. Matildy okazały się bardzo skuteczne w zwalczaniu punktów oporu przeciwnika oraz potwierdziły swoją dużą odporność na broń przeciwpancerną używaną przez Japończyków. Na jednym z pojazdów po bitwie naliczono około 50 trafień, a żaden z pocisków nie przebił pancerza. Czołgi Szwadronu „C” wzięły udział w kolejnych starciach z Japończykami na Nowej Gwinei i stały się skutecznym środkiem w walce z japońskimi schronami bojowymi. Matildy, działające najczęściej w małych zgrupowaniach nie przekraczających szwadronu, brały udział w kolejnych walkach z Japończykami na wyspach Pacyfiku. 29 marca 1945 roku na Bougainville dotarł Szwadron „B” z 2/4 Pułku Pancernego liczący 24 czołgi. Matildy początkowo działały jak buldożery, dokonując przejść w gęstej roślinności porastającej wyspę, umożliwiając atak piechocie. Wsparcie czołgów umożliwiło też odparcie wielu kontrataków japońskich. Pełniły też rolę pancernych ambulansów służąc do ewakuacji rannych. W maju przybyły pozostałe pododdziały pułku 2/4. W czasie kolejnych działań użyto czołgów Matilda Restive, które były przydatne przy przekraczaniu licznych na wyspie rzek. W czasie walk utracono kilka czołgów, które zostały wyeliminowane przez liczne miny oraz ciężką artylerię japońską. Matildy (w tym wersje specjalne Dozer i z miotaczami płomieni) zostały również użyte w czasie ciężkich walk w 1945 roku na Borneo, na plażach Brunei oraz na wyspach Tarakan i Labuan. Walczyły tam Matildy z 2/9 Pułku Pancernego. Czołgi 1. Pułku Pancernego uzbrojonego w różnorodne wersje Matildy wzięły udział w lipcu 1945 roku w ataku na Balikpapan, gdzie wspierały skutecznie piechotę z 7. Dywizji.
Matildy okazały się bardzo skuteczne w walkach z Japończykami. Ich pancerz zapewniał dobrą ochronę przed obroną przeciwpancerną, a uzbrojenie umożliwiało zniszczenie każdego czołgu japońskiego oraz szczególnie w wersji CS skuteczne wsparcie piechoty.
Matildy trafiły do armii nowozelandzkiej w związku z planowaną organizacją brygady pancernej, którą zamierzano użyć do wzmocnienia własnych oddziałów walczących w Afryce. Postanowiono wyposażyć brygadę w czołgi Mk III Valentine. Nie było jednak pojazdów w wersji CS, więc w 1942 roku dostarczono Nowozelandczykom 33 czołgi Matilda IV CS. Do każdego batalionu miało trafić po sześć pojazdów uzbrojonych w haubicę. W związku ze zmianą planów dowództwa nowozelandzkiego i rezygnacją z pierwotnego pomysłu użycia brygady wszystkie pojazdy przekazano do oddziałów australijskich.
Latem 1941 roku nieznaną liczbę czołgów Mk II Matilda otrzymały oddziały armii kanadyjskiej stacjonujące w Wielkiej Brytanii. Czołgi trafiły przede wszystkim do 1. Brygady Czołgów Armii (1 Army Tank Brigade), gdzie były używane do szkolenia do roku 1942, kiedy zostały zastąpione przez czołgi Mk IV Churchill.
Pierwsze Matildy obu wersji zostały zdobyte przez Niemców po kapitulacji Francji w 1940 roku. Pojazdy zostały poddane próbom na poligonie w Kummersdorfie. Nadano im niemiecki oznaczenie Infanterie Panzerkampfwagen Mk II 748(e). Czołgi nie zostały skierowane do jednostek bojowych i prawdopodobnie były wykorzystywane do szkolenia.
Jeden czołg został przebudowany w ośrodku szkoleniowym w Terneuzen na działo samobieżne – Infanterie Panzerkampfwagen Mk II 748(e) mit 5 cm KwK 38 L/42. Pojazd w miejsce usuniętej wieży uzbrojono w armatę 5 cm KwK 38 L/42 kalibru 50 mm. Działo nosiło nazwę własną „Oswald” i było wykorzystywane we Francji w obronie przeciwdesantowej.
W trakcie walk w Afryce Północnej Niemcy często wykorzystywali zdobyczne Matildy uzupełniając w ten sposób braki w zaopatrzeniu. Nie dokonywano większych zmian, a ograniczano się do wymalowania na kadłubie i wieży dużych widocznych z daleka krzyży. Na niektórych pojazdach montowano wieżyczki dowódcy z czołgu PzKpfw III.
Wykorzystywano również zdobyczne Matildy na froncie wschodnim. Najczęściej pojazdy pozbawiano wieży i służyły jako ciągniki ewakuacyjne. Wśród zdobytych czołgów w Budapeszcie w lutym 1945 roku był jeden czołg Mk II Matilda będący wcześniej na wyposażeniu 13. Dywizji Pancernej.
Do dziś zachowało się około 45 czołgów Mk II Matilda różnych wersji, jak również pojazdów specjalnych. Stan zachowania pojazdów jest bardzo różny.
Najwięcej pojazdów znajduje się w Australii, gdzie część pojazdów należy do prywatnych kolekcjonerów. Wśród zachowanych pojazdów znajdują się pojazdy seryjne, jak również w odmianie CS oraz Matilda Frog, Matilda Dozer i Matilda Hedgehog. Pojazdy znajdują się m.in. w Royal Australian Armoured Corps Tank Museum w Puckapunyal, w Australian Armour and Artillery Museum w Cairns i w Melbourne Tank Museum.
Wielka Brytania – 5 sztukZachowane pojazdy w Wielkiej Brytanii znajdują się w Bovington Tank Museum (w tym Matilda CDL) oraz Matilda IV w Imperial War Museum w Londynie. 2 pojazdy są w kolekcjach prywatnych.
Rosja – 2 sztukiObie Matildy zachowane w Rosji to pojazdy w wersji CS. Jeden pojazd Matilda IV CS znajduje się w Muzeum Czołgów w Kubince, a drugi Matilda III CS w Parku Zwycięstwa na Pokłonnej Górze w Moskwie.
USA – 2 sztukiW United States Army Ordnance Museum położonym na terenie Aberdeen Proving Ground znajduje się Mk IIA Matilda II. Czołg jest niekompletny. Drugi pojazd Matilda IV znajduje się w prywatnej kolekcji.
Michaił B.M.B. Bariatinskij Michaił B.M.B., Пехотный танк «Матильда» [Piechotnyj tank Matilda], M.M. Dmitrijewa, „Бронеколлекция”, A.S. Raguzin (red. nacz.), 4 (37), dodatek do czasopisma Моделист-Конструктор, 2001  (ros.).???
Peter Brown. Malta Tanks. Brytyjska broń pancerna na Malcie (1940-1943). „Militaria XX wieku”. Wydanie specjalne nr 20 (4/2011), s. 98-102, 2011. ISSN 1896-9208. 
Peter Chamberlain, Chris Ellis: British and American Tanks of World War II, The complete illustrated history of British, American and Commonwealth tanks, 1939-1945. Nowy Jork: Arco Publishing Company, 1969, s. 56-59. ISBN 0-668-01867-4.
David Fletcher: Matilda Infantry Tank 1938–45, New Vanguard 8. Oxford: Osprey Publishing, 2002. ISBN 1-85532-457-1.
Łukasz Gąsior. Bitwa pod Arras 21 maja 1940 r.. „Nowa Technika Wojskowa”. Numer specjalny 10 (1/2011), s. 30-43, 2011. ISSN 2080-9743. 
Robert JosephR.J. Icks Robert JosephR.J., Tanks and Armored Vehicles, Duell, Sloan and Pearce, 1945 [dostęp 2017-08-13]  (ang.).
Andrzej Kiński. Czołg piechoty A 12 Matilda cz. 1. „Nowa Technika Wojskowa”. Nr 6, s. 27-30, 2002. ISSN 1230-1655. 
Andrzej Kiński. Czołg piechoty A 12 Matilda cz. 2. „Nowa Technika Wojskowa”. Nr 7, s. 25-29, 2002. ISSN 1230-1655. 
Janusz Ledwoch: Tank Power vol. XLII, Matilda, Militaria 267. Warszawa: Wydawnictwo Militaria, 2007. ISBN 978-83-7219-267-7.
Tymoteusz Pawłowski. Czołgi brytyjskie w Armii Czerwonej. „Technika Wojskowa Historia”. Nr 4 (22), s. 64-77, 2013. ISSN 2080-9743. 
Stephen W.S.W. Sears Stephen W.S.W., World War II: Desert War, New Word City, 5 sierpnia 2014, ISBN 978-1-61230-792-3 [dostęp 2017-08-13]  (ang.).
Jacek Solarz: Tank Power vol. LXI, Matilda 1939 – 1945, Militaria 290. Warszawa: Wydawnictwo Militaria, 2008. ISBN 978-83-7219-291-2.
CraigC. Stockings CraigC., Bardia: Myth, Reality and the Heirs of Anzac, UNSW Press, 2009, ISBN 978-1-921410-25-3 [dostęp 2017-08-13]  (ang.).
Zachowane pojazdy Mk I Matilda oraz Mk II Matilda (różne wersje).pdf (ang.). [dostęp 04 lutego 2015].
MikeM. Garth MikeM., Mk II Matilda Mk II (E1949.349), The Tank Museum, 2016 [dostęp 2017-08-14] [zarchiwizowane z adresu 2016-08-30]  (ang.).

Mniszek pospolity, mniszek lekarski (Taraxacum officinale F.H. Wiggers coll., właśc. Taraxacum sect. Taraxacum) – określenie roślin z rodzaju mniszek, w zależności od ujęcia systematycznego stanowiące nazwę zbiorową drobnych gatunków z sekcji Taraxacum (= Vulgaria, Ruderalia) lub odnoszące się do jednego gatunku występującego na niewielkim obszarze w Skandynawii – T. campylodes. W dominującym znaczeniu są to mniszki z sekcji obfitującej w drobne, apomiktyczne gatunki. W samej Europie opisano ich ponad tysiąc, w tym w Polsce ponad 200, a występują także w Azji i północnej Afryce. Zawleczone zostały na wszystkie inne kontynenty. Poza Europą dane o poszczególnych taksonach są bardzo fragmentaryczne. Rośliny te rosną na siedliskach ruderalnych, na łąkach i murawach, w uprawach i widnych lasach. Są wykorzystywane jako rośliny jadalne, pastewne, miododajne i lecznicze. W uprawach uznawane za chwasty.
Taraxacum officinale to nazwa naukowa opublikowana w 1780 r. przez Friedricha Heinricha Wiggersa (1746–1811) dla taksonu opisanego wcześniej przez Karola Linneusza jako Leontodon taraxacum (Sp. Pl. 2: 798. 1753). W niektórych bazach danych taksonomicznych autorstwo diagnozy taksonomicznej przypisywane jest błędnie Weberowi (Weber ex Wiggers), który wzmiankowany jest w publikacji Wiggersa jednak tylko w podziękowaniach. Określenie zaproponowane przez Linneusza musiało zostać zmienione, ponieważ było synonimem. Nazwa Leontodon taraxacum, a w konsekwencji też Taraxacum officinale, odnosiła się do wszystkich roślin z rodzaju Taraxacum znanych w XVII wieku w Europie. Nazwa ta definiuje zatem tzw. gatunek zbiorowy obejmujący rozmaite drobne gatunki mniszków. W celu lektotypizacji, czyli wskazania typu nomenklatorycznego, zaproponowano w 2011 roku, że chodzi o mniszki występujące w Czechach, na Łużycach i Danii (Dens leonis latiore folio Bauh., In Lusatia, Bohemia, Dania). Diagnoza odnosi się do sekcji Taraxacum (= Vulgaria Dahlst, Ruderalia Kirschner, H. Øllgaard & Stepanek). W związku z szerokim ujęciem diagnozy taksonomicznej Taraxacum officinale zaleca się odstąpienie od używania tej nazwy na rzecz stosowania nazw sekcji i poszczególnych drobnych gatunków. 
Alternatywnym rozwiązaniem przyjmowanym w niektórych bazach danych taksonomicznych (np. The Plant List) jest propozycja z 1985 roku wskazująca jako lektotyp dla nazwy Taraxacum officinale jeden z drobnych gatunków z sekcji Crocea o bardzo ograniczonym zasięgu w Skandynawii, noszący nazwę Taraxacum campylodes G.E.Haglund. Przy takim ujęciu nazwa T. officinale jest synonimem tego drobnego gatunku endemicznego dla Szwecji i Norwegii. Rozwiązanie to skutkowało uznaniem sekcji Crocea za typową dla rodzaju (=Taraxacum) i zostało skrytykowane jako odbiegające od rzeczywistego zakresu stosowania nazwy T. officinale. 
Sekcja Taraxacum (= Vulgaria Dahlst, Ruderalia Kirschner, H. Øllgaard & Stepanek), do której odnosi się nazwa zbiorowa T. officinale, jest jedną z około 50–55 sekcji w obrębie rodzaju Taraxacum. Sekcja ta należy do najmłodszych i najbardziej zróżnicowanych linii rozwojowych w obrębie rodzaju. Jest to jedna z dwóch sekcji (obok Erythrosperma), która ma w Europie szeroko rozpowszechnionych przedstawicieli rozmnażających się zarówno seksualnie, jak i apomiktycznie.
Drobne gatunki apomiktyczne (agamiczne) wyróżniane w obrębie sekcji Taraxacum cechują się niewielkimi, ale bardzo stałymi różnicami. Ich rozróżnianie jest trudne, wymaga specjalistycznej wiedzy, doświadczenia oraz dostępu do egzemplarzy porównawczych. Rejestr tych gatunków prowadzony jest w bazie danych „Global Compositae Checklist”.
Rodzimy obszar występowania przedstawicieli sekcji Taraxacum obejmuje niemal całą Europę (bez krańców północnych – Svalbardu i Nowej Ziemi), północno-zachodnią Afrykę (wraz z wyspami Makaronezji) oraz Azję bez jej północnych i południowych krańców. Największe zróżnicowanie gatunkowe znajduje się w Europie, skąd opisano ok. tysiąc gatunków agamicznych. Poza tym kontynentem informacje o gatunkach z sekcji są bardzo fragmentaryczne. W Chinach potwierdzono przynależność do sekcji Taraxacum tylko jednego gatunku, jednak stan badań ocenia się jako niewystarczający do ustalenia rzeczywistej reprezentacji sekcji w Azji Wschodniej. Liczne drobne gatunki z tej sekcji zostały szeroko rozprzestrzenione, znacznie zwiększając obszar swojego występowania. Spotykane są na wszystkich kontynentach i na wielu wyspach, w tym w strefie subantarktycznej na Wyspach Kerguelena. Zasięgi poszczególnych gatunków agamicznych mogą być bardzo zróżnicowane, z powodu łatwego rozprzestrzeniania przez wiatr – mogą być bardzo rozległe.
W Polsce ocenia się, że na terenie całego kraju występuje w sumie co najmniej 200 drobnych gatunków reprezentujących sekcję Taraxacum (=Taraxacum officinale). Występują pospolicie na całym niżu i w niższych położeniach górskich.
Korzeń główny ma 2–3 cm średnicy i 1–2 m długości, tworzy rozgałęzienia tylko w kamienistej glebie. Korzenie boczne wyrastają w dwóch rzędach w formie spirali schodzącej w dół zgodnie z ruchem wskazówek zegara. Mniej lub bardziej regularnie korzenie boczne występują na całej długości korzenia głównego.
Właściwa łodyga jest bardzo skrócona i ukryta pod ziemią, wyrasta z niej rozeta liści i szypuły, na których wznoszą się pojedyncze kwiatostany. Szypuły są bezlistne, zwykle tęgie, dęte (puste w środku), w różnym stopniu owłosione, intensywniej zwykle bliżej szczytu. Podczas kwitnienia osiągają od 3 do 40 cm wysokości (najczęściej od 5 do 35), ale podczas owocowania wyrastają nawet do ponad 60 cm. Z jednej różyczki liściowej rozwija się od jednej do kilkunastu szypuł kwiatostanowych.
Są liczne i zebrane w przyziemną rozetę, w której obrębie mogą różnić się między sobą. Liście mają różny kształt także w zależności od pory roku – zwykle głębiej wcinane są te rozwijające się wiosną. Mogą być płasko rozpostarte na powierzchni ziemi lub wznosić się ku górze. Osiągają do 40 cm długości. Blaszka liściowa jest głęboko lub (rzadziej) płytko pierzasto wcinana, ma kształt podłużny, owalny, lancetowaty do lirowatego, u dołu zwęża się w ogonek oskrzydlony lub nie. Poszczególne klapy (nazywane tak niezależnie od tego, czy liść jest klapowany, podzielony lub sieczny) są przeważnie ząbkowane, odstające lub odgięte. Na powierzchni liście są nagie, skąpo owłosione, rzadko obficie.
Zróżnicowanie kształtów liści jest u mniszków wynikiem plastyczności fenotypowej i zależy także od wieku rośliny oraz liczby liści. Młodsze liście mają gładsze brzegi, a starsze są głębiej wcinane. Wraz ze wzrostem liczby liści spada stosunek ich długości do szerokości. W gorszych warunkach świetlnych liście są słabiej wcinane, a klapy bardziej zaokrąglone, podczas gdy rośliny rosnące w miejscach silnie nasłonecznionych mają blaszkę głęboko wcinaną, z wąskimi i liczniejszymi klapami. W dobrych warunkach świetlnych zmniejsza się także stosunek długości do szerokości liści.
Obupłciowe, języczkowe, skupione na szczycie szypuł kwiatostanowych w pojedyncze koszyczki. Koszyczki osiągają zwykle od 2,5 (rzadziej od 1,5) do 6 (rzadko 7) cm średnicy. Podczas kwitnienia koszyczki są rozwarte, płaskie lub wypukłe (bardzo rzadko zdarzają się koszyczki kuliste, które w obrębie rodzaju stwierdzono dotąd tylko w tej sekcji). Okrywa koszyczka ma kształt dzwonkowaty do cylindrycznego, osiąga średnicę od 0,8 do 4 cm. Złożona jest z kilku szeregów równowąskich lub lancetowatych listków. Zwykle są one zielone, rzadziej nieco czarniawe lub nabiegłe purpurowo, często natomiast ich końce są czarniawe lub purpurowe. Listki te osiągają szerokość od 1 do 6 mm, są wąsko obrzeżone lub niewyraźnie, a nawet wcale. Zewnętrzne listki okrywy (ang. calyculi) wyrastające w 2–3 rzędach w liczbie (6–)8–18(–20) charakterystycznie odginają się łukowato w czasie kwitnienia i dojrzewania owoców. Wewnętrzne listki okrywy (ang. phyllaries) występują w liczbie 7–25 w 2(–3) rzędach. Są wzniesione podczas rozwijania się kwiatostanu otulając pąki kwiatowe i później podczas kwitnienia (czasem się nieco rozchylają). Odginają się całkiem do tyłu po dojrzeniu owoców.
Kwiatów w koszyczku jest (20)100–150(300). Wyrastają ze spłaszczonej i nagiej na szczycie osi kwiatostanu. Pąki kwiatowe powstają w obrębie merystemu wierzchołkowego prawoskrętnie i w efekcie kwiaty ułożone są od zewnątrz do środka wzdłuż spiralnych linii (parastychów) układając się w okręgi składające się z 34 kwiatów. W miarę zbliżania się do środka kwiatostanu i ścieśniania okręgów regularność układu maleje (rosną wahania kąta dywergencji między kwiatami).
Płatki korony poszczególnych kwiatów języczkowych są zrośnięte, jasnożółte lub złocistożółte, czasem ich końcowe ząbki są czerwone, przez co cały kwiat i koszyczek może być pomarańczowożółty. Kwiaty znajdujące się na obwodzie koszyczka z reguły są dłuższe od środkowych, płatki korony mają zrośnięte w płaski lub rynienkowaty języczek, od zewnątrz ozdobiony ciemniejszym paskiem. Pręciki są zrośnięte w pierścień, pylniki są żółte, rzadko ciemniejsze, otwierają się do wnętrza kwiatu. Znamiona słupka wyrastają ponad rurkę korony i mają barwę od żółtej do czarniawej, najczęściej w odcieniach szarości. Są rozwidlone, a ich powierzchnia sekrecyjna (będąca akceptorem pyłku) wykształca się po wewnętrznej (doosiowej) stronie znamion.
Niełupki długości od 2,8 do 5,2 mm (najczęściej 3–4,5 mm) są odwrotnie lancetowate, 4-groniaste – o przekroju rombowym, zawsze w górze nieco kolczaste. Kolor mają najczęściej słomkowy, rzadziej oliwkowy, brązowy, czerwonawy lub szary. Owoc na powierzchni jest żeberkowany (żeber jest do ok. 15). W szczytowej części owoce są nagle zwężone i zwieńczone cylindryczną lub stożkowatą piramidką. Osiąga ona od 0,3 do 0,8, rzadko nawet do 1,5 mm długości. Na szczycie przechodzi we włosowato cienki dzióbek o długości od 7 do 12 mm (2–3 razy dłuższy od owocu). Na końcu dzióbka znajduje się biały puch kielichowy zwiększający powierzchnię lotną owocu. Składa się on z 50 do ponad 100 delikatnych, nierozgałęzionych rzęsek o równej długości. Owoce po dojrzeniu odsłaniane są przez rozchylające się listki okrywy tworząc puszystą kulę (tzw. dmuchawiec).
Piramidka wyraźnie wyodrębniona, zwykle wąskostożkowata, zawsze o długości nie przekraczającej 20 (25)% długości niełupki. Liście bez purpurowych plam (przynajmniej na większych klapach).
Bylina, ale niezbyt długowieczna. W pierwszym roku formuje zwykle tylko rozetę liści, a kwiatostan rozwija się dopiero w drugim roku. W zależności jednak od warunków wyjątkowo może zakwitnąć już w pierwszym roku, podczas gdy w niekorzystnych warunkach bywa, że zakwita dopiero w czwartym roku życia. 
Kwiaty są przedprątne, co utrudnia samozapylenie. Kwitnienie trwa od kwietnia do sierpnia, z różną intensywnością w zależności od warunków klimatycznych. W Europie Środkowej na niżu szczyt kwitnienia przypada na okres od połowy kwietnia do końca maja, dalej na północy i w górach od końca kwietnia do początków czerwca, w wyższych położeniach też później. Masowe kwitnienie trwa przez około dwa tygodnie. Na obszarach o ciepłym klimacie mniszki zakwitać mogą przez cały rok. Poszczególne kwiatostany otwierają się w większości przez dwa dni, nieliczne przez jeden lub trzy dni. Kwiaty zapylane są przez owady.Rozsiewanie
Po zapyleniu, szypuły kwiatostanowe na czas dojrzewania nasion pokładają się nieco, unikając zgryzienia lub skoszenia, po czym po dojrzeniu nasion prostują się i wydłużają, co ułatwia dyspersję nasion. Od kwitnienia do rozwoju dojrzałych owoców mija 7 dni. Nasiona roznoszone są przez wiatr na duże odległości (anemochoria). Dodatkowo przystosowaniem do wiatrosiewności, poza wyeksponowaniem nasion, jest także wytwarzanie niewielkich i lekkich owoców zaopatrzonych w aparat lotny w postaci licznych włosków powstałych w wyniku modyfikacji kielicha. Aparat włoskowy działa jak aparat spadochronowo-lotny, znacznie zmniejszając tempo spadania owocu, wynoszące w efekcie 0,33 m/s. W rezultacie znaczna część diaspor mniszka przelatuje na odległość 200–500 m od rośliny macierzystej (według niektórych źródeł średni dystans to nawet 10,2 km). Przemieszczanie w powietrzu ułatwia tworzenie się wiru powietrznego (obszaru niskiego ciśnienia) nad aparatem lotnym zasysającego owoc. Kluczowym czynnikiem umożliwiającym powstawanie siły nośnej jest kolisty obrys aparatu lotnego i jego porowatość – siła nośna nie powstałaby, gdyby włoski były luźniejsze lub bardziej gęste. Nasiona mogą być także transportowane wodą, w której bez szkody mogą spędzić do 9 miesięcy. Z jednego kwiatostanu powstać może około 150 owoców.Kiełkowanie
Nasiona w glebie zachowują żywotność do dwóch lat (według niektórych źródeł do pięciu) i kiełkują wkrótce po dojrzeniu, według niektórych źródeł na wiosnę, według innych latem, optymalnie, gdy są przykryte cienką warstwą gleby (do 1 cm grubości). Zdolność do kiełkowania ma zwykle około 90% nasion. Nasiona niektórych mieszańców okazały się być w zupełności płonne, nasiona niektórych typów triploidów i tetraploidów wykazywały duże zróżnicowanie pod względem zdolności do kiełkowania (odpowiednio od 58% do 71% i od 9% do 71%). Kiełkowanie znacznie ogranicza okrycie gleby mulczem i żerowanie bezkręgowców. Sprzyja mu natomiast wypalenie roślinności.Siewka ma nagi hipokotyl długości 1 cm. Dwa liścienie mają ogonki długości od 4 do 7 mm o nieco pochwiastej nasadzie. Naga blaszka liścieni jest jajowato-podługowata, do 1 cm długości, o nasadzie zbiegającej a szczycie ± wyciętym. Epikotylu brak. Pierwsze liście właściwe mają blaszkę eliptyczną o długości do 2 cm, o nasadzie zbiegającej a szczycie zaokrąglonym, na brzegu odlegle ząbkowaną, osadzoną na ogonku do 3 cm długości.Forma życiowa
W klasyfikacji form życiowych gatunek zaliczany jest do hemikryptofitów. Okres zimowy pąki kontynuujące wzrost w kolejnym sezonie wegetacyjnym spędzają przy powierzchni ziemi. Przed zimą korzeń skraca się wciągając nieco szyjkę korzeniową w głąb ziemi.
Gatunek zbiorowy składa się z grupy diploidalnej 2n = 2x = 16 wykazującej samopłonność oraz grupy triploidalnej i tetraploidalnej. Grupa diploidalna, dominująca w południowej Europie (w Polsce tylko jeden z gatunków opisywany jest jako być może występujący) rozmnaża się płciowo. Grupy poliploidalne występują liczniej w centralnej i północnej Europie, przy czym stwierdzono w ich obrębie także hipo- i hipertriploidy. Wśród populacji na terenie Holandii diploidy stanowiły 31%, triploidy 68%, a tetraploidy poniżej 1%. Triploidy są niemal zawsze obligatoryjnie apomiktyczne i ich rozmnażanie ma charakter partenogenetyczny. Zgłaszane są tylko nieliczne przypadki wskazujące na możliwość krzyżowania pomiędzy osobnikami cechującymi się różnymi cytotypami. Warto podkreślić, że także u triploidalnych mniszków może dochodzić do segregacji chromosomów i tworzenia gamet, które mogą krzyżować się z sukcesem z gametami rozmnażających się płciowo osobników diploidalnych – dzięki temu także w populacjach apomiktycznych zróżnicowanie genetyczne jest duże. U większości mniszków, mimo rozwoju słupków i pręcików oraz wytwarzania pyłku, zarodek powstaje w wyniku apomiksji gametofitowej. Gametofit powstaje z megaspory o niezredukowanej liczbie chromosomów, co jest efektem zmodyfikowanej mejozy. Diploidalna komórka jajowa takiego gametofitu może partenogenetycznie rozwijać się w zarodek. Ten rodzaj apomiksji nazywany jest diplosporią. Za apomiksję u mniszka odpowiedzialne są dwa geny. Stwierdzono, że locus DIP odpowiada za to, czy roślina jest diplosporyczna czy też nie. Osobniki posiadające w tym locus allel dominujący – D, (o genotypie Ddd lub Dddd) są diplosporyczne, u homozygot recesywnych mejoza zachodzi normalnie. Cecha ta jest sprzężona z płcią – dziedziczy się po osobnikach żeńskich. Stwierdzono jednocześnie, że osobny locus genowy musi być odpowiedzialny za zdolność osobników diplosporycznych z autonomicznie rozwiniętym woreczkiem zalążkowym, do rozmnażania partenogenetycznego. Warunkowanie procesu diplosporii przez jeden gen potwierdzają obserwacje na hipotriploidzie (2n = 3, x – 1) oraz na roślinie, u której brakowało trabanta jednego z chromosomów. Chociaż nasiona wytworzone przez tetraploidy wykazują małą żywotność, cytotyp ten może odgrywać kluczową rolę w powstawaniu kolejnych triploidów. Pyłek tetraploidów jest diploidalny i, jak wykazano, potomstwo triploidalne powstaje 28 razy częściej w wyniku zapłodnienia takim pyłkiem osobników diploidalnych, niż pyłkiem pochodzącym z osobników triploidalnych. W Europie na 2000 rozpoznanych drobnych gatunków około 90% to poliploidy rozmnażające się partenogenetycznie. Pozostałe 10% to gatunki diploidalne zdolne do rozmnażania dwupłciowego. W Ameryce Północnej w 22 przebadanych populacjach stwierdzono występowanie wyłącznie osobników rozmnażających się apomiktycznie. W pojedynczej populacji występowało od 1 do 13 klonów.
Mimo rzadkości rozmnażania płciowego stwierdzono powstawanie w Japonii mieszańców między przedstawicielami T. officinale coll. i T. platycarpum. U ponad 90% roślin z oznaczanych jako T. officinale coll. stwierdzono allele pochodzące od T. platycarpum i pośrednie cechy morfologiczne.
Roślina może rozmnażać się także wegetatywnie za pomocą pączków kalusowych powstających na ściętych korzeniach (np. uszkodzonych podczas zabiegów agrotechnicznych). Odrasta z powodzeniem z fragmentów korzenia długości 2 cm w ciągu 1–2 tygodni.
Budowa anatomiczna korzenia jest typowa dla roślin dwuliściennych. W krótkiej łodydze występują kolateralne wiązki przewodzące w układzie okręgu. W pustych wewnątrz głąbikach układ mechaniczny składa się z kolenchymy oraz około 32 wiązek przewodzących. Naczynia mają 1,5 μm średnicy. Zarówno łodyga, jak i liście pokryte są pojedynczą epidermą, przy czym na liściach jest ona silniej skutynizowana. Komórki mezofilu są silnie zagęszczone w liściach wystawionych na słońce, a mniej w liściach zacienionych. Przewody mleczne powstają podobnie jak u innych przedstawicieli plemienia Cichorieae podczas wzrostu wtórnego – wrzecionowate komórki inicjalne kambium łączą się w wyniku resorpcji końcowych ścian komórkowych.
Roślina może mieć toksyczne działanie na zwierzęta, jeśli zostanie spożyta w zbyt wielkiej ilości. U ludzi pyłek może wywoływać reakcje alergiczne, jeżeli jest spożywany. Związki zawarte w roślinie (laktony seskwiterpenowe zawarte w soku mlecznym) mogą również działać miejscowo, powodując choroby skóry. Sok mleczny, znajdujący się we wszystkich częściach mniszka, zawiera inulinę (gromadzoną głównie w korzeniu i osiągającą tam stężenie do 40%). Lateks koaguluje w kontakcie z powietrzem. Laktony seskwiterpenowe zawarte w soku mlecznym i liczne inne metabolity są toksyczne lub gorzkie. Emulsja polimerów wraz z tymi składnikami pozwala roślinie stworzyć barierę chroniącą ją przed mikroorganizmami oraz zapewnia obronę przed roślinożercami. Latycyfery mniszka pospolitego wytwarzają lateks bogaty w polifenole. Specyficzną cechą roślin z rodzaju Taraxacum jest duża aktywność oksydazy polifenolowej, czego efektem jest szybkie brązowienie wydzieliny przy dostępie tlenu.
Korzeń mniszka zawiera laktony seskwiterpenowe (typ germakranolidu, guaianolidu oraz eudesmanolidu) – glukozydy kwasu teraksynowego oraz taraksodiolu, poza tym fitosterole i dużo soli potasu. W całej roślinie stwierdzono występowanie kwasu hydroksycynamonowego, chikorowego, monokawoilowinowego, chlorogenowego i triterpeny. W ekstraktach z liści wykryto zaś kumarynę, cychorynę i eskulinę. W tkankach kwiatów i liści obecne są glikozydy flawonoidowe, pochodne luteoliny. W samych kwiatach stwierdzono też wolną luteolinę oraz chrysoeriol. W liściach zidentyfikowano również triterpeny takie jak taraksol, tarakserol, β–amyryna, arnidiol i faradiol oraz sterole: taraksasterol, stigmasterol, homotaraksasterol i lupeol. Liście bogate są w błonnik, sole potasu, żelaza, wapnia, magnezu oraz fosforu (ziele zawiera w 1 kg suchej masy: 42,6 g potasu, 4,98 g fosforu, 652 mg żelaza i 48 mg manganu). Zwłaszcza młode liście obfitują w witaminy grupy B i witaminę C. Zawartość popiołu w liściach wynosi 16%, a w korzeniach 8%. Białko strawne w całej roślinie stanowi 8% suchej masy. 
Jako roślina inwazyjna mniszek pospolity wykazuje się dużą plastycznością fenotypową, pozwalającą na zasiedlanie siedlisk z szerokiego zakresu warunków środowiskowych. W porównaniu do północnoamerykańskiego gatunku o niewielkim zasięgu – Taraxacum ceratophorum – T. officinale ma liście o większej powierzchni pozwalające na kolonizację miejsc o niższej dostępności światła. Chociaż parametry fotosyntezy i transpiracji osobników obu porównywanych gatunków były zbliżone, osobniki T. officinale wykazywały się niższą efektywnością wykorzystania wody. Uznano, że wobec braku krzyżowania inwazyjny mniszek pospolity nie zagraża zatem lokalnym gatunkom. Plastyczność fenotypowa wydaje się podstawą strategii gatunku w konkurencji z innymi roślinami. T. officinale doskonale znosi stres związany z nadmiarem światła i powiązany z nim stres oksydacyjny. Cechy te zapewniają gatunkowi wysoką inwazyjność w warunkach wysokogórskich, gdzie zmienność warunków świetlnych i związana z tym fotoinhibicja odgrywa znaczącą rolę. Odporność na zmienne warunki świetle jest wynikiem dużej zawartości barwników ochronnych, aktywności cyklu ksantofilowego oraz enzymatycznych i nieenzymatycznych przeciwutleniaczy, chroniących aparat fotosyntetyczny przed uszkodzeniem.
Przedstawiciele sekcji występują na siedliskach otwartych: nieużytkach, łąkach, polach, trawnikach, w ogrodach, sadach oraz widnych lasach i zaroślach. Są roślinami światłolubnymi i azotolubnymi. Preferują siedliska zaburzone, w tym przekształcane przez człowieka – po pożarach, grunty uprawiane, wypasane, wydeptywane i rozjeżdżane. Zasiedlają przydroża, place, tereny kolejowe i miejsca wyrzucania gruzu. Roślinom tym sprzyjają susze w okresie wiosenno-letnim, które przyczyniają się do masowego kwitnienia mniszka. Wiele drobnych gatunków to chwasty segetalne i ruderalne, szczególnie uciążliwe w wieloletnich uprawach rolnych, na użytkach zielonych oraz w sadach i ogrodach. Poszczególne drobne gatunki różnią się wymaganiami ekologicznymi, preferując siedliska mniej lub bardziej świeże i wilgotne, miejsca skaliste, lub z głęboką, żyzną glebą. W górach niektóre drobne gatunki występują licznie po piętro kosodrzewiny, a nielicznie obecne są także w piętrze alpejskim. Preferują różne gleby, unikając wszakże miejsc z bardzo słabo przepuszczalną gliną, zasolonych i zakwaszonych. Mimo to mogą występować na stanowiskach o podwyższonym zasoleniu pochodzącym z zanieczyszczeń antropogenicznych. Dzięki rozprzestrzenianiu owoców za pomocą wiatru mniszki należą do roślin kolonizujących szczeliny w murach, tarasach i dachach budynków. 
Rośliny z tej sekcji cechują się ogromną plastycznością fenotypową (patrz sekcja „Morfologia” i „Fizjologia i cechy fitochemiczne”). Rośliny rosnące w skrajnie trudnych warunkach, w miejscach suchych mogą tworzyć w sezonie tylko jeden kwiatostan z 30 kwiatami, podczas gdy rośliny tego samego gatunku, rosnąc w optymalnym siedlisku, mogą rozwinąć w jednym sezonie ponad 50 kwiatostanów zawierających po ponad 200 kwiatów.
Ze względu na sposób wzrostu – rozpościeranie liści przy powierzchni ziemi – mniszek pospolity tłumi wzrost roślin sąsiednich. Oddziałuje także allelopatycznie na rośliny w otoczeniu, ograniczając ich kiełkowanie i wzrost. Jednak przy odpowiednich warunkach siedliskowych przerwa w spasaniu powoduje, że mniszek ulega konkurencji silniej rosnących traw i bylin dwuliściennych, ustępując w wyniku wzrostu ocienienia. Jako roślina konkurencyjna dla rodzimej flory uważany jest za problematyczny gatunek w obszarach, gdzie został zawleczony (np. w Ameryce Północnej). Łatwo wnika i rozsiewa się nawet w ekosystemach naturalnych, nieprzekształconych przez człowieka, np. w górskich murawach i widnych lasach. 
Liście są pokarmem dla licznych gatunków ssaków, zarówno dzikich, jak i udomowionych. Liście, kwiatostany i nasiona są także zjadane przez ptaki takie jak kury, gęsi, kaczki, kuropatwy, bażanty, przepiórki i inne. W Ameryce Północnej zawleczony mniszek pospolity stał się podstawowym źródłem pożywienia w okresie wiosny i wczesnego lata dla preriokura ostrosternego i dwuczubego, baribala i grizli. Liśćmi żywią się liczne gatunki bezkręgowców, spośród samych motyli na mniszku bytują gąsienice co najmniej 100 gatunków (w tym m.in. zawdzięczająca mniszkowi nazwę gatunkową ugorówka złotnica Lemonia taraxaci).
Nasiona mniszka pospolitego są pożywieniem dla bezkręgowców. Głównymi konsumentami nasion są dwa gatunki chrząszczy (Coleoptera), Glocianus punctiger oraz Olibrus bicolor. Samica G. punctiger składa jaja na łodydze, skąd larwy przemieszczają się, drążąc tunele, w kierunku dojrzewających nasion. Jaja O. bicolor umieszczane są przez dorosłego chrząszcza na liściach w centrum rozety, zanim jeszcze pęd kwiatowy zacznie się rozwijać. Po przekwitnięciu larwy przemieszczają się i zjadają dojrzewające nasiona. Inni konsumenci nasion mniszka to Cnephasia oxyacanthana oraz Ensina sonchi. Występują oni jednak znacznie rzadziej niż dwa pierwsze gatunki. Chociaż larwy mogą powodować utratę do 30% nasion w populacji roślin, to zwykle straty są niewielkie dzięki niskiemu poziomowi synchronizacji kwitnienia utrudniającemu dostęp do nasion roślinożercom. Także po rozsianiu nasiona są często zjadane przez owady, głównie z rodziny biegaczowatych. Ze wszystkich nasion, które spadły na podłoże kiełkuje zaledwie 0,7–3,1%. Około 93% nasion może zostać zjedzonych przez bezkręgowce, nie wpływa to jednak znacząco na liczebność populacji mniszka.
Pomimo dużego udziału rozmnażania bezpłciowego rośliny mniszka wytwarzają znaczne ilości nektaru, który ze względu na wczesną porę kwitnienia jest ważnym pokarmem licznych gatunków owadów i pajęczaków. Tylko w Ontario na kwiatostanach potwierdzono obecność 152 gatunków owadów z rzędów: Collembola, Thysanoptera, Hemiptera, Homoptera, Coleoptera, Diptera i Hymenoptera. W Japonii kwiatostany są pożywieniem dla chrząszcza Anomala octiescostata. Dorosłe osobniki przyciągane są przez kwiaty wydzielające kairomon, przypominający w działaniu feromony.
Gatunek tworzy mikoryzę arbuskularną z Pythium ultimum oraz Glomus mosseae. Związek z G. mosseae, poza dostarczaniem substancji mineralnych, zapewnia także obronę przed roślinożercami. Stwierdzono, że na roślinach zainfekowanych przez symbiotycznego grzyba przeżywalność larw Otiorhynchus sulcatus była o około połowy mniejsza niż na roślinach pozbawionych symbionta.
Mniszek pospolity jest żywicielem dla grzybopodobnego lęgniowca Bremia lactucae, licznych gatunków pasożytniczych grzybów z rodzaju Erysiphe, Sphaerotheca, Phoma, Sclerotinia, a także Puccinia taraxaci, Puccinia dioicae, Ascochyta taraxaci, Mycosphaerella hieracii, Synchytrium taraxaci, Puccinia variabilis i Ramularia taraxaci.
W klasyfikacji zbiorowisk roślinnych gatunek charakterystyczny dla rzędu Arrhenatheretalia. Jest też gatunkiem stałym w zbiorowiskach wydeptywiskowych wyodrębnianych jako klasa Polygono arenastri-Poëtea annuae lub rząd Plantaginetalia majoris. Tam może występować w zespole Lolio-Plantaginetum puccinelietosum, będącym zbiorowiskiem dywanowym roślin wieloletnich nawiązującym do słonych łąk, jednak kształtowanym przez działalność ludzką – o dużym zasoleniu, powstałym przy drogach lub torowiskach. Różne drobne gatunki mogą występować w zróżnicowanych zespołach roślinnych na różnych siedliskach, np. na łąkach trzęślicowych i w różnych zespołach leśnych.
Według poglądów licznych botaników mniszek pospolity pochodzi z Grecji, skąd rozprzestrzenił się na terenach Europy i Azji Mniejszej. Za prawdopodobne uznaje się także pochodzenie gatunku z terenów północnych Himalajów (publikacja źródłowa dla tego stwierdzenia odnosi się jednak do genezy wielu sekcji apomiktycznych, dla których Chiny są ośrodkiem zróżnicowania, podczas gdy sekcji Ruderalia vel Taraxacum tam niemal brak). Zapis kopalny pozwala stwierdzić występowanie mniszka w Europie w okresie glacjału i interglacjału. Pojawienie się gatunku w Ameryce Północnej wydaje się możliwe w czasach po plejstocenie, w wyniku przedostania się przez Beringię. Istnieje wiele sprzecznych opisów późniejszej introdukcji do Ameryki Północnej. Jeden z nich zakłada zawleczenie mniszka na wschodnie wybrzeże przez wikingów około roku 1000. Inni opisują sprowadzenie roślin przez osadników, którzy przypłynęli na żaglowcu Mayflower lub przez osadników przybyłych później, jako uprawianej rośliny leczniczej. Wraz z osadnikami roślina rozprzestrzeniła się także na zachodzie kontynentu amerykańskiego. Pierwszy, zachowany zapis obserwacji pochodzi z roku 1672 z Nowej Anglii.
Zwyczajowe i dawne nazwy mniszka to: bole oczy, buława hetmańska, dętki, dmuchacz, dmuchawiec, dmuchawiec lekarski, gołębi groch, kniat, kuba-baba, lwi ząb, majicek, maślak, męska stałość, milch, mlecz, mlecz lekarski, mlecz polny, mlecz świński, mleczaj, mlecznica, mlecznik, mlicz, mlyc, mnich, mnisek, mnisza główka, moiczka, moik, môj, môjicki, mojiczek, pąpawa, plesz, pleszyki, podmuch, podróżnik mleczowaty, podróżnik pospolity, popia główka, psi mlecz, radiki, radynki, strzykowie, ślepota, śmirgiel, świni mlecz, świni mnich, świni pysk, wilczy ząb, wole oczy, wołowe oczy, zdmuchawnik, żabi kwiat. Nazwa mlecz jest myląca, istnieje bowiem całkiem odrębny rodzaj roślin o nazwie mlecz (Sonchus). Jan Krzysztof Kluk w 1808 pisał "Wieśniaczki pospolicie Mleczem tylko nazywają tak, jak wszystkie podobne rośliny mleczny sok z siebie wydaiące". Polskie nazwy nawiązujące do głowy mnicha lub popa są kalką językową nazwy caput monachi, którą nadał Otto Brunfels w 1530. Bierze się ona z wyglądu dna koszyczka po zdmuchnięciu owoców – białego i nagiego, otoczonego wieńcem zeschłych listków okrywy, co przypomina tonsurę. Mniszek nazywany był też brodawnikiem mleczowatym, co powiązane było z diagnozą taksonomiczną Linneusza zaliczającą ten gatunek do rodzaju brodawnik (Leontodon). Do dosłownego znaczenia tej nazwy rodzajowej nawiązuje też inna dawna nazwa – lwi ząb. Analogicznie roślina znana jest we Francji jako dent-de-lion, od czego z kolei pochodzi nazwa w języku angielskim – dandelion. Określenie to proponował wprowadzić do nazwy naukowej (jako Taraxacum dens-leonis) francuski botanik René Louiche Desfontaines, ale propozycja uznana została za nomen illegitimum (błędnie opublikowaną). Nazwy nawiązujące do lwich zębów zainspirowane zostały kształtem liści. 
Rodzajowa nazwa naukowa Taraxacum pojawia się w piśmiennictwie średniowiecznym i pochodzi prawdopodobnie z arabskiego tharakchakon, co oznacza roślinę o gorzkim smaku. Innym możliwym źródłosłowem jest grecka nazwa zapalenia oczu – taraksis, na które miał być stosowany. Nazwa gatunkowa officinale pochodzi od łacińskiej nazwy apteki (officina) i oznacza roślinę leczniczą.
Ziele zbiera się wczesną wiosną, jeszcze przed pojawieniem się pąków kwiatowych. Kwiatostany zbiera się bez szypuł, podczas kwitnienia. Ziele i kwiaty suszy się od razu po zebraniu. Korzeń mniszka z przeznaczeniem do celów leczniczych należy zbierać jesienią. Po dokładnym wymyciu kroi się go wzdłuż na paski i suszy w zacienionym i przewiewnym miejscu w temperaturze otoczenia lub w suszarni, ale tak, by nie przekroczyć 30 °C (według niektórych źródeł korzenie mniszka suszy się w temperaturze 40–50 °C). W podobnych warunkach suszy się ziele i kwiat.Działanie
Związki goryczowe nieznacznie zwiększają wydzielanie soku żołądkowego, ułatwiając trawienie. Wyciąg lub sok z korzenia i wyciąg z ziela pobudza czynności wątroby, zwiększając ilość wytwarzanej żółci. Dzięki lekkiemu działaniu przeciwskurczowemu na przewody i pęcherzyk żółciowy ułatwia przepływ żółci do dwunastnicy przeciwdziałając jej zastojom. Zarejestrowano także zwiększone wydzielanie żółci po iniekcji dożylnej ekstraktu z mniszka. Surowiec wykazuje również działanie saluretyczne, usuwając z organizmu nadmiar jonów sodu i potasu. Kwiat ma działanie podobne, przy czym silniejsze moczopędne i przeciwzapalne.
Przypisuje się mniszkowi działanie obniżające poziom glukozy we krwi w początkowym stadium cukrzycy.Badania in vitro pokazują, że składniki mniszka pospolitego mogą mieć działanie przeciwnowotworowe. Potwierdzono hamowanie wzrostu komórek raka sutka i prostaty przez ekstrakt wodny z dojrzałych liści mniszka. Działania takiego nie wykazywały ekstrakty z innych części rośliny. Badanie na komórkach raka wątrobowokomórkowego – Hep G2, pokazują, że mechanizm cytotoksyczności wywoływanej przez T. officinale jest związany z podniesieniem poziomu cytokin: czynnika martwicy nowotworu (TNF-alfa) i interleukiny (IL-1 alfa). Efekt można było znieść przez podanie przeciwciał dla poszczególnych cytokin.Doświadczenia z wykorzystaniem ekstraktów z wodą, etanolem, octanem etylu albo n-butanolem jako rozpuszczalnikiem potwierdziły działanie przeciwzapalne, antyangiogeniczne oraz antynocyceptywne. Efekty związane są z hamowaniem wytwarzania NO, wpływem na ekspresję COX-2, a także działaniem antyoksydacyjnym substancji czynnych zawartych w roślinie. Aktywność przeciwzapalna ekstraktu z T. officinale związana jest z zahamowaniem wytwarzania TNF-alfa, IL-1 beta, IL-6 oraz interferonu-γ (IFN-γ) stymulowanego przez lipopolisacharydy (LPS). Substancją odpowiedzialną za hamowanie wydzielania cytokin prozapalnych indukowanych przez LPS jest taraksasterol. W badaniu na astrocytach szczurzych wykazano, że IL-1 prowadzi do podniesienia poziomu TNF-alfa jedynie w obecności LPS.Zastosowanie
Preparaty z mniszka pomagają w niektórych schorzeniach dróg żółciowych i kamicy żółciowej oraz przy problemach wątrobowych i trawiennych, przy zbyt skąpym wydzielaniu żółci, np. po wirusowym zapaleniu wątroby, po zabiegach na drogach żółciowych i kamicy żółciowej. Przy obrzękach i niewydolności nerek, przewlekłym zapaleniu pęcherza moczowego lub przewodów moczowych i w kamicy moczowej (szczawianowej i fosforanowej). Ponadto przy niestrawności i braku łaknienia oraz w początkowym stadium cukrzycy. Stosowane są również przy awitaminozach.Zewnętrznie świeży sok mleczny stosowany jest do usuwania różnego rodzaju brodawek na skórze (działa podobnie jak sok glistnika jaskółcze ziele), przy czym skuteczny jest we wczesnych fazach ich tworzenia się.Leki ziołowe z mniszka stosowane są w postaci odwaru z korzeni, wyciągu, nalewki lub jako składnik mieszanek ziołowych. Maksymalne, zalecane dawki wynoszą 4 g jednorazowo i 12 g dobowo w przypadku ziela oraz 1 g jednorazowo i 3 g dobowo w przypadku surowca z korzenia.Przeciwwskazania i działania niepożądane
Nie należy korzystać z preparatów z mniszka w przypadku niedrożności dróg żółciowych, ropniaka pęcherzyka żółciowego, warunkowo – w porozumieniu z lekarzem – mogą je stosować chorzy na kamicę żółciową. U osób wrażliwych substancje goryczowe mogą spowodować dolegliwości żołądkowe i zgagę.
Liście i korzenie mniszka nadają się do spożycia zarówno surowe, jak i gotowane. W celu ograniczenia gorzkiego smaku liści wskazana jest ich etiolacja – osłonięcie przed dostępem światła na kilka dni przed zbiorem, jednak wadą tego zabiegu jest zmniejszenie wartości odżywczych. Z liści można przyrządzać sałatkę wiosenną, która w Polsce jest mało popularna, w przeciwieństwie do krajów romańskich. W smaku jest ona nieco gorzkawa. Przyprawia się ją octem, solą i pieprzem. Młode liście jako przyprawa dodawane są także do zup i sosów. W Europie Środkowej spożywano liście mniszka na przednówku. Dawniej pąki koszyczkowe wykorzystywano jako namiastkę kaparów, a prażony korzeń zastępował cykorię. Z płatków kwiatowych mniszka z dodatkiem cytryny i cukru uzyskuje się wino kwiatowe o charakterystycznym miodowo-ziołowym bukiecie, przy czym unikać należy dodania zielonych (gorzkich) części rośliny. Korzeń mniszka wraz z korzeniem łopianu jest składnikiem tradycyjnego orzeźwiającego napoju, szczególnie popularnego w Wielkiej Brytanii, znanego pod nazwą dandelion and burdock (tłum. mniszek i łopian). W zależności od przepisu dodaje się do niego również liście mniszka, cukier lub słodzik i inne składniki. Herbatkę ziołową sporządzać można z różnych części rośliny.
Wywar z gotowanych kwiatów mniszka po dodaniu dużej ilości cukru zamienia się w syrop o barwie, konsystencji i smaku zbliżonym do miodu, tzw. miodek majowy. W 2007 roku syrop z mniszka pospolitego został wpisany przez Ministerstwo Rolnictwa i Rozwoju Wsi na listę produktów tradycyjnych województwa pomorskiego.
Mniszek pospolity był wykorzystywany jako roślina jadalna także na obszarach, gdzie został zawleczony. Indianie Ameryki Północnej z różnych plemion jadali surowe lub gotowane liście (Czirokezi i Tohono O'odham) oraz gotowane liście z syropem klonowym dodawane do mięsa (Odżibwejowie i Potawatomi). Apacze aromatyzowali kwiatami mniszka napoje alkoholowe. W Japonii sparzone młode liście mniszka pospolitego wyparły z użycia tamtejszy rodzimy gatunek – Taraxacum platycarpum i sporządza się z nich potrawy aemono i o-hitashi (sparzone liście warzyw w pierwszym wypadku z sosem sojowym i cukrem, a w drugim moczone w rosole rybnym i podawane schłodzone z sosem sojowym i sosem alkoholowym mirin).
Wydajność miodowa mniszka sięga do 20 kg/ha, zatem jest dość niska. Poszczególne ule mogą zyskiwać w okresie intensywnego kwitnienia (tj. przez około 8 dni) do 3–4 kg dziennie. Nektar gromadzony jest wydajniej przez pszczoły oblatujące kwiaty przy niższych temperaturach, tj. przez mieszańce długojęzyczkowe i rasę kaukaską. Przy niedostatecznie ciepłej, słonecznej pogodzie (co często się zdarza w okresie wiosennym) nektarowanie jest słabe. W takich warunkach pszczoły zbierają z kwiatów dużo pyłku i mało nektaru. Kwiaty niedostępne są dla pszczół od popołudnia, kiedy koszyczki się zamykają oraz podczas deszczu, kiedy w ogóle się nie otwierają. Także kwiatostany stanowiące miejsce bytowania wielu chrząszczy nie są odwiedzane przez pszczoły. Pyłek mniszka ma dla pszczół przeciętne wartości odżywcze. Obnóże z nektarem i pyłkiem pochodzącym z mniszka ma charakterystyczną, pomarańczową barwę. W niektórych obszarach, zwłaszcza górskich (np. w Szwajcarii), mniszek jest główną rośliną miododajną.
Świeża roślina stanowi wartościowe pożywienie dla zwierząt hodowlanych, przy czym szczególnie chętnie mniszek zjadany jest przez króliki i drób. W klasyfikacji roślin pastewnych zaliczany jest do ziół pastewnych, jednak mimo swego potencjału często jest nie tylko niewykorzystywany, ale też traktowany jako chwast. Tymczasem pasza z mniszkiem uważana jest za wartościową, zwłaszcza przy wczesnym użytkowaniu. Jest posilna, łatwostrawna i dietetyczna. Ziele mniszka polepsza smak paszy, reguluje trawienie i zapobiega nadmiernym gazom i kolce u zwierząt. W sianie udział mniszka jest zwykle mały ze względu na dużą zawartość wody w roślinie i niski wzrost. Mniszek jest też ceniony na pastwiskach ze względu na odporność na suszę oraz zarastanie luk w poroście wartościowych traw. Wadą mniszka jest wypieranie podstawowych roślin pastewnych – traw i koniczyn i to, że ze względu na sposób wzrostu tylko częściowo daje się zgryzać. W gospodarce łąkowo-pastwiskowej ocenia się, że zagęszczenie mniszka wynoszące do 200–300 roślin na 1 m2 jest „akceptowalne”.
Roślina ze względu na swoje powszechne występowanie na terenach w znacznym stopniu zmienionych przez człowieka może być wykorzystywana do monitorowania poziomu skażenia gleb toksycznymi pierwiastkami. Analizy zawartości Br, Cu, Mn i Pb w liściach pozwalają stwierdzić korelację między zawartością pierwiastków w roślinie a poziomem antropogenicznego zanieczyszczenia terenu. Zarówno Cu, jak i As, Cd, Cr, Fe, Hg, Ni, Sb, Se, Ti, V i Zn były kumulowane w roślinie proporcjonalnie do poziomu zanieczyszczenia środowiska. Roślina jest łatwa do zidentyfikowania a pobieranie prób proste i tanie. Zdolność kumulacji dotyczy zarówno pierwiastków będących mikroelementami, jak i pierwiastków toksycznych, niepełniących funkcji biologicznych. Zawartość Cd, Cr, Mn i Ni może być oznaczana w liściach lub korzeniach, a statystyczna zależność pomiędzy stężeniami jest zachowana.
W ocenie gleb łąkowych mniszek pospolity jest rośliną wskaźnikową dla gleb dobrych, czynnych i zasobnych, ale też może być wskaźnikiem przepasienia (nadmiernej obsady pastwiska).
Mniszek pospolity jest wykorzystywany jako roślina kosmetyczna – stanowi dodatek do niektórych kremów przeznaczonych do pielęgnacji skóry suchej i starzejącej się.
Wyciąg lub odwar wodny ze zmiażdżonego ziela mniszka wykorzystywany jest w rolnictwie biodynamicznym, np. do biologicznego zwalczania mszyc. W tym celu 40–45 g zmiażdżonego ziela mniszka zalewa się wiadrem wody i po kilku godzinach odcedza. Można też zrobić odwar. Tak przyrządzony roztwór można rozpylać opryskiwaczem lub kropidłem.
Kwiaty mniszka bywają używane do dekoracji stołu oraz jako składnik bukietów, a także do plecenia wianków.
Przynajmniej niektóre drobne gatunki mają zdolność do kumulowania ołowiu w liściach, a tym samym mogą służyć do oczyszczania skażonej gleby.
Ze względu na dużą rozpoznawalność, łatwość pozyskiwania materiału i dostępność przez cały sezon wegetacyjny mniszek pospolity jest przydatny w doświadczeniach przeprowadzanych w ramach zajęć dydaktycznych dla uczniów i studentów. Materiał roślinny umożliwia przeprowadzanie doświadczeń prezentujących kiełkowanie, pomiar potencjału wodnego, geotropizm, wpływ auksyn na rozwój rośliny, morfologię, a także budowę anatomiczną organów i komórek. Kwitnienie mniszka rejestrowane było w kalendarzach fenologicznych (patrz fenologia).
Mniszek pospolity uprawiany był w celu pozyskiwania korzeni na potrzeby przemysłu spożywczego. Korzenie wykorzystywane były analogicznie do korzeni cykorii – do wyrobu kawy konserwowej i innych przetworów. W drugiej połowie XX wieku uprawy dostarczały już w zasadzie tylko surowca zielarskiego.
Mniszek uprawia się w glebie głębokiej i żyznej, najlepiej w drugim roku po nawożeniu obornikiem. Gleby kwaśne należy zwapnować przed orką zimową. Zarówno przed siewem, jak i w drugim roku uprawy glebę należy zasilić nawozami mineralnymi. W ramach pielęgnacji zaleca się tylko oplewianie uprawy i zwalczanie szkodników. Zaleca się także usuwanie kwiatostanów w celu niedopuszczania do rozsiania się mniszka. Korzenie zbiera się jesienią w drugim roku uprawy. Uzyskuje się plon wynoszący około 2 t korzeni z hektara. Korzenie wydobywa się widłami lub pługiem, dokładnie oczyszcza, odcina część nadziemną rośliny i suszy.Rozmnażanie
Mniszka rozmnaża się z nasion wysiewanych jesienią lub wiosną do rozsadnika, skąd w maju rozsadza się młode rośliny na polu. Rozsady stosuje się dla odmian silnie rosnących, które sadzi się w więźbie od 40×40 do 60×60 cm. Można też siać nasiona wprost do gruntu wczesną wiosną lub w miejscu po wczesnych zbiorach, tj. w drugiej połowie sierpnia. Nasiona siane do gruntu wysiewa się w rzędy co 40 cm, zużywając ich ok. 5 kg na 1 ha. Nasiona przechowywane nawet przez 9 miesięcy w temperaturze 4 °C w niewielkim stopniu tracą zdolność kiełkowania. Przechowywanie w temperaturze pokojowej (25 °C) prowadzi do znacznej utraty zdolności kiełkowania już po 3 miesiącach. Brak dostępu światła oraz niska temperatura prowadzi do nierównomiernych wschodów, dlatego optymalną głębokością siewu jest 0–1 cm. Przyklepanie nasion po wysiewie zapobiega ich wywiewaniu. Rośliny mogą być także rozmnażane przez sadzonki korzeniowe. Najwyższy stopień przeżycia uzyskiwano przy wysadzaniu sadzonek w lipcu (60–100%), przy czym duży wpływ na przeżycie mają warunki pogodowe. Umieszczenie korzenia w orientacji innej niż normalna wydłuża czas regeneracji. Optymalna głębokość sadzenia to nie więcej niż 10 cm. Sadzonki wysadzane we wrześniu ulegały regeneracji po średnio 20 dniach. Zdolność regeneracji zależy od wielkości wysadzanych fragmentów korzeni. Zbyt małe sadzonki mają niewielkie szanse na regenerację.Choroby i szkodniki
Gatunek wykazuje się wysoką odpornością na szkodniki i patogeny. Ważnym mechanizmem obronnym jest wysoka aktywność oksydazy polifenolowej. Do nielicznych bakterii wywołujących choroby u mniszka należą: Pseudomonas syringae i Agrobacterium tumefaciens. Znanych jest ponad 20 wirusów infekujących T. officinale i wywołujących choroby o różnych objawach. W przenoszeniu wirusów często uczestniczą mszyce oraz nicienie. Spośród owadów dokuczliwym szkodnikiem w uprawach mniszka mogą być gąsienice Tephritis leontodonis. Na roślinach tych żeruje wielożerna mszyca brzoskwiniowo-ziemniaczana (Myzus persicae) oraz dwa gatunki monofagów – mszyca mniszkowa (Dactynotus taraxaci) i mniszkowo-korzeniowa (Aphis taraxacicola). Na korzeniach żerują miodownicowate – Trama troglodytes i Trama rara. Z chorób grzybowych zagrożenie stanowi mączniak Erysiphe cichoriacearum oraz rdze.
Mniszek pospolity jest uciążliwym chwastem na trawnikach, polach golfowych, placach sportowych itp. Na niewielkich powierzchniach zalecane jest zwalczanie mechaniczne, przy czym ze względu na zdolność do regeneracji, trzeba starać się usuwać rośliny wraz z korzeniem palowym, co najlepiej robić za pomocą długich szpikulców (także specjalistycznych, przeznaczonych do zwalczania tego gatunku) lub wideł. Zabieg taki przy okazji napowietrza trawnik. Na większych powierzchniach i przy silniejszym zachwaszczeniu zaleca się stosowanie herbicydów niszczących chwasty dwuliścienne.
W uprawach polowych mniszek jest chwastem pojawiającym się masowo zwłaszcza w uprawach założonych w miejscu wcześniejszej uprawy lucerny. W celu jego zwalczania ściernisko zaleca się przeorać pługiem zaopatrzonym w przedpłużek, który umieszcza korzenie mniszka na dnie bruzdy. Można też zwalczać mniszka w uprawach traw i na trawnikach opryskując rośliny przed kwitnieniem herbicydami do roślin dwuliściennych. Wschody mniszka można niszczyć podorywką i bronowaniem. Ze względu na brak trwałego glebowego banku nasion, chwast pojawia się w uprawach po owocowaniu i rozproszeniu nasion. Dlatego lepsze efekty daje zastosowanie herbicydów jesienią (działa wówczas zarówno na rośliny dorosłe, jak i tegoroczne siewki mniszka). Wiosną chwasty wyrastają zarówno z nasion, jak i korzeni będących organem przetrwalnikowym. Do biologicznego zwalczania mniszka w uprawach może być wykorzystany Pseudomonas syringae pv. tagetis. Badania potwierdzają również możliwość zwalczania mniszka poprzez zastosowanie patogenów grzybiczych z rodzajów Sclerotinia i Phoma.
Wśród sadowników mniszek pospolity jest także traktowany jako chwast. Często starają się oni kosić kwitnące rośliny, aby nie tworzyły konkurencji dla uprawianych drzew owocowych, poprzez dostarczanie pszczołom alternatywnych źródeł pokarmu. Badania w sadach jabłoni w Kanadzie nie potwierdzają potrzeby stosowania tego rodzaju zabiegów. Pyłek z T. officinale stanowił tylko 0,1–3% pyłku zbieranego przez pszczoły w sadzie. Podobnie sporadycznie pszczoły miodne odwiedzały kwiaty mniszka podczas kwitnienia grusz w sadzie na Węgrzech.
Istotnie szkodliwe znaczenie gospodarcze może mieć mniszek pospolity jako rezerwuar wielu wirusów będących patogenami roślin uprawnych, przenoszonych przez owady i nicienie.
Zdmuchiwanie owoców mniszka jest popularną zabawą dziecięcą, nierzadko towarzyszy jej przy tym intencja spełnienia jakiegoś życzenia lub wróżby. Mniszek lekarski jest popularną rośliną służącą do wyplatania wianków.
Owoce mniszka symbolizujące ideę wznoszenia się i nieograniczonych możliwości wykorzystane zostały w logo portu lotniczego Kraków-Balice. Obecne są także w logotypie wydawnictwa Larousse. Przypisywano także dmuchawcom symbolizowanie niestałości męskich uczuć.
Mniszek pospolity jest jedną z roślin, należących do tzw. gorzkich ziół, które Żydzi spożywają w okresie Paschy. Wymieniony jest w Misznie. W Izraelu rośnie jeszcze jeden gatunek mniszka – Taraxacum cypricum, ale występuje on tylko w miejscach wilgotnych i górzystych, ponadto Żydzi żyją w rozproszeniu w różnych miejscach na świecie, stąd też. F. N. Hepper proponuje, by za roślinę biblijną uważać kosmopolitycznego mniszka pospolitego. W Biblii mniszek symbolizować ma zgryzotę.
Poradniki ezoteryczne przypisują mniszkowi magiczne właściwości. Wykorzystywany może być do wróżenia (po dmuchnięciu w owoce liczba pozostałych na szypułce równać ma się liczbie pozostałych lat życia dmuchającego), wzmagać ma moce psychiczne spożywany w formie herbatek, wysuszone kwiaty umieszczone w poduszce lub pod nią wyostrzać mają marzenia senne. W języku (mowie) kwiatów oznaczać ma absurdalność, zbytnią pretensjonalność. W chińskiej symbolice kwiatowej mniszek oznacza ochronę, dobre zdrowie i pieniądze.
W rosyjskiej kulturze ludowej funkcjonuje przysłowie meteorologiczne mówiące, że, gdy mniszek zwija swój koszyczek, zbiera się na deszcz.
W 1957 r. Ray Bradbury napisał opartą na wspomnieniach z dzieciństwa powieść Dandelion Wine (Mniszkowe wino; w polskim przekładzie Anny Przedpełskiej-Trzeciakowskiej Słoneczne wino). W roku 1971 astronauci załogi Apollo 15, chcąc upamiętnić tę powieść, nadali jednemu z kraterów uderzeniowych Księżyca nazwę Dandelion Crater.
W roku 1966 zespół The Rolling Stones nagrał (wydaną w 1967) piosenkę Dandelion (powszechna angielska nazwa mniszka lekarskiego).
Taraxacum sect. Ruderalia Kirschner, H.Øllg. & Štěpánek. Global Compositae Checklist. [w tabeli 'Browse Names' wykaz gatunków apomiktycznych z sekcji]
Taraxacum the section Vulgaria (szw.). W: Den virtuella floran [on-line]. Naturhistoriska riksmuseet. [dostęp 2015-02-20]. [mapa zasięgu sekcji Vulgaria (syn. Ruderalia)]