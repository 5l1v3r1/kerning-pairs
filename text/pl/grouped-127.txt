
Wambola – niszczyciel produkcji rosyjskiej typu Lejtienant Iljin. Zamówiony pod nazwą „Kapitan II ranga Kingsbergen” (ros. Капитан Кингсберген). Budowę jednostki rozpoczęto w 1914 roku, w 1915 odbyło się jej wodowanie, jednak do służby w  Marynarki Wojennej Imperium Rosyjskiego wszedł dopiero w 1917 roku pod nazwą „Kapitan I ranga Mikłucho-Makłaj” (ros. Капитан 1-го ранга Миклухо-Маклай). Uniknął przejęcia przez Kaiserliche Marine poprzez ucieczkę z Helsingforsu w trakcie pochodu lodowego. Podczas walki przeciwko Estonii uczestniczył w desancie i operacji minowej. W grudniu 1918 roku został przejęty przez Royal Navy i przekazany Estończykom. W Eesti Merevägi otrzymał imię „Wambola”. Podczas estońskiej wojny o niepodległość uczestniczył w operacjach przeciwko bolszewikom na wodach Zatoki Fińskiej oraz w operacji przeciwko bałtyckiej Landeswehrze w Rydze. Po wojnie odbywał sporadyczne wizyty dyplomatyczne. W 1933 roku z powodu wysokich kosztów utrzymania został sprzedany Peru, co wywołało niezadowolenie w społeczeństwie. W marynarce peruwiańskiej nosił imię „Almirante Villar”. Nie zdążył wziąć udziału w wojnie kolumbijsko-peruwiańskiej, za to w 1941 roku uczestniczył w walkach przeciwko Ekwadorowi. W czasie II wojny światowej pełnił służbę patrolową. Został wycofany ze służby w 1954 roku.
Imperium Rosyjskie ucierpiało znacznie w wyniku konfliktu z Japonią, zarówno pod względem prestiżowym, jak i pod względem siły morskiej. Aby nadrobić straty i unowocześnić marynarkę wojenną podjęto próby rozbudowy jej potencjału. Miał o tym ostatecznie przesądzić Program Intensyfikacji Budownictwa Okrętowego, przyjęty 6 czerwca?/19 czerwca 1912 roku zdecydowaną większością głosów przez Dumę Państwową. Plan zatwierdzony przez Mikołaja II 27 lipca?/9 sierpnia zakładał budowę 12 krążowników (w tym 4 liniowych), 12 okrętów podwodnych oraz 36 niszczycieli.
Wstępne wymagania co do niszczycieli określono w roku 1907. Jednostki o wyporności do 1000 ton miały być napędzane turbinami parowymi. Miały one zapewnić okrętom możliwość rozwinięcia prędkości 35 węzłów. Duży nacisk kładziono na dzielność morską oraz uzbrojenie jednostek – miały je stanowić para podwójnych wyrzutni torpedowych oraz dwa działa kalibru 120 mm L/45.
Wszystkie niszczyciele powstałe w wyniku programu określane są zbiorczo jako typ Nowik od nazwy prototypowego okrętu. W rzeczywistości jednak, należały do sześciu różnych typów. Warunki techniczne niszczycieli zatwierdzone 23 września?/6 października 1911 roku i wysłane do stoczni zakładały już znacznie silniejsze uzbrojenie torpedowe okrętu – 6 podwójnych  wyrzutni. Główny Zarząd Budownictwa Okrętowego 31 maja?/13 czerwca 1912 roku wybrał projekt nadesłany przez Zakłady Putiłowskie, którym polecono wykonać jeszcze drobne korekty. Uaktualniony projekt został zatwierdzony przez Ministerstwo Marynarki Wojennej 3 sierpnia?/16 sierpnia, po czym rozpoczęto składanie zamówień w wielu rosyjskich stoczniach.
Spośród zamówionych niszczycieli osiem miało zostać wybudowanych przez Towarzystwo Zakładów Putiłowskich – stosowny kontrakt podpisany został 29 grudnia 1912?/11 stycznia 1913 roku. Wśród  niszczycieli, określanych później jako typ Lejtienant Iljin, miał znajdować się okręt o nazwie „Kapitan II ranga Kingsbergen”. Ponieważ Towarzystwo nie było w stanie w stanie zrealizować całego zamówienia, jeszcze w 1912 roku zbudowano Stocznię Putiłowską, gdzie 18 czerwca?/1 lipca 1913 roku rozpoczęto budowę dwóch niszczycieli.
W związku z widmem wojny planowany „Kapitan II ranga Kingsbergen” został 9 czerwca?/22 czerwca 1914 roku przemianowany – dotychczasowa nazwa została uznana za niepatriotyczną, jako brzmiąca niemiecko. Okręt otrzymał nazwę  „Kapitan I ranga Mikłucho-Makłaj”, na pamiątkę komandora Władimira Mikłucho-Makłaja poległego w bitwie pod Cuszimą.
Położenie stępki nastąpiło 23 października?/5 listopada 1914 roku w Stoczni Putiłowskiej, po zwolnieniu miejsca przez zwodowanego „Kapitana Izylmietiewa”.
Większość elementów okrętu – kadłub, kotły, turbiny parowe i wyrzutnie torpedowe – było wytwarzanych przez Zakład Putiłowski, który współpracował w tym zadaniu z firmą Blohm und Voss. Kontakty te zostały zerwane w wyniku wybuchu I wojny światowej, podobna sytuacja miała miejsce w przypadku i innych zagranicznych dostawców z państw centralnych i neutralnych. W tej sytuacji rosyjskie firmy zostały obarczone dodatkowymi zamówieniami, z których nie zawsze były w stanie się wywiązać. W przypadku „Mikłucho-Makłaja” budowę jednostki opóźnił brak wałów napędowych, z których produkcją nie wyrobiły się Zakłady Obuchowskie. W maju 1915 roku podjęto odgórne działania mające pomóc w zaopatrzeniu stoczni w materiały.
„Kapitan I ranga Mikłucho-Makłaj” został zwodowany 14 sierpnia?/27 sierpnia 1915 roku. Połamanie łopatek w prawej turbinie okrętu spowodowało dalsze opóźnienia w jego odbiorze.
Wyporność w pełni wyposażonego „Kapitana I ranga Mikłucho-Makłaja” wynosiła 1538 lub 1620 ton. Na 1260 ton opiewała jego wyporność projektowa lub normalna. Długość maksymalna okrętu wynosiła 98,06 metra, zaś długość między pionami odpowiednio 96,08 m. Maksymalna szerokość to 9,33 m. Zanurzenie jednostki na dziobie wynosiło 2,8 m, zaś na rufie 3,7 m. Przy wyporności 1260 ton zanurzenie nie przekraczało 3 metrów. Okręt podzielony był na przedziały 12 głównymi grodziami wodoszczelnymi. Między 41 a 139 wręgiem, pod przedziałami maszynowni i kotłowni, znajdowało się podwójne dno. Przechyły boczne hamowane były przez stabilizatory bierne systemu Frahma. Zarówno w zbiornikach Frahma, jak i w zbiornikach dna podwójnego, przechowywany był zapas paliwa.
Na pokładzie znajdowały się cztery małe pomocnicze jednostki pływające, w tym dwie o napędzie motorowym.
Okręt był napędzany przez 2 dwuwałowe turbiny Curtis AEG. Znajdowały się one w oddzielnych przedziałach i każda z nich charakteryzowała się mocą 15 000 KM, przy czym faktyczna osiągana moc siłowni okrętu dochodziła do 31 500 KM. Niszczyciel posiadał 4 kotły olejowe typu Normand lub Normand-Vulcan, każdy w oddzielnym przedziale. Ciśnienie robocze w kotle wynosiło 17 atmosfer, a jego powierzchnia grzewcza 1000 m². Spaliny były odprowadzane do jednego z trzech kominów, przy czym środkowy, dwa razy szerszy komin używany był przez dwa kotły. Na okręcie znajdowały się dwa zbiorniki wody kotłowej, po 10 i 13 ton, oraz jeden zbiornik wody pitnej mieszczący 11,8 tony. Turbiny napędzały dwie śruby. „Mikłucho-Makłaj” osiągał prędkość 30 węzłów. Zapas 500 ton paliwa pozwalał na pokonanie 1253 mil morskich przy prędkości 16 węzłów lub 634 przy prędkości 24 węzłów. Powierzchnia pióra steru wynosiła 6,2 m². Energię elektryczną wytwarzały 2 turbogeneratory o mocy 20 kW każdy oraz awaryjny agregat benzynowy o mocy 10 kW.
Wszystkie Nowiki miały zostać uzbrojone w 12 wyrzutni torpedowych, zgrupowanych w 4 potrójne zespoły. Ze względu na doświadczenia z połowy 1915 roku – starcia „Nowika” z dwoma niszczycielami Kaiserliche Marine – zdecydowano się jednak na ograniczenie liczby wyrzutni do 9, w celu wzmocnienia siły artyleryjskiej okrętu. Wyrzutnia kalibru 450 mm miała elektryczny napęd, możliwość rozchylenia rur do 7° pozwalała na wykonanie salwy wachlarzowej. Stosowano torpedy Whitehead kalibru 450 mm, o długości 5550 mm i masie 810 kg (w tym 100 kg przypadało na głowicę bojową). Napęd tłokowy pozwalał torpedom na osiągnięcie prędkości 43 węzłów przy dystansie do 2 kilometrów, 30 węzłów przy 5 i 28 przy 6.
Główne uzbrojenie artyleryjskie okrętu stanowiły armaty morskie Zakładów Obuchowskich 102 mm (dokładniej kaliber mierzył 4 cale czyli 101,6 mm). Początkowo „Mikłucho-Makłaj” miał wykorzystywać dwie armaty, jednak ze względu na doświadczenia „Nowika” zwiększono ich liczbę do trzech. Wiosną 1917 roku artylerię okrętową powiększono o dodatkową jednostkę artyleryjską. Lufa miała całkowitą długość 6284 mm (61,6 kalibrów), jej gwintowana część mierzyła 5285 mm. Wewnątrz znajdowały 24 gwinty o głębokości 1,016 mm. Zamek klinowy poziomy ważył 50–53 kg. Armata z łożem w wersji montowanej na niszczycielach ważyła 5,7 tony. Masa samej lufy wynosiła 2,2 lub 2,8 tony. Działo chronione było przez tarczę o grubości 38 mm i wadze 290 kilogramów. Lufa mogła być standardowo opuszczana o 6 stopni i podnoszona o 15 stopni, jednak poprzez montowanie łoża na cokole osiągnięto kąty -10° + 30° (przy cokole o wysokości 500 mm). W płaszczyźnie poziomej działo mogło obracać się bez ograniczeń. Ruch, zarówno w poziomie jak i w pionie, odbywał się z maksymalną prędkością 3 stopni na sekundę.
Stanowisko artyleryjskie obsługiwane było przez 7 osób. Teoretyczna szybkostrzelność wynosiła 15 strzałów na minutę, dobrze wyćwiczony działon mógł osiągnąć 12 strzałów na minutę, zaś praktyczna szybkostrzelność działa wynosiła 10 strzałów na minutę. W przypadku pocisku burzącego wz. 1915 prędkość początkowa wynosiła 823 m/s, zaś donośność przy kącie 30° około 16,1 kilometra. Dla szrapnela i pocisku nurkującego wielkości te wynosiły odpowiednio 11 km przy 768 m/s i 2,2 km przy 208,8 m/s.
W celu zwalczania samolotów, na okręcie zamontowano pierwotnie automatyczne działo Vickersa kalibru 40 mm. Wykazało się ono jednak małą skutecznością na innych jednostkach, w związku z czym w 1917 roku zostało ono zamienione na rosyjską 76 mm armatę przeciwlotniczą. W tym celu dokonano niewielkich zmian konstrukcyjnych, w wyniku których komory amunicyjne działa znalazły się w magazynie torpedowym. Lufa działa o masie 1,3 tony i długości 30,5 kalibra mogła być podnoszona do 65 stopni i opuszczana do -5. Teoretyczna szybkostrzelność wynosiła 30 strzałów na minutę, w praktyce osiągano w ciągu minuty 10–12 strzałów. Pociski wystrzeliwane były z prędkością początkową 588 m/s i docierały na wysokość do 6000 metrów. Używano amunicji z działa lądowego 76 mm, jeden pocisk ważył 6,45 kg.
Uzbrojenie okrętu uzupełniały miny morskie wz. 1912 zawierające po 100 kilogramów trotylu. Nadawały się do użycia przy głębokości do 130 metrów. Jednostka mogła zabierać do 80 sztuk min.
Kierowanie ogniem wspierały dwa celowniki wyprodukowane przez Zakłady Obuchowskie. Ważące 62 kilogramy urządzenia pozwalały na obserwację pola o zakresie 8° z pięciokrotnym optycznym powiększeniem. Na mostku dziobowym znajdował się dalmierz wyprodukowany w Wielkiej Brytanii przez firmę Barr and Stroud. W warunkach nocnych wsparciem były dwa reflektory z lustrami o średnicy 60 cm.
W 1917 roku rozpoczęły się próby okrętu. Stocznia przeprowadziła wewnętrzne testy systemów i mechanizmów okrętu między 27 października?/9 listopada a 15 listopada?/28 listopada. Komisja odbiorcza rozpoczęła badanie okrętu 19 listopada?/2 grudnia od prób artylerii przeprowadzonych w Kronsztadzie. Niszczyciel odbył 2 czterogodzinne próbne rejsy: 21 listopada?/4 grudnia okręt osiągnął prędkość 23 węzły, zaś 29 listopada?/12 grudnia, przy pełnej mocy siłowni, doszedł do 28,8 węzła. Trzecia próba, zaplanowana na 12 grudnia?/25 grudnia, została z powodu złej pogody odłożona na następny rok. Z tego powodu „Kapitan I ranga Mikłucho-Makłaj” został przyjęty w skład Marynarki Wojennej Imperium Rosyjskiego warunkowo.
W chwili przewrotu październikowego okręt stacjonował w Helsingforsie. Załoga nie wyrażała sprzeciwu wobec przejęcia władzy przez bolszewików, co więcej wraz z załogami pozostałych okrętów Dywizji Torpedowej marynarze „Kapitana I ranga Mikłucho-Makłaja” utworzyli pułk, który wzmocnił siły lądowe w mieście.
Następstwem przewrotu były masowe ucieczki kadry oficerskiej z okrętów opanowanych przez załogi. Sytuację na okręcie starano się naprawić poprzez rekrutację i awansowanie do oficerskich stopni obecnych podoficerów i marynarzy. Tych ostatnich jednak również ubywało – według raportu przeprowadzonego 29 kwietnia 1918 roku na okręcie pełniło służbę 5 oficerów i 65 marynarzy. Przyczyną spadku liczebności załogi było formowanie z marynarzy, jako osób najbardziej uświadomionych politycznie, oddziałów do walki z kontrrewolucją. Niewiele pomogło rekrutowanie robotników ewakuowanych z Rewla i Helsingforsu. Wszystko to skutkowało złym przygotowaniem bojowym okrętu.
Traktat brzeski, podpisany 3 marca 1918 roku, kończył wojnę Rosji z państwami centralnymi. Jednym z warunków porozumienia było opuszczenie przez rosyjskie siły morskie portów w Finlandii i Estonii. Przeszkodą w wykonaniu postanowień był lód pokrywający Zatokę Fińską, jednak wobec zbliżających się do Helsingforsu wojsk niemiecko-fińskich przyśpieszono przebazowanie jednostek. „Kapitan I ranga Mikłucho-Makłaj” nie miał wystarczających zapasów paliwa na przebycie drogi do Piotrogrodu, musiał je pobrać z magazynów na wyspie Opasnoj. Ponieważ obsługa składów została już ewakuowana lub rozproszyła się, załoga okrętu musiała poradzić sobie sama. Grupa bosmana Kudzielko została wysłana na wyspę, gdzie udało jej się uruchomić pompy i zaopatrzyć w paliwo własny okręt oraz niszczyciel „Iziasław”. Zaopatrzona jednostka weszła w skład czwartego zespołu (9 niszczycieli, 3 transportowce i 4 holowniki), który wyruszył do Kronsztadu 10 kwietnia o godzinie 15. Ze względu na pokrycie morza lodem (70–80 cm) i występowanie lodowych torosów okręty musiały być co chwilę wspomagane przez lodołamacze. „Mikłucho-Makłaj” dotarł do Kronsztadu 17 kwietnia.
Niszczyciel przeszedł remont, który zakończono w maju. W tym czasie w Dywizji Torpedowej panował chaos polityczny. Załogi podjęły 11 maja rezolucje o przejęciu władzy przez „Morską Dyktaturę Floty Bałtyckiej”, która miała zorganizować obronę Piotrogrodu. Pomysł nie spodobał się bolszewikom, którzy po aresztowaniu dowódcy dywizji A. Szczastnego (rozstrzelano go za kontrrewolucję), rozpoczęli agitację na rzecz oficjalnego stanowiska władz. Taką też rezolucję podjęli przedstawiciele okrętów Floty Bałtyckiej, została ona poparta przez delegatów z „Kapitana I ranga Mikłucho-Makłaja”. Dywizja Torpedowa została przekształcona w Dywizję Torpedową sił Newy i jeziora Ładogi, a okręt znalazł się w jej IV Dywizjonie.
W sierpniu 1918 roku niszczyciel osłaniał operację minową przeprowadzaną w celu obrony Piotrogrodu – miała ona obejmować obszar pomiędzy 60°10'N 28°55'E a 59°57'N 29°10'E. Pierwszy etap stawiania zagrody minowej rozpoczął się 10 sierpnia o 5:55, przedłużył się zaś do 2:32 następnego dnia, ze względu na wejście stawiacza min „Łowat” na mieliznę. Jeszcze w dniu stawiania zagrody zatonął na niej rosyjski statek „Koływan”. Kolejny raz „Kapitan I ranga Mikłucho-Makłaj” wyszedł w morze 14 sierpnia, by w towarzystwie „Azarda” eskortować stawiacze min „Narowa” i „Wołga”. Na rosyjską aktywność przy brzegu zareagowali Finowie, którzy ostrzelali niszczyciele przy pomocy artylerii polowej. Żaden z pięciu wystrzelonych pocisków nie trafił okrętów oddalonych o około 5,5 km w przypadku „Azarda” i 12 km w przypadku „Kapitana I ranga Mikłucho-Makłaja”. Rosyjskie niszczyciele podjęły próby ostrzału celu lądowego.
Zgodnie z rozkazem numer 557 z 7 września – „Kapitan I ranga Mikłucho-Makłaj” wszedł w skład czwartego dywizjonu DOT (ros. Действующий отряд кораблей) – (floty czynnej złożonej z okrętów sprawnych technicznie). Do końca I wojny światowej jednostka uczestniczyła jeszcze tylko w jednej, najprawdopodobniej niewielkiej, operacji minowej, która odbyła się 8 października. Następnie okręt przeszedł remont, który zakończył się 28 listopada.
„Kapitan I ranga Mikłucho-Makłaj” włączył się do operacji przeciwko siłom estońsko-brytyjskim 16 grudnia 1918 roku. Miał on wraz z „Azardem” dokonać rozpoznania brzegu Zatoki Fińskiej na zachód od Hundenburg, w związku z aktywnością Royal Navy przy estońskim wybrzeżu poprzedniego dnia. Podczas patrolu nie wykryto żadnych nieprzyjacielskich jednostek.
Zaraz po tej operacji „Kapitan I ranga Mikłucho-Makłaj” został poddany bieżącemu remontowi. Moment ten wykorzystała załoga, na wniosek której 18 grudnia nazwę okrętu zmieniono na „Spartak”.
W literaturze można znaleźć różne wersje historii przejęcia niszczycieli „Awtroił” i „Spartak” przez flotę brytyjską. Źródła proweniencji radzieckiej informują, że oba niszczyciele wysłano 25 grudnia 1918 roku do Tallinna w celu ostrzelania znajdujących się tam sił nieprzyjaciela. Następnego dnia spotkały się tam one z siłami Royal Navy składającymi się z krążowników i niszczycieli. Wkrótce po rozpoczęciu potyczki oba niszczyciele salwowały się ucieczką, jednak po rozwinięciu maksymalnej prędkości doszło na nich do awarii, w wyniku których zostały doścignięte i uszkodzone przez ostrzał poddały się.
Sprawę zdobycia „Spartaka” w innym świetle przedstawia Baszkirow i in. 2002b ↓. Miał on 24 grudnia wraz z krążownikiem „Oleg” oraz niszczycielem „Azard” uczestniczyć we wsparciu działań 7 Armii pod Kundą. Ostatecznie jednak z powodu niedokończenia remontu te dwa okręty wyszły w morze bez „Spartaka”. Niszczyciel miał samotnie wypłynąć w morze później, na rozkaz znajdującego się na nim Fiodora Raskolnikowa. Jego celem miało być zbombardowanie Tallinna (sugestia Lwa Trockiego), co było istotną zmianą planów, o której Raskolnikow nie poinformował innych dowódców. Okrętowi nie udało się jednak dotrzeć do celu misji, po drodze natknął się bowiem na zespół jednostek Royal Navy, dowodzonych przez komodora Thesigera. W pogoń za próbującym się oderwać Nowikiem wyruszył najpierw niszczyciel HMS „Wakeful”, a za nim pozostałe jednostki. Ostrzał przeciwnika był rzadki i nie uzyskał on żadnego trafienia. O godzinie 13:30 „Spartak” postanowił odpowiedzieć na ogień, jednak z powodu ustawienia działa zbyt blisko pionu wystrzał zakończył się kontuzją nawigatora N. Struckiego i utratą map nawigacyjnych. O 13:40 niszczyciel wszedł na mieliznę Develsey (est. Karadimuna), co spowodowało zniszczenie śrub. Brytyjczycy, rozważający już zaniechanie pościgu, widząc problemy nieprzyjaciela zbliżyli się do niego i wysłali na okręt oddział pryzowy. Marynarzy brytyjskich zdziwił początkowo bardzo zły stan czystości okrętu i załogi. Jeszcze większe zdziwienie wywołało jej zachowanie, gdyż po otrzymaniu rozkazu uruchomienia pomp, w celu zlikwidowania skutków przecieku, marynarze zebrali się na debatę, czy rozkaz należy wypełnić. Radziecka załoga została przy pomocy szalup przetransportowana na jednostkę Royal Navy. Uszkodzonego „Spartaka” przeholował do Tallinna niszczyciel HMS „Vendetta”, okręty dotarły na miejsce o godzinie 19:00.
Większość załogi okrętu przekazano Estończykom, poza 21 marynarzami trzymanymi na „Wakefulu”. W wyniku przeszukania zdobytego okrętu znaleziono dokumenty, z których wynikało, iż krążownik „Oleg” powinien znajdować się w okolicy Hoglandu. W celu eliminacji okrętu wyruszyły w morze krążowniki HMS „Calypso”, HMS „Caradoc” i niszczyciel „Wakeful”, inne jednostki Royal Navy pozostały w odwodzie. Ponieważ w pobliżu wyspy wspomnianego okrętu nie dostrzeżono, Thesiger zdecydował się na atak na „Awtroiła”, którego zespół minął o 2:00 w nocy. Zakończyło się to przejęciem drugiego Nowika w dobrym stanie technicznym.
Aby wyjaśnić utratę obu okrętów Rewolucyjna Rada Wojenna (ros. Революционный Военный Совет) powołała specjalną komisję. Według przedstawionego przez nią sprawozdania, głównymi przyczynami straty niszczycieli było niewystarczające rozeznanie sił przeciwnika oraz zła organizacja operacji. Rekonesans opierano tylko na pojedynczej misji rozpoznawczej przeprowadzonej przez okręt podwodny „Tur”, w związku z czym nie wiedziano o obecności Royal Navy w Zatoce Fińskiej. Sam plan nie był znany wszystkim dowódcom, a jego twórca Fiodor Raskolnikow przeprowadzał w nim częste zmiany. Zarzucono też, że niszczyciele wyszły w morze bez wystarczającej ilości paliwa – na taki argument powoływali się wzięci do niewoli członkowie załóg, jednak nie jest pewne, czy nie była to tylko wymówka. Późniejsze publikacje jako dodatkowe przyczyny wymieniają zły stan techniczny jednostek, rozpolitykowanie załóg, zdrady carskich oficerów, woluntaryzm i brak doświadczenia Raskolnikowa, czy wreszcie postawę komisarzy.
Brytyjczycy nie byli początkowo zdecydowani co do przyszłości zdobytych niszczycieli. Przejęciem ich zainteresowani byli biali Rosjanie, ostatecznie jednak zdecydowano o podarowaniu okrętów Estonii. Wcześniej wynieśli oni z jednostek wszystkie wartościowe rzeczy, na przykład pianino z mesy „Awtroiła”, które trafiło na okręt Royal Navy. Uroczyste przekazanie kontrtorpedowców odbyło się 2 stycznia 1919 roku, o godzinie 11:00 wywieszono na nich estońską banderę. Nowe okręty zostały zaklasyfikowane jako krążowniki torpedowe est. miiniristlejad. Dowódca marynarki Johan Pitka stwierdził, że nowa nazwa „Spartaka” powinna nawiązywać do starej, zdecydowano się więc na imię estońskiego bohatera. Ponieważ najpopularniejszy „Lembit” był już zajęty, wybrano Vambolę – legendarnego wodza Estów walczącego z niemieckimi najazdami w pierwszej ćwierci XIII wieku. O zmianie nazwy na „Wambola” obwieszczono 4 stycznia.
Brytyjczycy pojmali na „Spartaku” 126 lub 102 ludzi. Od razu aresztowali część załogi z obu okrętów. Raskolnikow próbował uniknąć aresztowania podając się za szeregowego marynarza, którego dokumenty pozyskał, został jednak rozpoznany przez białego oficera Oskara Festa, z którym uczęszczał na kurs. Wraz z komisarzem politycznym „Awtroiła” Nyniukiem zostali wywiezieni do Wielkiej Brytanii i wymienieni na 19 brytyjskich jeńców w maju 1919 roku. Oficerom, podoficerom i specjalistom, którzy poddali się na niszczycielach, zaproponowano służbę w Eesti Merevägi, na co część z nich przystała. Z załogi „Spartaka” zachował swoje stanowisko specjalista torpedowy Łobiński, zaś dotychczasowy dowódca Pawlinow otrzymał inne stanowisko oficerskie w estońskiej flocie. Łącznie w struktury estońskiej marynarki włączono na tym etapie 30 ludzi z załóg obu niszczycieli. Pozostałych marynarzy zamknięto w obozie na wyspie Naissaar, gdzie 3 grudnia dokonano selekcji bolszewików. Według relacji świadka A. Konurina Estończycy nakazali wystąpić z szyku wszystkim bolszewikom, a gdy nie spotkało się to z odzewem, zagrozili rozstrzelaniem co piątego z jeńców. Na tę deklarację odpowiedziało piętnastu marynarzy, którzy po przesłuchaniu zostali rozstrzelani. O losie pozostałych jeńców rozstrzygnąć miał trybunał, który rozpoczął pracę pod koniec stycznia. Wydał on łącznie 13 wyroków śmierci, 161 osób skazał na pracę przymusową (w przypadku 9 osób – trzyletnią, a pozostali pracować mieli do końca wojny), jedną osobę oddano pod dozór policyjny, zaś 52 marynarzy uniewinniono. Większość z tych ostatnich przyjęto do służby wojskowej za połowę żołdu. W 1920 roku załogantom niszczycieli pozwolono na powrót do Rosji Radzieckiej. Większość z tych, którzy się na to zdecydowali, została w latach 1937–1939 zamordowana w ramach wielkiej czystki.
Przejęty kontrtorpedowiec wymagał remontu, w związku z czym 3 stycznia przekazał zapasy zaopatrzenia na „Lennuka”, zaś następnego dnia trafił do stoczni Noblessner. W ciągu kilku dni rozpoczęto prace, które trwały do 15 lutego. Naprawionego „Wambolę” uroczyście wodowano, a już 19 lutego odbył on próby morskie, przerwane z powodu warunków lodowych.
Pierwszym dowódcą jednostki został J. Paurman, mianowany przez dowódcę tallińskiego portu jeszcze przed potwierdzeniem informacji o przekazaniu „Awtroiła” Estończykom. Jednak już w styczniu 1919 roku zastąpił go Tijdo Kraus. W grudniu na okręt przybyło 18 jego przyszłych członków załogi.
W czasie trwania walk na terytorium estońskim, „Wambola” przebywał w tallińskim porcie. Nieco bardziej aktywna była jego załoga – 16 marca 5 oficerów i 50 marynarzy zasiliło Morski Batalion Desantowy. Dwie osoby poległy w trakcie działań, zaś pozostali powrócili na okręt w przeciągu miesiąca.
Okręt skierowano do pierwszej akcji bojowej 29 kwietnia. Miał on wraz z „Lennukiem” postawić zagrodę minową pomiędzy wyspami Hogland i Moszcznyj. Na niszczyciele załadowano 102 miny, po czym zespół wyruszył w morze. W nocy, o godzinie 1:35 doszło do zderzenia jednostki z krą, w wyniku którego uszkodzona została stewa dziobowa oraz log. W związku z tym „Wambola” powrócił do Tallinna, gdzie dotarł około 10 rano. Przerwaną akcję Nowiki wznowiły 6 marca, pod osłoną okrętów Royal Navy. Postawiły łącznie 202 miny na głębokości równej 2,4 metra. Zagroda ta zebrała swoje żniwo w listopadzie 1919 roku, kiedy zatonęły na niej czerwone niszczyciele: „Gawrił”, „Konstantin” i „Swoboda”.
„Wambola” ponownie znalazł się w stoczni Noblessner 8 maja, gdzie rozpoczęto naprawę jego logu. Remont trwał do 27 maja, kiedy to okręt ponownie wodowano. Podczas prób morskich 28 maja okręt rozwinął maksymalną prędkość 29 węzłów. W czasie remontu z członków załogi okrętu wydzielono zespół desantowy — tak jak poprzednio liczył on 5 oficerów i 50 marynarzy, zaś w jego skład wszedł również dowódca okrętu Kraus. Walczyli oni na froncie północno-zachodnim, współdziałając z trałowcami „Kalew” i „Olew” na rzece Ługa zdobyli wieś Kuziomkino, na czym jednak nie poprzestali. Po walkach trwających od 15 do 25 maja powrócili oni na okręt.
Po zakończeniu remontu kontrtorpedowiec dołączył do sił wspierających marsz Korpusu Północnego na Piotrogród. Do Zatoki Koporskiej, gdzie aktualnie toczyły się walki, udał się 30 maja, ale jeszcze tego samego dnia zawrócił po oddział Ingrian, który od północy do rana desantował w tej zatoce. Po uzupełnieniu paliwa w Zatoce Łużańskiej 1 czerwca, okręt działał dalej w Zatoce Koporskiej. Od 4 czerwca na jednostce przebywał kontradmirał Johan Pitka, dowodząc z niego działaniami floty. Na pokład jednostki przyjęto także, 6 czerwca, czterech Ingrian – bolszewickich dezerterów. W odstępie jednego dnia „Wambola” uległ dwóm awariom. Najpierw, 6 czerwca, zepsuły się urządzenia do sterowania parą. Następnego dnia na wody zatoki przybył „Lennuk”. Niszczyciele zbliżyły się burtami i kontradmirał Pitka przeszedł na większy z Nowików. Gdy jednak o 15:22 uruchomiono maszyny, jedna z lin cumowniczych zablokowała lewą śrubę „Wamboli”. Niszczyciel udał się do Tallinna z jedną aktywną śrubą. Na miejscu nurkowie w ciągu jednego dnia odblokowali śrubę wyjmując linę. Około północy 12 czerwca do portu wszedł „Lennuk”, który próbował zacumować przy burcie „Wamboli”. Manewr nie przebiegł pomyślnie, gdyż jednostki otarły się o siebie burtami. Tym razem poszkodowany został „Lennuk” – awarii uległ trap i żurawiki. „Wambola” jeszcze raz wyruszył do Zatoki Koporskiej, gdzie operował od 15 do 18 czerwca.
W związku z antybolszewickim powstaniem w fortach Krasnaja Gorka i Sieraja Łoszad', które wybuchło 13 czerwca, dowództwo estońskie uznało, iż wsparcie niszczycieli dla walczących w tym rejonie wojsk nie jest już potrzebne. Okręty zdecydowano się przerzucić na front walki z Landeswehrą. „Wambola” wszedł do Zatoki Ryskiej jako pierwszy, 22 czerwca. Podczas opuszczania portu kontrtorpedowiec uległ kolizji z holownikiem, co spowodowało niegroźnie wgniecenia w jego kadłubie. Okręt zatrzymał się przy wyspie Ruhno rankiem 23 marca. Tego dnia wysadził on w Ainaži desant, którego celem było zdobycie pociągu pancernego. Cel nie został osiągnięty, a niszczyciel ostrzelał jeszcze 12 pociskami niemieckie pozycje w Saulkrasti. Od 27 do 29 czerwca jednostka przebywała w kotwicowisku u ujścia Parnawy.
W wyniku zwycięstwa sił estońskich w lądowej bitwie pod Cēsis Landeswehra zaczęła wycofywać się w kierunku Rygi. Aby w pełni wykorzystać uzyskane zwycięstwo Johan Pitka przygotował plan odcięcia Niemców w mieście. Zakładał on, iż okręty zablokują przeciwnikowi dostęp do miejskich mostów na Dźwinie, co też spowoduje zagładę Landeswehry. O 9:00 30 czerwca „Wambola” wszedł w skład zespołu okrętów przeznaczonych do wykonania tego planu, razem z „Lennukiem”, „Lembitem”, „Olewem” i „Kalewem”. O 12:45 zespół dołączył do kanonierki „Tasuja” przebywającej w ujściu Gauji i zarzucił kotwice. Został wykryty przez cztery niemieckie samoloty, które jednak nie podjęły walki. Zgrupowanie wyruszyło do ujścia Dźwiny, gdzie dotarło o 13:45. Trałowce „Olew” i „Sulew” oczyszczały rzekę z min. Za nimi podążały kontrtorpedowce, zaś pochód zamykały kanonierki. O godzinie 15:00 do okrętów podpłynął holownik „Pernau”, który wziął je za szwedzkie transportowce z żywnością. Strzał oddany o 15:20  z „Lennuka” zweryfikował negatywnie to przekonanie. Holownik spuścił szalupę, która podpłynęła do zespołu, na co zareagowano spuszczając z „Wamboli” kuter motorowy. Musiały się one jednak szybko schronić za burtą „Lennuka” wobec rozpoczętego ostrzału karabinowego. Ponieważ siły estońskie zmierzające do miasta zostały zatrzymane, okręty rozpoczęły powrót na wyjściowe pozycje. Wykrycie zespołu przez samolot przeciwnika zaowocowało ostrzałem grupy przez baterię z Mangaļsala, na co odpowiedzieć mógł tylko „Tasuja”. Brak jest informacji na temat działania „Wamboli” 1 lipca, natomiast rankiem 2 lipca wraz z pozostałymi okrętami powrócił do ujścia Dźwiny. Tuż po godzinie 4 okręty wystrzeliły kilka pocisków. O godzinie 6:25 padł wystrzał z rejonu Mangaļsala oddalonego od zespołu o około 6,5 kilometra, na co jednostki estońskie odpowiedziały ogniem. Dziesięć minut później rozpoczęły ostrzał pozycji karabinów maszynowych, a następnie okrętów nieprzyjaciela, które znajdowały się na rzece. Około 9 niszczyciele otworzyły ogień do dwóch niemieckich samolotów, które zaatakowały kanonierkę „Lembit”. Podobna sytuacja powtórzyła się około 15:50, tym razem lotnicy zostali zmuszeni do ucieczki przed przystąpieniem do ataku. O godzinie 22:55 „Lennuk” pobrał od „Wamboli” część zapasów paliwa, który 3 lipca o 7:30 wyruszył w drogę powrotną do Tallinna.
Po epizodzie w Zatoce Ryskiej okręty estońskie powróciły do działań wspierających ofensywę Białych na Piotrogród. „Wambola” do akcji wszedł 2 sierpnia, zastępując „Lembita” w patrolu na wodach Zatoki Koporskiej. Tę i Łużską zatokę patrolował również w nocy 8/9 sierpnia. Kolejny raz niszczyciel znalazł się w rejonie walk 14 października, kiedy wraz z okrętami estońskimi i brytyjskimi uczestniczył w ostrzale rejonu Kaliszcze-Ustie. Jego udział w operacji nie był zbyt skuteczny, gdyż okręt nie miał odpowiedniej pozycji do prowadzenia ognia. W jej poszukiwaniu wszedł w linię ognia „Lembita” i „Tasuji”. Krótko po zajęciu odpowiedniego miejsca, okręty musiały wycofać się ze względu na coraz celniejszy ogień prowadzony z fortu Krasnaja Gorka. Niszczyciel został ponownie ostrzelany 16 października. Tym razem fort Sieraja Łoszad' rozpoczął ostrzał, gdy ogień otworzył znajdujący się przy „Wamboli” torpedowiec Royal Navy. W drugiej połowie października „Wambola” dwukrotnie uzupełniał paliwo w cieśninie Björkösund, 2 listopada znalazł się w Narva-Jõesuu, a 5 powrócił do Tallinna. Działania wojenne zakończyły się 3 stycznia 1920 roku.
Po zakończeniu wojny rozpoczęto demobilizację. Rozporządzenie wydano 10 lutego 1920 roku, pierwsi marynarze opuścili „Wambolę” 26 lutego, zaś proces zakończono w kwietniu. Wraz ze spadkiem liczby etatów, pogorszyła się też dyscyplina załogi, o czym świadczą liczne kary pieniężne (w skrajnych przypadkach kary aresztu), nakładane na marynarzy i oficerów za spóźnienia. W czasie pierwszych dwóch powojennych lat nie przeprowadzano na okręcie ćwiczeń bojowych. Odbyły się one dopiero w 1922 roku, po czym kontynuowano je corocznie w miesiącach letnich.
Swoje pierwsze podróże zagraniczne „Wambola” odbył do Finlandii. Znalazł się tam najpierw w październiku 1920 roku, a następnie 27 maja 1923 roku, kiedy to wraz z „Lennukiem” i statkiem „Kungla” reprezentował estońską marynarkę wojenną, na paradzie zorganizowanej z okazji odsłonięcia pomnika fińskich ochotników w estońskiej wojnie o niepodległość.
W 1923 roku niszczyciel odwiedził Gdynię, gdzie uczestniczył w uroczystym otwarciu bazy polskiej marynarki wojennej. Na swym pokładzie gościł prezydenta Stanisława Wojciechowskiego.
Okręt dwukrotnie odwiedzał Łotwę. Pierwszy raz stało się to w ramach rejsu szkoleniowego w 1925 roku, zaś kolejny w 1929 roku, kiedy to wraz z „Sulevem” towarzyszył „Lennukowi” w wizycie oficjalnej do Lipawy. Trwała ona od 4 do 8 sierpnia.
„Wambola” trafił również do Szwecji, kiedy w sierpniu 1928 roku wraz z „Lennukiem” dostarczył tam Jaana Tõnissona, pełniącego funkcję starszego państwa.
Pierwsze oferty zakupu obu estońskich niszczycieli pojawiły się już w 1920 roku. Sprawą zakupu zainteresowana była polska Marynarka Wojenna. Niszczyciele oglądał kapitan marynarki Mieczysław Bereśniewicz, który do Tallinna wyruszył 13 listopada. Transakcję tę storpedowali Brytyjczycy, którzy woleli widzieć niszczyciele w składzie marynarki wojennej Finlandii. Sami Finowie nie byli jednak zainteresowani zakupem jednostek i pozostały one na razie w Estonii.
Sprzedaż okrętów zaczęto ponownie rozważać po wybuchu wielkiego kryzysu, kiedy koszty ich utrzymania zaczęły być zbyt wysokie dla niewielkiego państwa. Pierwsze rozmowy przeprowadzono z firmą „Ludwig Bing u.Ko” w sierpniu 1931 roku, cena proponowana przez stronę estońską wynosiła 2 225 000 estońskich koron. Zrezygnowano jednak ze względu na zobowiązania sojusznicze wobec Finlandii, których dotrzymać chciał Herman von Salza. Jedyną możliwością niepomniejszania sojuszniczego potencjału minowego była sprzedaż niszczycieli Finom. Estończycy złożyli im ofertę sprzedaży opiewającą na 1,55 milionów estońskich koron. Finowie byli zainteresowani zakupem, brakowało im bowiem jednostek tej klasy, musieli jednak dać odpowiedź odmowną. Przyczyną był zły stan gospodarki państwa, zaś niewielkie posiadane środki zdecydowano się przeznaczyć na rozbudowę sił powietrznych i lądowych.
Nowi chętni do nabycia okrętów pojawili się w pierwszych miesiącach 1933 roku. Zainteresowanie zakupem wykazały Kolumbia i Peru. Państwa te prowadziły ze sobą wojnę o Leticię – terytorium położone nad Amazonką. Oba państwa pragnęły powiększyć swoją marynarkę wojenną, czego jako pierwsza próbowała dokonać Kolumbia. Korzystając z pośrednictwa francuskiego przedsiębiorstwa Aleksandra Kliagina, Kolumbijczycy prowadzili rozmowy z wieloma europejskimi państwami. O kontaktach z Estończykami doniosła Peruwiańczykom siatka wywiadowcza. W tej sytuacji prezydent Peru Sánchez Cerro nalegał na zakupienie estońskich jednostek, zanim zrobiliby to Kolumbijczycy. Wstępne rozmowy z przedstawicielami Estonii prowadzone były w Brazylii.
Estończycy zdecydowali się na sprzedaż okrętów 5 kwietnia, co też zostało oficjalnie ogłoszone 11 kwietnia 1933 roku. Według komunikatu ministerstwa obrony okręty miały zostać sprzedane na złom za około 50 000 estońskich koron.
Do Estonii zaczęły wpływać liczne oferty zakupu Nowików. Aby nie drażnić Wielkiej Brytanii odrzucono ofertę Republiki Chińskiej, zaś po zweryfikowaniu pozostałych propozycji rozmowy podjęto z pośrednikami Kolumbii i Peru. Ze strony Aleksandra Kliagina rozmowy prowadził W. Gubin. Peruwiańczyków reprezentowała prowadząca już wcześniej pertraktacje z Estonią hamburska firma „Ludwig Bing u.Ko”, z upoważnienia której rozmowy prowadził Dmitrij Lebiediew – były generał carskiej armii i wykładowca tallińskiej szkoły wojskowej. Ze strony estońskiej transakcję negocjowali minister obrony August Kerem oraz szef sztabu generalnego Juhan Tõrvand.
Pierwsza oferta Gubina złożona 4 lutego 1933 roku opiewała na kwotę 400 000 USD (około 1 492 000 estońskich koron po ówczesnym kursie). Lebiediew zaproponował 375 000 USD. W celu określenia dokładnej wartości okrętów Estończycy powołali komisję pod przewodnictwem Paula Gerretsa. W jej skład weszli komandor Wasilij Marson, komandor podporucznik N. Link i kapitan marynarki Johannes Santpank. Rezultatem prac komisji było przedstawione 5 maja zestawienie:
Mimo, iż suma proponowana przez stronę kolumbijską była wyższa, negocjatorzy estońscy skłaniali się do dokonania transakcji z Peruwiańczykami. Uznano, iż propozycja Gubina nie ma pokrycia w rzeczywistości, a jest jedynie fortelem mającym na celu przeszkodzenie Peruwiańczykom w wzmocnieniu ich marynarki wojennej. Konkurencyjna oferta posłużyła jednak do wynegocjowania wyższej ceny za sprzedawane okręty. Kwotę zwiększono początkowo do 387 000 USD, zaś w odpowiedzi na kontrpropozycję Gubina opiewającą na 500 000 USD została ona ostatecznie podniesiona do 410 000 dolarów amerykańskich. Decyzja o sprzedaży niszczycieli została zatwierdzona przez ministerstwo obrony 29 czerwca. Sfinalizowanie transakcji odbyło się 30 lipca 1933 roku. Wtedy to Estończycy otrzymali sumę 210 000 funtów szterlingów, zaś okręty znalazły się oficjalnie na liście jednostek marynarki wojennej Peru. „Wambola” otrzymał nazwę „Almirante Villar”, zaś „Lennuka” przemianowano na „Almirante Guise”.
Estończycy poznali pierwsze szczegóły umowy 9 lipca, gdy gazety estońskie podały informacje o sprzedaży okrętów za 2 500 000 koron estońskich. Kwota ta wywołała oburzenie w społeczeństwie, temat podjęła też opozycja, która żądała dwukrotnego podniesienia kwoty transakcji. Śledztwo wszczęła też wojskowa prokuratura. Mimo iż dochodzenia nie wykazały nieprawidłowości, sprawa ciągle wywoływała wzburzenie opinii publicznej. Została ona poruszona 19 grudnia podczas debaty parlamentarnej, gdzie wywołała ostre spory. W roku 1934 kontrowersje wokół transakcji jeszcze się zwiększyły. Włoski dziennik Il Popolo d'Italia zamieścił informacje na temat transakcji, według których pośrednicząca firma „Ludwig Bing u.Ko” zarobiła na transakcji 340 000 dolarów amerykańskich. Gdy tylko informacja dotarła do Estonii, przedstawiciel pośredników Dmitrij Lebiediew uciekł z kraju, został jednak szybko zatrzymany w Rydze za sprawą estońskiej policji. Prowadzący negocjacje generał Juhan Tõrvand utracił w lutym stanowisko w sztabie generalnym, zaś 7 marca, po dotyczącej sprawy debacie parlamentarnej został usunięty z wojska. Został też wraz z drugim negocjatorem Augustem Keremem oskarżony o korupcję. Sprawa ciągnęła się wiele miesięcy, jednak 9 grudnia 1934 roku obaj zostali uniewinnieni. Pewne kontrowersje zakup przez pośredników wywołał również w Peru. Szczególnie sprawę sprzedaży okrętów wykorzystali działacze ruchu wabsów, krytykujący na jej przykładzie korupcję systemu parlamentarnego. Afera ta ułatwiła w pewnym stopniu zwycięstwo propozycji zmian konstytucyjnych, która na ich wniosek rozpatrywana była w referendum październikowym 1933 roku.
Estończycy pozyskane środki zainwestowali w dwa okręty podwodne – przyszły typ Kalev. Stały się one nowymi obiektami dumy narodowej, zajmując tym samym lukę po sprzedanych niszczycielach.
Kolumbia nie pozostała w tyle za marynarką Peru – zakupiła od Portugalii 2 niszczyciele typu Vouga: „Caldas” i „Antioquia”. Aby zapobiec dotarciu jednostek do brzegów kolumbijskich planowano początkowo wysłać nowe jednostki do patrolowania Morza Karaibskiego z francuskich lub brytyjskich baz zaopatrzeniowych. Planu tego nie zrealizowano.
Samo przyprowadzenie zakupionych Nowików do Ameryki Południowej nie było prostym przedsięwzięciem. Misję tę powierzono komandorowi Tomaso Pisarro, który stanął na czelę Zgrupowania Niszczycieli. Do związku tego oprócz „Almirante Villar” i „Almirante Guise” dołączył zbiornikowiec „Pariñas”, który miał dowieźć do Estonii załogę i zapasy dla niszczycieli. Szkieletowe załogi okrętów sformowano już 3 lipca. „Pariñas” wyruszył z Callao 8 lipca 1933 roku, zaś do portu w Tallinnie dotarł 20 sierpnia. Na jego pokładzie przybyło 14 oficerów i 60 marynarzy. Do tego czasu dokonano przeglądu niszczycieli, a już po przybyciu załogi, 22 sierpnia, przeprowadzono próby jednostek. „Almirante Villar” pokonał w obie strony trasę Tallinn–Paldiski rozwijając maksymalnie prędkość 30,1 węzła. Próby zakończyły się śmiercią jednego z marynarzy, który utonął po wypadnięciu za burtę. Oficjalne przekazanie okrętów odbyło się 23 sierpnia o godzinie 19:45, zaś podniesienie bandery 24 sierpnia. Okręty miały odbyć podróż do Wielkiej Brytanii z mieszanymi załogami (ze strony estońskiej dołączyło 2 oficerów i 28 marynarzy), dzięki czemu Peruwiańczycy mogli na bieżąco poznawać funkcjonowanie okrętów. Naukę utrudniała bariera językowa – nawet Georgij Miagede, tłumacz wydelegowany przez stronę estońską znał tylko język portugalski.
Okręty, żegnane przez publiczność, opuściły Tallinn 2 września o godzinie 16:00. Przeszły przez Kanał Kiloński i dotarły do angielskiego Gravesend 6 września. Tam swoją podróż zakończyli Estończycy, a ich miejsce zajęli przywiezieni tydzień wcześniej przez transportowiec „Rimac” Peruwiańczycy. Okręty wyruszyły w dalszą drogę 24 września. Sztorm napotkany w Zatoce Biskajskiej spowodował awarię w siłowni „Almirante Villar”. Sytuację wykorzystano do przeprowadzenia pokazowego remontu, który wykonano w hiszpańskim porcie Ferrol. Okręty osiągnęły Santa Cruz de Tenerife 17 października, zaś po dotarciu do São Vicente zespół otrzymał nowe wytyczne. Zamiast na peruwiańskie wybrzeże, okręty miały udać się do Iquitos, aby wesprzeć działające tam kanonierkę „Lima” i torpedowiec „Tennente Rodriguez”. W trakcie rejsu do brazylijskiego Belém znaleziono na jednostkach 6 nielegalnych pasażerów, których wysadzono po dotarciu do portu 9 listopada. W rejs w górę Amazonki okręty wyruszyły 21 grudnia wraz z parowcem „Perene”, zaś swój punkt docelowy osiągnęły 3 stycznia 1934 roku. W tym czasie trwały już rokowania pokojowe pomiędzy Peru a Kolumbią, które zakończyły się 24 maja przekazaniem Leticii pod mandat Ligi Narodów. W tych okolicznościach niszczyciele mogły udać się do głównego peruwiańskiego portu – Callao. Okręty wyruszyły do Belém, stamtąd skierowały się do Port-of-Spain, a następnie do Fort-de-France, gdzie przeszły remont podwodnej części kadłuba. Zespół przepłynął Kanał Panamski, 2 lipca uzupełnił paliwo w Talara, by 3 dni później zakończyć swoją podróż w porcie docelowym. Podczas rejsu ujawnił się główny problem niszczycieli – brak komory chłodzącej i słaba wentylacja, które nie przeszkadzały w pierwotnych warunkach klimatycznych służby, ale ogólna opinia o nowych nabytkach była pozytywna.
W 1935 roku, między styczniem a marcem, zespół okrętów w składzie „Almirante Villar”, „Almirante Guise”, „Almirante Grau”, „Rimac”, „R-3” i „R-4” odwiedził 9 peruwiańskich portów. W 1936 roku niszczyciele wraz z „Almirante Grau” i „Pariñas” przeszły remont w Panamie. W 1937 roku wykonano rejs szkoleniowy do chilijskiego Talcahuano, gdzie dokonano konserwacji podwodnej części kadłuba. W roku 1938 aktywność niszczycieli ograniczyła się do rejsu do Talara odbytego w ciągu pierwszych dwóch miesięcy. O roku 1939 brak jakichkolwiek danych, zaś w 1940 Nowiki, razem z „Almirante Grau” i „Coronelem Bolognesim” odwiedziły 10 peruwiańskich portów. Przez większość tych lat okręty uczestniczyły w ćwiczeniach strzeleckich, które najczęściej odbywały się w Zatoce Guayaquil.
W 1941 roku Peru znalazło się w stanie wojny z Ekwadorem. Ze względu na znaczną przewagę nad marynarką wojenną przeciwnika dowództwo peruwiańskie postanowiło aktywnie wykorzystać posiadane okręty. „Almirante Villar” został skierowany na patrol w rejonie Zorritos. Misję rozpoczął 7 lipca, zaś po dwóch dniach wpłynął do portu w Talata. Przebywał w nim do 23 lipca, kiedy otrzymał zadanie przeprowadzenia patrolu rozpoznawczego w rejonie Puerto Pizarro.
Jedyną bitwę morską tej kampanii „Almirante Villar” stoczył 25 lipca. Tego dnia okręt otrzymał zadanie ataku na ekwadorski konwój zmierzający do Puerto Bolivar, osłoniętego od strony morza wyspami Archipelagu Jambelí. Niszczyciel opuścił Puerto Pizarro o godzinie 7:29, o 10:55 przekroczył granicę wód terytorialnych nieprzyjaciela idąc wzdłuż zachodniego brzegu archipelagu, zaś już 7 minut później załoga zauważyła jednostkę opuszczającą w kierunku północnym kanał oddzielający wyspy od lądu, której z powodu braku bandery i odbicia promieni słonecznych nie była w stanie zidentyfikować. Po przyśpieszeniu i skróceniu dystansu do 6 kilometrów udało się rozpoznać przeciwnika jako ekwadorski okręt – była to dziewiętnastowieczna kanonierka „Abdon Calderon”. Nieprzyjaciel również zauważył „Almirante Villara”, po czym zawrócił w stronę brzegu i wywiesił banderę Ekwadoru. Peruwiańczycy otworzyli ogień, najpierw ostrzegawczy, o godzinie 11:19. Ekwadorski okręt odpowiedział ogniem, a stało się to równocześnie według relacji ekwadorskich lub po 11 minutach według relacji peruwiańskich. Po zbliżeniu się do płytkiego brzegu dowódca „Villara” obawiał się wejścia na mieliznę, zaczął więc manewrować w celu uzyskania dogodnej pozycji do ostrzału. Wystrzelono łącznie 41 pocisków, z których 2 padły na tyle blisko celu, że zostały uznane przez Peruwiańczyków za trafienia. Gdy „Abdon Calderon” schował się za lasem porastającym wyspy ostrzał prowadzono na podstawie dymu uchodzącego z jego kominów. Ogień przerwano o godzinie 11:40 i niszczyciel skierował się w stronę Puerto Pizarro, gdzie dotarł o 15:00. Według relacji ekwadorskich „Almirante Villar” miał otrzymać 25 trafień i opuścić pole bitwy holowany przez „Almirante Grau” i „Tennente Rodrigueza”, jednak okręty te przebywały wówczas odpowiednio w Callao i Iquitos. Starcie nie miało żadnego znaczenia z militarnego punktu widzenia, jednak każda ze stron była zadowolona z domniemanego przez siebie rezultatu.
Pomiędzy 30 lipca a 18 września 1941 roku „Almirante Villar” uczestniczył wraz z innymi peruwiańskimi okrętami w patrolach przygranicznych wód od Talara na południu, do północnego krańca Archipelagu Jambelí, 3 sierpnia zapuścił się nawet na wody kanału między archipelagiem a Puerto Bolivar. Udział w kampanii „Almirante Villar” zakończył 29 września, kiedy to otrzymał rozkaz powrotu do Callao.
Ponieważ Peru wypowiedziało wojnę państwom Osi, marynarka wojenna otrzymała zadanie patrolowania północnego wybrzeża państwa. Uczestniczył w nim również „Almirante Villar”, który został pomalowany dwoma odcieniami szarej farby, co miało wywoływać wrażenie większych rozmiarów jednostki. W 1944 roku zadanie to przejęły ścigacze okrętów podwodnych sprowadzone ze Stanów Zjednoczonych, co pozwoliło na istotne zmniejszenie kosztów operacji.
W pierwszej połowie 1948 roku okręt brał udział w rejsie szkoleniowym, w drugiej zaś doszło na nim do buntu załogi, będącego częścią szerszej rebelii. Jednostka została opanowana 3 października, ale próby jej użycia zakończyły się awariami mechanizmów siłowni i chłodni oraz pogięciem łopat śruby. Zniszczony okręt został poddany gruntownemu remontowi, na czas którego przeniesiono go do rezerwy. W 1949 roku „Almirante Villar” jeszcze raz wziął udział w ćwiczebnym rejsie. Pod koniec lipca 1952 roku niszczyciel został przekazany szkole marynarki wojennej, jednak w związku ze złym stanem technicznym został już 15 września 1954 roku skreślony ze składu floty.
Władze Estońskiej SRR 11 grudnia 1940 roku zdecydowały się upamiętnić członków załóg „Spartaka” i „Awtroiła” rozstrzelanych przez Estończyków na wyspie Naissaar. Wspominać miał ich napis na pomniku:
Szczątki marynarzy zostały ekshumowane i przeniesione do Tallinna, gdzie uroczyście je pochowano. Ponieważ w rzeczywistości Estończycy zabili 27 marynarzy – część trumien wypełniono w zastępstwie drewnem.
Hartmut Ehlers. Marynarka Wojenna i Paramilitarne Siły Morskie Estonii 1918-1940. „Okręty Wojenne”, s. 46–50, 2012. Tarnowskie Góry: Wydawnictwo „Okręty Wojenne”. ISSN 1231-014X. 1/2012 (111) (pol.). 
Jan Bartelski. Jak szwedzki admirał został admirałem peruwiańskim. „Okręty Wojenne”, s. 20–21, 2006. Tarnowskie Góry: Wydawnictwo „Okręty Wojenne”. ISSN 1231-014X. Nr 76 (2/2006) (pol.). 
Iwan Gogin: Navypedia: Estonian Navy (Estonia), Converted merchant vessles (ang.). 2011. [dostęp 2014-10-20].
Jan Lewandowski: Estonia. Warszawa: Wydawnictwo TRIO, 2001, seria: Historia Państw Świata w XX Wieku. ISBN 83-88542-04-4. (pol.)
Leonid G. Baszkirow, Andres Waldre, Nikołaj W. Mitiuckow, John A. Rodriges. Niszczyciele Spartak i Awtroił cz. I. „Okręty Wojenne”, s. 26–35, 2002. Tarnowskie Góry: Wydawnictwo „Okręty Wojenne”. ISSN 1231-014X. Nr 51 (1/2002) (pol.). 
Leonid G. Baszkirow, Andres Waldre, Nikołaj W. Mitiuckow, John A. Rodriges. Niszczyciele Spartak i Awtroił cz. II. „Okręty Wojenne”, s. 16–20, 2002. Tarnowskie Góry: Wydawnictwo „Okręty Wojenne”. ISSN 1231-014X. Nr 52 (2/2002) (pol.). 
Leonid G. Baszkirow, Andres Waldre, Nikołaj W. Mitiuckow, John A. Rodriges. Niszczyciele Spartak i Awtroił cz. III. „Okręty Wojenne”, s. 18–26, 2002. Tarnowskie Góry: Wydawnictwo „Okręty Wojenne”. ISSN 1231-014X. Nr 53 (3/2002) (pol.). 
Leonid G. Baszkirow, Andres Waldre, Nikołaj W. Mitiuckow, John A. Rodriges. Niszczyciele Spartak i Awtroił cz. IV. „Okręty Wojenne”, s. 24–28, 2002. Tarnowskie Góry: Wydawnictwo „Okręty Wojenne”. ISSN 1231-014X. Nr 54 (4/2002) (pol.). 
Leonid G. Baszkirow, Andres Waldre, Nikołaj W. Mitiuckow, John A. Rodrigez. Niszczyciele Spartak i Awtroił cz. V. „Okręty Wojenne”, s. 14–23, 2002. Tarnowskie Góry: Wydawnictwo „Okręty Wojenne”. ISSN 1231-014X. Nr 55 (5/2002) (pol.). 
А. А. Чернышов: «Новики». Лучшие эсминцы Российского Императорского флота. Moskwa: Коллекция, Яуза, ЭКСМО, 2007, s. 53–57, seria: Арсенал-Коллекция. ISBN 978-5-699-23164-5. (ros.)
А. Б. Широкорад. Корабельная артиллерия Российского флота 1867–1922 гг.. „Морская коллекция”, s. 9–10, 1997. Moskwa: Моделист-конструктор. Nr 2 (14) (ros.). 
John Campbell: Naval weapons of World War Two. Annapolis: Naval Institute Press, 1985, s. 362–363. ISBN 0-87021-459-4. (ang.)
Praca zbiorowa: Морская артиллерия отечественного военно-морского флота. Petersburg: Лель, 1995, s. 18–21. ISBN 5-86761-003-X. (ros.)
Edmund Kosiarz: Pierwsza wojna światowa na Bałtyku. Gdańsk: Wydawnictwo Morskie, 1979, seria: Historia morska. ISBN 83-215-3234-9. (pol.)
Piotr Łossowski: Kraje bałtyckie na drodze od demokracji parlamentarnej do dyktatury (1918–1934). Wrocław: Zakład Narodowy im. Ossolińskich – Wydawnictwo, 1972. (pol.)
Tadeusz Zubiński: Mitologia estońska i liwska. Sandomierz: Armoryka, 2011. ISBN 978-83-62661-11-4. (pol.)
Tadeusz Zubiński: Generał Johan Laidoner albo Estonia heroiczna. Komorów: Wydawnictwo Antyk – Marcin Dybowski, 2013. ISBN 978-83-87809-55-3. (pol.)
Wczesne przekłady Nowego Testamentu – przekłady Nowego Testamentu powstałe w I tysiącleciu. Wśród nich najwyżej cenione są przekłady starożytne. Odgrywają niemałą rolę we współczesnej krytyce tekstu Nowego Testamentu. Przekłady te dotarły do rąk badaczy również w odpisach i także ulegały zmianom, jednak dalsza historia ich tekstu była niezależna od tekstu greckiego i dlatego są pomocne w odtworzeniu tekstu greckiego. Trzy z nich – syryjski, łaciński, koptyjski – pochodzą z końca II wieku i są starsze niż zachowane pełne rękopisy greckiego tekstu Nowego Testamentu. Powstały przed pierwszymi recenzjami greckiego Nowego Testamentu i dlatego są najwyżej oceniane. Są one obowiązkowo cytowane we wszelkich krytycznych wydaniach tekstu greckiego. Przekłady powstałe po roku 300 (ormiański, gruziński, etiopski) są już uzależnione od recenzji, niemniej są też ważne i z reguły są cytowane w aparacie krytycznym. Przekład gocki i słowiański rzadko są cytowane w wydaniach krytycznych. Pomijane są te spośród przekładów I tysiąclecia, które nie zostały przełożone bezpośrednio z greckiego oryginału, lecz w oparciu o inny przekład (w oparciu o Wulgatę, Peszittę i inne).
Przekłady z drugiej połowy I tysiąclecia mają mniejsze znaczenie od przekładów starożytnych dla odtworzenia pierwotnego tekstu Nowego Testamentu, ponieważ później powstały. Niemniej brane są pod uwagę, zawsze może się zdarzyć, że którąś z lekcji Pisma przekażą lepiej niż przekłady starożytne. Krytyków tekstu interesuje przede wszystkim to, którą z rodzin tekstu greckiego wspierają. Dlatego nie można ich lekceważyć przy odtwarzaniu historii tekstu Nowego Testamentu. Spośród przekładów I tysiąclecia całkowicie zaginęły przekłady na język perski i kaukasko-albański.
W 27. wydaniu greckiego Nowego Testamentu Nestle-Alanda (NA27) w aparacie krytycznym cytowane są przekłady na następujące języki: łaciński (starołacińskie i Wulgata), syryjski, dialekty koptyjskie (saidzki, bohairski, achmimicki, subachmimicki, środkowoegipskie, środkowoegipski fajumski, protobohairski), ormiański, gruziński, gocki, etiopski, staro-cerkiewno-słowiański. Pominięto przekłady na język arabski, nubijski, sogdyjski, staroangielski, staro-dolno-niemiecki, staro-wysoko-niemiecki, starofrancuski.
Syria odegrała wielką rolę w początkach chrześcijaństwa. W I wieku Antiochia była ważnym ośrodkiem misyjnym, w II zaś wieku pełniła rolę pomostu pomiędzy Palestyną a „zachodnim” chrześcijaństwem. Uczniów Jezusa po raz pierwszy nazwano chrześcijanami w Antiochii (Dz 11, 26). Tutaj prawdopodobnie powstały Ewangelie Mateusza i Łukasza, Didache, w roku 107 – Ignatiana, a w końcu II wieku – Ewangelia Tomasza. W Syrii krzyżowały się wpływy języka greckiego i syryjskiego. W samej Antiochii dominował grecki, ale poza nią (Damaszek, Edessa) znajomość greckiego była znacznie mniejsza. W miarę upływu czasu wpływy greckiego malały. W Palestynie posługiwano się dialektem syryjskiego, bliskim językowi aramejskiemu czyli temu, którym posługiwali się Jezus i apostołowie, pierwsze zaś przekłady syryjskie powstały w czasach, kiedy wciąż żywa była ustna tradycja o Jezusie i apostołach. Kluczowa terminologia nauczania apostolskiego nie mogła być jeszcze zapomniana i w jakimś stopniu mogła zostać zachowana w najwcześniejszych przekładach. Syryjskie przekłady pozwalają lepiej zrozumieć autorów Nowego Testamentu, piszących po grecku, ale myślących po semicku. Dlatego krytycy tekstu szczególnym szacunkiem darzą przekłady syryjskie.
Historia syryjskich przekładów jest przedmiotem licznych badań i wciąż wydaje się bardzo skomplikowana. Najstarszym przekładem Nowego Testamentu na język syryjski jest prawdopodobnie Diatessaron (Harmonia Czterech Ewangelii), dokonany przez Tacjana około 170 roku. Tacjan stworzył własny porządek chronologiczny, w niektórych miejscach radykalnie odbiegający od chronologii każdej z Ewangelii. Teksty powtarzające się zostały odrzucone, w efekcie czego Diatessaron stanowi 72% łącznej objętości czterech Ewangelii. Tacjan w największym stopniu wykorzystał Ewangelię Jana, w najmniejszym – Ewangelię Marka. 56 wierszy kanonicznych Ewangelii nie znajduje swoich odpowiedników w Diatessaronie. Pominięte zostały genealogie Jezusa, teksty mówiące o człowieczeństwie Chrystusa, Józef nie jest nazywany mężem Marii. Nie ma też Pericope adulterae (J 7,53–8,11). Reprezentuje tekst zachodni. Starotestamentowe cytaty są zgodne z tekstem Peszitty. Zachował się w przekładzie arabskim i łacińskim, w języku greckim zachowały się jedynie fragmenty.
Kolejny przekład – tym razem całego Nowego Testamentu – dokonany został około 180 roku (albo niewiele wcześniej). Cytuje go Efrem Syryjczyk. Nazywany jest przekładem starosyryjskim, a sporządzony został na podstawie starego tekstu greckiego reprezentującego tekst zachodni. Zachował się tylko w dwóch wczesnych manuskryptach: kuretońskim (IV wiek) i synajskim (V wiek). Pierwszy z nich wydany został przez Williama Curetona w 1858 roku i oznaczany jest symbolem syrcur, drugi odkryty został przez A.S. Lewis w 1892 roku na Synaju, oznaczany jest symbolem syrsin i jest palimpsestem. Rękopisy przekazują prawdopodobnie tekst bliski do tego z około 200 roku. Oba rękopisy zawierają same Ewangelie, a nich również niektóre luki. Starosyryjski przekład Listów Pawła nie zachował się. Nauka zna go tylko z cytatów ojców wschodniego Kościoła.
Na początku V wieku ponownie przełożone zostały wszystkie księgi NT (z wyjątkiem 2 Pt, 2 Jn, 3 Jn, Jud, Ap), być może dla zatarcia różnic, jakie zachodziły pomiędzy poszczególnymi istniejącymi przekładami. Peszitta oznaczana jest symbolem syrp.
Aż do końca XIX wieku sądzono, że Peszitta powstała w II wieku. Po publikacji Burkitta większość biblistów zgodziła się, że dzieła tego dokonał bp Rabbula z Edessy (zm. 436). Autorstwo Rabbuli jest jednak wątpliwe, ponieważ występujące w jego pismach cytaty nie zawsze są zgodne z Peszittą. Przekład ten dopiero w X wieku nazwany został Peszittą (pešitto – prosty, zwykły), przez Mosze bar Kefa, ponieważ przełożono go na potoczny, zwykły język (aby udostępnić go wszystkim). Peszitta zawierała 22 księgi NT (brak 2 Pt, 2 i 3 J, Jd, Ap), nie zawierała tekstów Łk 22,17-18; J 7,53 – 8,11. Peszitta stała się przekładem obowiązującym w Kościele syryjskim, zarówno wschodnim jak i zachodnim, a to oznacza, że powstała przed rozłamem z roku 431. Tekst Peszitty wydano drukiem w 1555 roku w Wenecji. W Lejdzie opracowywane jest wydanie krytycznego tekstu Peszitty.
Tekst Peszitty jest niejednolity, Ewangelie zasadniczo reprezentują tekst bizantyński, niektóre partie Dziejów – tekst zachodni, z licznymi naleciałościami tekstu aleksandryjskiego (np. Mt 14, 12; 15,4; Mk 1,2; J 1,18) i cezarejskiego. G.H. Gwilliam wykazał, że w Mt 1-14 Peszitta jest zgodna z Textus receptus tylko 108 razy, z Kodeksem Watykańskim 65 razy, w 137 przypadkach różni się od obu i wspiera przekłady starosyryjskie albo starołacińskie, w 31 przypadkach ma swoje własne warianty. W Ewangelii Marka tekst nie jest zgodny ani z tradycją aleksandryjską, ani zachodnią, ani cezarejską. Hope Broome Dows zbadała 135 wyselekcjonowanych wariantów Ewangelii Marka. 48,9% owych wariantów było zgodnych z tekstem bizantyńskim, 29,1% z tekstem zachodnim. Wiele wariantów w Ewangelii Marka jest zgodna ze starosyryjskim przekładem. Badania te obaliły obiegową opinię, że Peszitta przekazuje tekst bizantyjski. W Dziejach Apostolskich przekazuje wiele zachodnich wariantów.
Zachowało się ponad 300 rękopisów Peszitty, z których prawie połowa znajduje się w Bibliotece Brytyjskiej. Druga znacząca kolekcja rękopisów znajduje się w Cambridge. Większość owych rękopisów pisana jest grafiką estrangela. Ważniejsze rękopisy:
Paris syr. MS. 296, I°, zawiera Łk 6, 49 – 21, 37, pochodzi z V wieku, uchodzi za najstarszy rękopis Peszitty.
Vatican Cod. Sir. 12, napisany w Edessie w roku 548; najstarszy datowany rękopis zawierający cztery Ewangelie.
Codex Phillipps 1388 zawiera cztery Ewangelie, pochodzi z V/VI wiek, od 1865 roku przechowywany w Berlinie. Tekst rękopisu opublikował Gwilliam w 1901 roku. Zawiera około 70 starosyryjskich wariantów tekstowych.
British Library Ms. 14470, zawiera cztery Ewangelie, Listy Pawła, Dzieje, Jk, 1 Pt i 1 J, pochodzi z V/VI wieku.
British Library Ms. 14479, zawiera Listy Pawła, sporządzony w Edessie w 534 roku i jest to najwcześniejszy datowany rękopis. Pisany elegancką estrangelą, samogłoski naniesione przez późniejszą rękę.
Ewangelie Rabbuli, ilustrowany rękopis sporządzony w 586 roku, w monofizyckim klasztorze, w Beth-Zagba. Zawiera cztery Ewangelie. Przechowywany we Florencji (Bibl. Laur., Plut. I, Cod. 56).
Jedną z wciąż nierozwiązanych zagadek w historii tekstu Nowego Testamentu jest przekład filokseński (syrph) i harkleński (syrh). Według jednej z wersji są one recenzjami Peszitty. Najpierw w roku 508 Filoksen, biskup Mabbug nad Eufratem, miał dokonać rewizji Peszitty (filokseński), natomiast w roku 616 roku rewizji przekładu filokseńskiego dokonał Tomasz z Harkel (harkleński). Według drugiej wersji są to dwa odrębne przekłady. Zachowało się około 35 rękopisów reprezentujących przekład harkleński, datowane są od VII wieku w górę i wykazują pewne podobieństwo do tekstu zachodniego reprezentowanego przez Kodeks Bezy. Przekład filokseński znamy jedynie z oznaczeń "aparatu krytycznego" Tomasza w manuskryptach harkleańskich. Zawierał już cztery małe Listy powszechne i Apokalipsę, których nie miała Peszitta. Najważniejszy rękopis harkleański przechowywany jest w Trinity College, w Dublinie. Około 500 roku dokonano przekładu na język syropalestyński (dialekt aramejsko-galilejski, którym posługiwał się Jezus). Zawiera on 2 P, 2 J, 3 J, Jd i Ap, a reprezentuje tekst cezarejski i jest całkowicie niezależny od innych syryjskich przekładów. Zachował się w lekcjonarzach i innych fragmentarycznych rękopisach. Trzy najważniejsze rękopisy pochodzą z 1030, 1104 i 1118 roku. Oznaczany jest symbolem syrpal.
Język syryjski jako język semicki nie ma końcówek i nie mógł sobie pozwolić na tak wielką swobodę w zmianie kolejności słów, jaka cechowała język grecki. Czasownik odmieniany jest w zupełnie inny sposób, niż w języku greckim. Język syryjski posiadał tzw. „status emphaticus”, którego zastosowanie nie zawsze koresponduje z greckim rodzajnikiem.
W transkrypcjach imion własnych spółgłoska ξ oddawana jest przy pomocy dwóch syryjskich spółgłosek ܭܣ. Litera τ transkrybowana była przez ܛ, natomiast θ przez ܬ (np. imię Τιμοθεε, Tymoteusz, ܛܡܬܐܘܣ). W przypadku semityzmów dążono do odtworzenia oryginalnego semickiego brzmienia, ale nie wszystkie semickie imiona zostały rozpoznane (np. Aretas w 2 Kor 11, 32). Grecki tekst NT na dwa sposoby oddaje nazwę miasta „jirušalaim”: Ιερουσαλημ/ Ιεροσολυμα, przekłady syryjskie wracają do jednolitej formy: Urišlem. Διαβολος jest regularnie oddawane przez satana. Σιμων/Πετρος/Κηφας. Σιμων Πετρος jest niemal zawsze oddawane przez šem‛un kepa. Πετρος jednak czasami oddawane jest przez Ptrws. Najwięcej trudności sprawiają różnice w odmianie czasownika.
Kościół zachodni posługiwał się pierwotnie językiem greckim, więc nie od razu pojawiła się potrzeba przekładu Biblii na język łaciński. Pierwsze łacińskie przekłady pojawiły się najpierw w Afryce północnej (około 170 roku), a następnie w Rzymie i Galii. Ich liczba stale wzrastała i w połowie IV wieku osiągnęła liczbę czterdziestu. Wszystkie te przekłady oparte były na Septuagincie i niewolniczo trzymają się tekstu greckiego. Przekłady powstałe przed Wulgatą nazwano starołacińskimi – Vetus latina. Najważniejszymi i najbardziej cenionymi były: Afra i Itala, ale żaden z nich nie zyskał powszechnego uznania w całym Kościele. Oba przekłady reprezentują tekst zachodni. Afra bardziej odbiegała od tekstu greckiego. Itala miała nieco bizantyjskich naleciałości, których liczba z biegiem czasu wzrastała. Przekłady te ulegały stałym przekształceniom, mnożyły się ich warianty tekstowe.
Do naszych czasów nie zachował się ani jeden starołaciński rękopis przekazujący pełny tekst NT. Zachowały się natomiast 32 rękopisy zawierających Ewangelie, 12 – Dzieje, 4 – Listy Pawła i 1 – Apokalipsę, ponadto szereg fragmentów, co daje łącznie 89 rękopisów. Pochodzą one z wieków IV-XIII. Większość z nich reprezentują Italę, rękopisów Afry zachowało się niewiele. Najcenniejszymi rękopisami są:
Codex Bobbiensis 1 (k), zawiera Mt 1-15 i Mk 8-16, pochodzi z około 400 roku. Przewieziony został do iroszkockiego klasztoru w Bobbio, w północnych Włoszech. Przekazuje Versio Afra i jest najważniejszym świadkiem tego tekstu, wykazuje dużą zgodność z 0171 i podobieństwo do cytatów Cypriana. Przechowywany w Turynie.
Codex Palatinus 2 (e), zawiera cztery Ewangelie, datowany na IV wiek; pisany srebrnym atramentem. Tekst posiada cechy zeuropeizowanej Versio Afra. Przechowywany w Trent.
Codex Veronensis 4 (b), Ewangelie; koniec V wieku; Werona. Burkitt sądził, że ten typ tekstu wykorzystał Hieronim jako podstawę dla Wulgaty.
Kodeks Bezy 5 (d), Ewangelie, Dzieje, 3 Jana. Tekst łaciński jest niezależny od tekstu greckiego (lewa strona), przekładów starołacińskich jak i Wulgaty. Powstał około 400 roku.
Codex Colbertinus 6 (c), cztery Ewangelie, XI wiek, tekst mieszany, zasadniczo jest to Itala przerywana partiami Afrą. Oba te teksty zostały skażone przez Wulgatę.
Codex Corbeiensis 8 (ff2), Ewangelie; V wiek. Początkowo należał do klasztoru Corbey w pobliżu Amiens, dziś przechowywany w Paryżu.
Codex Gigas 51 (gig), ukończony w 1229 roku; zawiera 320 kart o wymiarach 89 na 49 cm, ma 22 cm grubości i wagę 72 kg. Kodeks przekazuje tekst Wulgaty, ale Dzieje Apostolskie i Apokalipsa przekazują przekład starołaciński. Oprócz ksiąg biblijnych zawiera cały szereg dzieł i traktatów, wśród nich znajdują się: Antiquitates oraz De bello Judaico Józefa Flawiusza, Etymologie Izydora z Sewilli, Kronika Czechów autorstwa Kosmasa z Pragi (1045-1125). W roku 1648 kodeks trafił do Szwecji i odtąd przechowywany jest w Sztokholmie.
Codex Bobiensis albo Vindobonensis 53 (s), palimpsest, zawiera Dzieje i Listy powszechne, VI wiek, w VIII wieku napisany ponownie.
Codex Floriacensis 55 (h), zawiera ¼ Dziejów, fragmenty Listów powszechnych i Apokalipsy. V/VI wiek; Versio Afra. Tekst rękopisu zawiera wiele błędów, podróż Pawła opisana w Dz 28, 1-13 została streszczona.
Itala była nieuporządkowana, a wraz z upływem czasu nieporządek wzrastał. W tej sytuacji papież Damazy zlecił Hieronimowi dokonanie nowego przekładu całego Pisma Świętego na język łaciński. Praca nad Ewangeliami trwała około roku i ukończona została w 383 roku. Była to rewizja Itali, którą Hieronim skonfrontował z greckimi rękopisami. Najdokładniej opracował Ewangelie, przekład ten nazwano Wulgatą (vulgus – pospolity, zwykły), spotkał się z krytyczną oceną i wielokrotnie go poprawiano, ale w końcu wieku VI cieszył się już autorytetem, aż stał się oficjalną Biblią Kościoła zachodniego.
Ponieważ Wulgata przez pewien czas funkcjonowała obok przekładów starołacińskich, wpłynęło to na starołacińskie reminiscencje w tekście Wulgaty oraz na korektę tekstów starołacińskich na modłę Wulgaty. Ponadto na skutek nieostrożności kopistów tekst ulegał dalszym zniekształceniom. W tej sytuacji Alkuin (735-804) i Teodulf (750-821) usiłowali zrewidować i oczyścić tekst Wulgaty, ale ich wysiłki przyczyniły się do wzrostu wersji mieszanych. Nad rewizją tekstu Wulgaty pracowali później Lanfrank z Bec (1005-1089) i Stefan Harding (zm. 1134), również bezowocnie, dlatego w końcu średniowiecza powstały correctoria, wśród nich Biblia paryska. Po wynalezieniu druku w Europie Wulgata stała się pierwszą drukowaną książką – powstała Biblia Gutenberga (1452-1456).
Pierwsze krytyczne wydanie tekstu Wulgaty było dziełem Roberta Stefanusa w 1528 roku. W 1546 roku na soborze trydenckim uchwalono o potrzebie przygotowania zrewidowanej Wulgaty. Zostało ono zrealizowane przez papieża Sykstusa V w 1590 roku (Wulgata sykstyńska), było jednak niedoskonałe pod względem krytycznym, więc następca Sykstusa Klemens VIII doprowadził do wydania poprawionej w 4900 miejscach Wulgaty klementyńskiej (1592, 1593, 1598).
W 1907 papież Pius X powołał komisję w celu zrewidowania Wulgaty. Założeniem było poprawienie tekstu w duchu osiągnięć współczesnej lingwistyki, oczyszczenie pisowni ze średniowiecznych naleciałości oraz przetłumaczenie na nowo tego, w czym Hieronim zanadto odszedł od oryginału. Prace trwały kilkadziesiąt lat, całość ukazała się w latach 1926-1969.
Vulgata Stuttgartiana bardziej jest podobna do klementyńskiej, niż do editio nova, stanowi próbę zbliżenia tekstu do oryginalnej Wulgaty Hieronima tak dalece, jak tylko to możliwe. Opiera się głównie na Kodeksie Amiatinus z VIII wieku.
Do czasów współczesnych zachowało się ponad 10 000 rękopisów Wulgaty. Dokładna ich liczba nie jest znana. Do bardziej znanych i cenionych rękopisów Wulgaty należą:
Codex Amiatinus (A), najstarszy rękopis z pełnym tekstem ST i NT, stanowiony przez 1029 kart o wymiarach 50,5 na 34 cm i 15 cm grubości. Pisany jest kolometrycznie, wielką, wyraźną, regularną i piękną uncjałą. Sporządzony został przed 716 rokiem w oparciu o Codex Grandior z VI wieku, w północnej Anglii. Od 1786 roku przechowywany jest w Biblioteca Laurenziana. Cieszy się opinią najlepszego świadka tekstu św. Hieronima. Tekst wydał Tischendorf w 1854 roku.
Codex Dublinensis (D), albo Księga z Armagh, zawiera pełny tekst NT. Sporządzono go w roku 807, zawiera List do Laodycejczyków po Liście do Kolosan, Dzieje umieszczone zostały po Apokalipsie. Przedstawia irlandzki typ tekstu Wulgaty, który charakteryzuje się pewną liczbą dodatków. W niektórych miejscach można zauważyć, że tekst kodeksu podąża za tekstem greckiego rękopisu reprezentującego grupę Ferrara (f13). Przechowywany jest w Trinity College w Dublinie.
Codex Fuldensis (F), napisany w latach 541-546 w Capui, na polecenie biskupa Wiktora. Został sprawdzony i poprawiony przezeń osobiście. Zawiera Ewangelie w formie Diatessaronu Tacjana, ponadto: List do Laodycejczyków oraz Hieronima Prolog do kanonicznych Ewangelii. Tekst kodeksu bliski jest dla Amiatinus. Przechowywany jest w bibliotece w Fuldzie (Abb. 61).
Codex Sangermanensis (G), NT, początek IX wieku, jest jednym z najważniejszych reprezentantów francuskiej Wulgaty. Został wykorzystany przez Stefanusa w jego Biblia sacra (1538-1540, 1546). Przechowywany jest w Paryżu (BnF, fond lat. 11553).
Codex Complutensis I, ukończony w 927 roku. Zawiera całą Biblię, z Listem do Laodycejczyków następującym po Hbr. Wykorzystany został przez kardynała Jiméneza w wydanej przezeń Poliglocie kompluteńskiej. Podczas wojny domowej w Hiszpanii (1936-1939) został niemal całkowicie zniszczony. Zachowane szczątki przechowywane są w Madrycie (Bibl. Univ. Cent. 31).
Codex Mediolanensis (M), zawiera cztery Ewangelie, datowany jest na drugą połowę VI wieku. Tekst jest bardzo dobry, porównywany z Amiatinus i Fuldensis. Przechowywany jest w Biblioteca Ambrosiana.
Codex Kenanensis (Q), Księga z Kells; zawiera Ewangelie, pochodzi z VIII/IX wieku. Tekst prezentuje iryjski typ, ze szczególnymi błędami, wynikającymi z nierozumienia tekstu przez kopistę. Słynie z pięknych dekoracji.
Kodeks N, Ewangelie, V wiek; palimpsest. Powstał we Włoszech, przechowywany jest w Paryżu (BnF, lat. 1628) oraz Autun (Bibl. mun. 21). Jeden z najstarszych rękopisów Wulgaty.
Codex Reginensis (R), Listy Pawła, VIII wiek, sporządzony został w pobliżu Rawenny, przechowywany w Bibliotece Watykańskiej.
Codex Lindisfarnensis (Y), zawiera Ewangelie, sporządzony krótko po 687 roku; bogato ilustrowany, uchodzi za jedną z najpiękniejszych książek świata. Tekst wykazuje bliskie pokrewieństwo do Amiatinus. Później, pomiędzy liniami łacińskiego tekstu, ktoś dodał tekst w języku anglosaskim, który jest parafrazą tekstu łacińskiego. Przechowywany w Bibliotece Brytyjskiej.
Codex Harleianus (Z); zawiera Ewangelie, datowany na VI/VII wiek. Początkowo przechowywany był w Bibliotece Królewskiej w Paryżu. Skradziony został przez Jeana Aymona w 1707 roku i sprzedany R. Harleyowi, który przekazał go Bibliotece Brytyjskiej.
Codex Theodulphianus (Θ) – ST i NT, Psalmy i Ewangelie pisane srebrem na purpurze, ok. 900 roku, recenzja Teodulfa; przechowywany w Paryżu.
Codex Sangallensis 1395 (Σ), najstarszy znany, zawierający Ewangelie rękopis Wulgaty, jakkolwiek z licznymi lukami; pochodzi z początku V wieku; przechowywany w St. Gallen. Od tekstu Hieronima dzieli go niewiele kopii.
Ograniczeniem łacińskich przekładów są transkrypcje semickich imion i terminów: Caiphas/Caiaphas, Scarioth/Iscariotes, Istrahel/Israhel, Isac/Isaac. Innego rodzaju ograniczenie powodują latynizmy (np. ἑκατονταρχης/κεντυριων → centurio). Ze względu na ograniczenia łacińskiej gramatyki nie może być odróżniony czas aoryst i perfectum. Zarówno ελαλησα jak i λελαληκα muszą być oddawane przez locutus sum. Język łaciński nie posiada rodzajnika. Czasami rodzajnik oddawany jest przez zaimek wskazujący w wyrażeniach hic mundus albo hoc saeculum. Język grecki ma wiele form partykuły przeczącej οὐ, οὐκ, οὐχ, οὐχί, μή, οὐ μή, μὴ οὐ, jednakże łacina ma ich znacznie mniej i w rezultacie są one przekładane albo przez non albo przez nonne. Partykuła οὐδε/μηδε przekładana jest na neque oraz przymiotnikiem οὐδεiς/μηδεις przekładanym na nemo. Greckie synonimy takie jak καταγγέλλω i ἁναγγέλλω, οἰκέω i κατοικέω nie są precyzyjnie rozróżniane w łacinie. Czasem jest problem z przyimkami ἐκ i ἁπό, ἁπό i ὐπό, ἐν i ἐπί, oddawanych przez łacińskie a, de i ex. Także przyimki εἰς i ἐν w grece hellenistycznej mogły być używane zamiennie. Problem ten dotyczy wszystkich synonimów.
Na ogół przekłady łacińskie były bardzo dosłowne i to samo greckie słowo starały się oddawać tym samym słowem łacińskim. Ale nie zawsze miało to miejsce, zwłaszcza w przypadku Versio Afra, która te same greckie słowa oddawała różnymi łacińskimi terminami. Termin αὐτου oddawany jest przez eius lub illius, ην przez erat lub fuit.
Początkowo Kościół w Egipcie posługiwał się językiem greckim. Przejście na język koptyjski – ostatnia forma języka egipskiego – dokonało się w latach 180-200. Język koptyjski funkcjonował jednak aż w siedmiu dialektach. Nowy Testament przełożono na pięć z nich. Przekłady koptyjskie reprezentują tekst aleksandryjski, przekład saidzki (copsa) i bohairski (copbo) mają naleciałości tekstu zachodniego. Przekład saidzki był dość swobodny, bohairski natomiast bardzo niewolniczy, miał tendencję do przekładania każdego słowa, stosował nawet zapożyczenia gramatyczne. 52 rękopisów jest bilingwicznych, zawierają – obok tekstu koptyjskiego – tekst grecki, 2 rękopisy są trilingwiczne, zawierają tekst: grecki, koptyjski, arabski.
Najpierw dokonano cząstkowego przekładu na używany w górnym Egipcie (znajomość greki nie była tu powszechna), dialekt saidzki (copsa). Później uzupełniono go o brakujące księgi. Nieznana jest dokładna data powstania przekładu, badacze podają daty od połowy II wieku do początku IV wieku. Przekład ten zasadniczo reprezentuje aleksandryjską tradycję tekstualną. Jednak w tekstach Ewangelii Jana i Dziejów zawiera sporo zachodnich naleciałości. Są to przypadkowe naleciałości i trudno się w nich dopatrzyć jakiejś prawidłowości. Tekst dialektu saidzkiego lokuje się pomiędzy tekstem greckich kodeksów A i B, najbliższy jest dla 
  , jest także bliski dla kodeksu T, który jest bilingwicznym grecko-saidzkim kodeksem. W oparciu o późniejsze rękopisy można zauważyć powolny proces rewizji tekstu. W IX wieku dialekt saidzki zaczął ustępować bohairskiemu. Rękopisy reprezentujące ten przekład zostały odkryte w XVIII wieku. Znanych jest 560 rękopisów saidzkich skatalogowanych przez instytut w Münster, żaden z nich nie jest kompletny.
W Dziejach zasadniczo biorąc przekazuje tekst aleksandryjski, z niewielką liczbą lekcji tekstu zachodniego. W „dekrecie apostolskim” z Dz 15, 19 n doszło do nałożenia aleksandryjskiej i zachodniej lekcji. W Listach Pawła tekst jest aleksandryjski z zachodnim odcieniem, bliski jest dla 
   i Kodeksu Watykańskiego. W Listach powszechnych przekład saidzki reprezentuje klasyczny tekst aleksandryjski i jest daleki dla wszystkich pozostałych tekstów, bardzo często współbrzmi z kodeksem B. Rękopisy saidzkie opuszczają te same wiersze, co greckie rękopisy reprezentujące tradycję aleksandryjską. Porządek Ewangelii: J, Mt, Mk i Łk. List do Hebrajczyków umieszczany jest po 2 Kor a przed Gal. W wielu rękopisach brak Apokalipsy.
Ważniejsze rękopisyCrosby-Schøyen Codex, na 52 papirusowych kartach. Zawiera pełny tekst 1 Piotra, ponadto Jon, 2 Mch, Peri Paschu Melitona i anonimową Homilię. Datowany na III/IV wiek, przechowywany w Duke University.
MS. Or. 7594 zawiera Pwt, Jon i Dz (w tej kolejności), datowany na koniec III, lub początek IV wieku, przechowywany w Bibliotece Brytyjskiej.
Michigan MS. Inv. 3992 zawiera 1 Kor, Tt i Ps, pochodzi z IV wieku. Berlin MS. Or. 408 i British Muzeum Or. 3518 tworzyły pierwotnie jeden rękopis, zawierający Ap, 1 J i Flm (w tej kolejności), datowany na IV wiek.
Kolekcja Chester Beatty prezentuje trzy rękopisy saidzkiego NT, datowane na VI albo VII wiek. Jeden z nich zawiera Dzieje i Ewangelię Jana, drugi – Listy Pawła i Ewangelie, trzeci – teksty Psalmów od I do L i pierwszy rozdział Mateusza. Niektóre rękopisy zawierają Dłuższe zakończenie Ewangelii Marka (Mk 16,9-10), inne zaś nie, J 7,53–8,1 opuszczony został we wszystkich rękopisach.
Przechowywany w Berlinie P. 15926 przekazuje ściśle zachodni tekst Nowego Testamentu.George Horner przygotował krytyczne wydanie tekstu saidzkiego w latach 1911-1924.
Przekład na dialekt bohairski (copbo) – używany w delcie Nilu – dokonany został w III wieku, a najpóźniej na początku IV wieku. Historia przekładu bohairskiego jest najbardziej skomplikowana spośród wszystkich dialektów koptyjskich. Dawniej przypuszczano, że przekład bohairski dokonany został w oparciu o grecki rękopis reprezentujący późny tekst aleksandryjski. Dwa odkryte w XX wieku fragmenty pochodzące z IV-V wieków zmieniły pogląd badaczy na temat historii tekstu bohairskiego. Tekst przez nie przekazywany jest na tyle różny od późniejszych znanych nam rękopisów, że określony został mianem tekstu proto-bohairskiego (copbo). Odróżnia się nawet język. Kolejność ksiąg: Ewangelie (J, Mt, Mk i Łk), Listy Pawła (List do Hebrajczyków umieszczany jest po 2 Tes a przed 1 Tm), Listy powszechne, Dzieje, Apokalipsa. Apokalipsę zawierają jedynie nieliczne rękopisy.
W przekładzie tym wykorzystany został przekład saidzki, co widoczne jest w niektórych partiach tekstu, widoczne są też wpływy tekstu zachodniego, podczas gdy tekst bizantyjski jest trudny do zauważenia. W XI wieku, gdy przeniesiono patriarchat z Aleksandrii do Kairu, dialekt bohairski był już językiem dominującym w Kościele koptyjskim, w związku z tym przekład Nowego Testamentu na dialekt bohairski (copbo) stał się oficjalnym tekstem Kościoła koptyjskiego w Egipcie. Nie jest pewne czy tekst bohairski był kiedykolwiek rewidowany.
Zachowało się więcej niż sto rękopisów dialektu bohairskiego, mają one późne pochodzenie. Najstarszy komplet Ewangelii pochodzi dopiero z 1174 roku, następny z 1178-1180, a kolejny z 1192 roku. Pozostałe rękopisy pochodzą z wieku XIII i następnych. Bodmer odkrył papirus – Papirus Bodmer III – zawierający większą część Ewangelii Jana, datowany na IV wieku (możliwym jest także V wiek). Również fragment Listu do Filipian, który przekazuje tekst w brzmieniu saidzkim. Wszystkie rękopisy zawierają Mk 16, 9-20, natomiast teksty J 5, 4 i J 7, 53 – 8, 11 opuszczone zostały we wszystkich najważniejszych rękopisach. George Horner przygotował krytyczne wydanie tekstu bohairskiego w latach 1898-1905.
Nieco później przełożono Nowy Testament na dialekty środkowego Egiptu: fajumski (copfay), achmimicki (copach) i subachmimicki (copach2), miały one za podstawę częściowo tekst grecki, a częściowo wcześniejsze przekłady koptyjskie, przede wszystkim na dialekt saidzcki. Dokładny czas ich powstania trudny jest do ustalenia, wiadomo tylko, że istniały w IV wieku. Przekłady te, w przeważającej mierze, reprezentują tekst aleksandryjski, ponadto zauważalna jest ich zależność od tekstu zachodniego i ich niejednokrotne współbrzmienie ze starołacińskimi przekładami. Zachowane do naszych czasów rękopisy, nie przekazują pełnego NT w dialektach środkowoegipskich. Jeden z nich, na dialekt fajumski, zawiera tylko J 6,11 – 15,11 (z lukami). Rękopis z tekstem Ewangelii Jana na dialekt subachmimicki datowany jest na lata 350-375. Bliższy on jest przekładowi saidzkiemu niż bohairskiemu. Schøyen Codex zawiera Ewangelię Mateusza, datowany jest na IV wiek.
Alfabet koptyjski powstał w oparciu o alfabet grecki, do którego 24 liter dodano jeszcze 7 liter zapożyczonych z pisma demotycznego (Ϣ, Ϥ, Ϧ, Ϩ, Ϫ, Ϭ, Ϯ). Pięć liter używanych było tylko w słowach greckiego pochodzenia. Jednak język koptyjski nie odróżnia d od t. Widoczne jest to w transkrypcjach takich terminów jak: σκανδαλον, czy ενδυμα. Z drugiej zaś strony rozróżnia dźwięki, które Grekom nie były znane. Język koptyjski zna tylko dwa rodzaje, nie miał ekwiwalentu dla partykuły μεν, czasami jednak transkrybowano ją (oraz partykułę δε). Wiele terminów zostało zapożyczonych z języka greckiego (np. αλλα, χαρις, σκανδαλον, δικαιοσυνη, κοινονεια, σωμα, ψυχη, αγαθος, πονηρος, προφητης, μαθητης, μαρτυρια, σταυρος, γραμμαρ, σοφος, χρονος, εξουσια, θαλασσα, Σατανας i wiele innych). Szereg słów, ze względu na itacyzm, pisanych jest na dwa sposoby: αρχιερευς/αρχηερευς, μαθητης / μαθιτης, Ιταλια/Ηταλια, Δαειδ / Δαυιδ. Skróty dla nomina sacra dokonywane są wedle tej samej zasady jak w tekstach greckich (np. ΘΣ, ΙΗΣ, ΙΣΗΛ, ΠΝΑ). Przekład koptyjski, ze względu na swoją daleko idącą dosłowność, przy rekonstrukcji tekstu greckiego, jest bardziej przydatny od przekładów syryjskich i łacińskich.
Przekład gocki tym wyróżnia się spośród przekładów starożytnych, że znana jest data, tłumacz oraz okoliczności jego powstania. Wulfila, Wulfilas bądź Ulfila (310-383), „grecki apostoł”, działający na terenach Dacji i Bosforu, nawracał Ostrogotów na wiarę chrześcijańską obrządku ariańskiego. Jako biskup Taurydy uczestniczył w obradach I soboru nicejskiego (325). Zanim przystąpił do przekładowej pracy, stworzył najpierw alfabet gocki, w oparciu o grecki, bo nie chciał użyć starogermańskich run. Kolejnym problemem były braki w terminologii, dlatego też słownictwo poszerzył poprzez zapożyczenia z greki i łaciny. Budowę zdania oparł na składni greckiej. Przekład Wulfili używany był w państwie Ostrogotów we Włoszech, które trwało krótko (488-554). Niedługo potem, po przejściu na katolicyzm, język gocki zaginął i nie było nikogo, kto byłby zainteresowany czytaniem przekładu Wulfili.
Tekst Nowego Testamentu reprezentuje bizantyjską tradycję tekstualną (rodzina E), jest bliski dla cytatów Chryzostoma. Tekst Listów Pawła jest bliski dla Peszitty. Zachowane rękopisy zawierają sporo naleciałości tekstu zachodniego, być może zostały one dodane później, w okresie państwa Ostrogotów.
Najważniejszym rękopisem jest Codex Argenteus, „Srebrna Biblia”, pisany srebrnymi i złotymi literami na nasączonym purpurą pergaminie. Zawiera cztery Ewangelie, w kolejności: Mt, J, Łk, Mk. Stanowi go dziś 188 kart (pierwotnie było ich 336). Sporządzony został dla Teodoryka Wielkiego (455-526), króla Ostrogotów, wkrótce po jego koronacji w Rawennie, albo Bresci. Po śmierci Teodoryka kodeks został zapomniany. Nie był uwzględniany w żadnych katalogach i listach ksiąg. Został odkryty w XVI wieku. Podczas wojny trzydziestoletniej zabrali go Szwedzi. Odtąd przechowywany jest w Uppsali. W 1970 roku, w Spirze, odkryta została jedna z brakujących stronic kodeksu, Fragment Speyer, kończy ona Ewangelię Marka. Od tej chwili kodeks liczy 188 kart.
Pozostałe rękopisy gockiego Nowego Testamentu, poza jednym wyjątkiem, są palimpsestami. Są też fragmentaryczne. Codex Carolinus, zawiera Rz 11-15, tekst jest bilingwiczny, łacińsko-gocki, palimpsest; przechowywany jest w Wolfenbüttel. Codex Ambrosianus A i Codex Ambrosianus B zawierają fragmenty wszystkich Listów Pawła, ale tylko 2 Kor zachował się w całości. Codex Ambrosianus C zawiera fragmenty Mt 25-27. Wszystkie trzy pochodzą z V/VI wieku i przechowywane są w Mediolanie. Codex Taurinensis zawiera 4 karty z fragmentami Ga i Kol. Nie zachowały się rękopisy przekazujące Dzieje, Listy powszechne i Apokalipsę. Księgi te zostały całkowicie utracone.
W 1908 roku W. Streitberg przygotował wydanie gockiej Biblii w oparciu o dostępne mu rękopisy. W 1919 roku ukazało się drugie zrewidowane wydanie. W 1965 roku E.A. Ebbinghaus wydał piąte zrewidowane wydanie gockiej Biblii.
W latach 410-414 Mesrob i Izaak przetłumaczyli całą Biblię na język ormiański. Nowy Testament zawierał 22 księgi (wpływ Peszitty). Przekład prawdopodobnie został dokonany z języka greckiego, jednak wpływ przekładu syryjskiego jest zauważalny. Tłumacz posiłkował się syryjskim przekładem. Według innego wyjaśnienia, pierwszy przekład dokonany został z języka syryjskiego i został później zrewidowany w oparciu o greckie rękopisy. Pierwotny przekład ormiański nie zachował się.
Erroll F. Rhodes w 1959 roku wyliczył 1244 ormiańskich rękopisów. Rhodes nie wziął jednak pod uwagę lekcjonarzy i komentarzy. Liczba wszystkich rękopisów przekracza 1600, przy czym 100 dotyczy całej Biblii. Liczba ta jest większa niż jakiegokolwiek innego starożytnego przekładu z wyjątkiem Wulgaty. Znaczna ich część przechowywana jest w Bodleian Library. Najstarsze rękopisy pochodzą w wieków IX-X. Najstarszy datowany rękopis, MS. 991, pochodzi z 887 roku, zawiera cztery Ewangelie, pisany jest majuskułą. MS. 2374, rok 989, zawiera wyjaśnienie, że Mk 16,9-20 został napisany przez prezbitera Arystiona. Znaczenie tej noty jest niewielkie, ponieważ nie pochodzi od oryginalnego skryby, została dodana w XIV. Najwcześniejsze rękopisy Dziejów, Listów powszechnych, Listów Pawła i Apokalipsy są bilingwicznymi grecko-ormiańskimi kodeksami (Arm. 27, Arm. 9, Gregory–Aland 301; Rhodes 151), przechowywane są we Francuskiej Bibliotece Narodowej w Paryżu.
Ormiański przekład wlicza do ksiąg Nowego Testamentu 3. List Pawła do Koryntian i List Koryntian do Pawła. Cechą ormiańskich rękopisów jest komentowanie dłuższego zakończenia Ewangelii Marka. Spośród 220 rękopisów zbadanych przez Colwella, tylko 88 zawiera zakończenie i nie komentuje, 99 rękopisów kończy się na Mk 16,8, pozostałe rękopisy zawierają zakończenie ale wraz ze scholionem kwestionującym jego autentyczność.
Prawdopodobnie przekład reprezentował pierwotnie tekst cezarejski. Jeszcze w V wieku przekład został zrewidowany w oparciu o bizantyjski standard i pozostały tylko niektóre naleciałościami tekstu cezarejskiego.
Imiona własne są zwykle transkrybowane i tylko w nielicznych przypadkach oddawane są przez tradycyjne ormiańskie terminy. Greckie litery θ i τ oddawane są zwykle w inny sposób (t' bądź t), podwójne spółgłoski ξ i ψ oddawane są przez k's i p's (nigdy ks i ps), przydechy są zwykle ignorowane. Ormiański rzeczownik odmienia się przez siedem przypadków, ale nie ma wołacza i nie odmienia się przez rodzaje. Czasownik ma mniej form partycypialnych, nie ma trybu życzącego. Greckie synonimy są z reguły nie odróżniane.
W końcu V wieku dokonano przekładu na język gruziński, a był to przekład prawdopodobnie z języka ormiańskiego, przed powstaniem ormiańskiej „wulgaty”. Conybeare twierdził, że przekład został dokonany bezpośrednio z greki, później ze względu na niedokładnie ustaloną pewną liczbę syriacyzmów uznał, że został przełożony z syryjskiego. Jednak Conybeare swoją opinię oparł tylko na dwóch rękopisach (z roku 913 i 995). Tekst przekładu reprezentuje mieszaną tradycję tekstową, w najstarszych rękopisach przeważa element cezarejski, natomiast w późniejszych rękopisach – bizantyjski.
Wśród najstarszych zawierających Ewangelie rękopisów znajduje się: Adysz z 897 roku, Opiza z 913 roku i Tbet z 995 roku. W aparacie krytycznym wielu wydań rękopis Adysz oznaczany jest symbolem geo1, natomiast dwa pozostałe rękopisy symbolem geo2. Adysz reprezentuje tekst cezarejski bliski dla kodeksów Θ, 565 i 700, geo2 wykazuje tekstualne pokrewieństwo z f1 i f13. Najstarsze rękopisy nie zawierają tekstu J 7,53-8,11. Najstarsze rękopisy zawierające Dzieje i Listy pochodzą z drugiej połowy X wieku. Gregory w 1902 roku wyliczył 17 gruzińskich rękopisów Nowego Testamentu.
Według badań J. Molitora, który zbadał List Jakuba, przekład gruziński przekazuje 53 wariantów, które uznał za syryjskie (tj. bizantyjskie), 51 wariantów ormiańskich oraz 59 syryjsko-ormiańskich wariantów. 163 wariantów jest niegreckich, a 66 jest nietypowe dla orientalnych przekładów. Na podstawie tych badań Molitor uznał, że List Jakuba został przełożony z syryjsko-ormiańskiego przekładu.
Przekład gruziński został zrewidowany w X wieku przez Euthymiusa. Euthymius wykorzystał greckie rękopisy reprezentujące bizantyjski tekst standardowy. Dodana została Apokalipsa, przetłumaczona przez Euthymiusa. W Ewangelii Jana dodana została Pericope de Adultera (7,51-8,11).
Tekst Ewangelii wydany został drukiem w 1709 roku w Tbilisi. Pełną Biblię wydano w 1743 roku w Moskwie.
Po soborze chalcedońskim, w 451 roku, monofizyci byli prześladowani w Bizancjum. Znaczna ich część znalazła schronienie w Etiopii. W ich liczbie było dziewięciu aktywnych mnichów syryjskich, którzy ze względu na swą gorliwość i pobożność, zdobyli sobie status świętości. Oprócz zakładania klasztorów i propagowania monofizyckiej teologii, mieli też dokonać przekładu ksiąg świętych na język etiopski. Możliwym jednak jest i to, że przekład powstał dopiero w VI/VII wieku. Po dziś dzień nie rozstrzygnięto czy Ewangelie przełożone zostały z greckiego, czy syryjskiego języka. Wątpliwości nie ma co do pozostałych ksiąg – przełożone zostały z języka greckiego.
   i Kodeksem Watykańskim, zwłaszcza w tych partiach gdy te dwa rękopisy nie są wspierane przez żaden grecki rękopis. W innych partiach Nowego Testamentu reprezentuje wczesny tekst bizantyjski. W wiekach XII-XIV przekład etiopski został uzgodniony z tekstem arabskim.
Zachowało się ponad trzysta rękopisów zawierających jedną lub więcej ksiąg Nowego Testamentu. 26 z nich powstało przed końcem XV wieku, pozostałe z wieków XVI-XIX. Najstarszym rękopisem jest Abba Garima I, zawiera Ewangelie Marka i Mateusza, i jak wykazały badania radiowęglowe pochodzi z lat 330-540 n.e. (wcześniej uważano że z IX/X wieku). Abba Garima II zawierają Ewangelie Łukasza i Jana a pochodzą z lat 430-650 (wcześniej uważano że z XI wieku). Inne rękopisy są starsze i tak np. Abba Garima III, zawierający Ewangelie, pochodzi z XI wieku. Lalibela, zawiera cztery Ewangelie, pochodzi z 1181-1221 roku. Abba Garima B. 20 z XIV wieku zawiera Listy Pawła napisane w pięciu językach (w kolumnach od lewej do prawej): etiopski, syryjski, koptyjski (bohairski), arabski i ormiański oraz Listy powszechne i Dzieje w czterech językach (bez ormiańskiej kolumny). Przekład etiopski wydany został drukiem w 1548 roku w Rzymie.
Nie wiadomo kiedy powstał przekład na język perski, kto go dokonał, ani jakie partie Nowego Testamentu przełożone zostały jako pierwsze. Według świadectwa Jana Chryzostoma w IV wieku istniał przekład na język perski. W wieku V Teodoret napisał, że Persowie „czczą pisma Piotra, Pawła, Jana, Mateusza, Łukasza i Marka jako te, które zstąpiły z nieba”. Przekładu dokonano prawdopodobnie z Peszitty. Do naszych czasów nie zachował się żaden fragment Nowego Testamentu z tekstem owego przekładu. Zachowało się natomiast kilkanaście fragmentarycznych kart z tekstem Księgi Psalmów w archaicznym pahlawi. Dwa przekłady Ewangelii na nowoperski, chociaż nie należą sensu stricto do wczesnych przekładów, niemniej bywają czasem cytowane w aparacie krytycznym. Pierwszy z tych przekładów został dokonany z Peszitty, a jego manuskrypt pochodzi z roku 1341, drugi zaś został dokonany z greki, jego manuskrypt prawdopodobnie pochodzi z XIV wieku. Na początku XX wieku C.R. Gregory opisał 37 rękopisów Ewangelii z wieków XIV-XIX. Kirsopp oraz Silva Lake przypuszczali, że przekład perski zawiera ślady cezarejskiej tradycji tekstualnej. Zachował się Diatessaron w języku perskim, przełożony został z języka syryjskiego. Najstarszy rękopis pochodzi z XIII wieku.
Nie wiadomo kto dokonał przekładu na język arabski, różne tradycje przypisują to różnym osobom. Pewnym jest tylko to, że w VII wieku przekład już istniał. Przekładów było kilka. Niektóre tłumaczone były z greckiego, inne ze starosyryjskiego przekładu, a jeszcze inne z koptyjskiego.
Zachowało się więcej niż 75 rękopisów arabskiego przekładu. Najstarszy rękopis, Sinai Arabicus 151, pochodzi z 867 roku, zawiera Dzieje i Listy powszechne. Ms. Borg. arab. 95, pochodzi z IX wieku, zawiera tekst czterech Ewangelii na 173 kartach. Sinai Arabicus 72 zawiera cztery Ewangelie i pochodzi z roku 897. Zachowało się też kilka późnych egzemplarzy Diatessaronu w języku arabskim. 16 rękopisów przekazuje tekst bilingwiczny grecko-arabski (m.in. 0136, 0137, 211, 609). Są także rękopisy trójjęzyczne – dwa z nich zawierają tekst po grecku, koptyjsku i arabsku, a jeden po grecku, łacinie i arabsku (minuskuł 460).
Tekst czterech Ewangelii wydany został drukiem w latach 1590-1591 w Rzymie. Pełny tekst Nowego Testamentu wydany został w Paryskiej Poliglocie i Londyńskiej Poliglocie.
Wszystkie drukowane wydania tekstu czterech Ewangelii reprezentują aleksandryjską tradycję tekstualną. Robert Boyd zbadał dokładnie 63 warianty tekstowe z 1 Koryntian z rękopisu Sinai arab. 155 i stwierdził, że reprezentują aleksandryjską tradycję tekstualną z nielicznymi naleciałościami bizantyjskimi. Biorąc pod uwagę jakość tekstu, Boyd doszedł do zdania, że przekład powstał przed VII wiekiem. Metzger zaznaczył, że sprawa nie jest przesądzona, ponieważ tłumacz mógł się posłużyć starym greckim rękopisem i przekład mógł powstać w VII wieku. Przekład arabski grecką literę χ bardzo często oddaje przez ﺵ, co odpowiada dla „sz” (np. Tyszikus zamiast Tychikus). Berea w Macedonii nazywana jest Aleppo (z dookreśleniem „Zachodnie”).
Na początku średniowiecza w Azji Środkowej najbardziej wpływowym językiem był sogdyjski. Nie wiadomo kto i kiedy dokonał przekładu, zachowały się tylko niewielkie fragmenty Mt, Łk, J, 1 Kor, Ga. Na ogół są to interlinearne teksty syryjsko-sogdyjskie. Pochodzą one z wieków X-XI. Tekst owych fragmentów wykazuje bliskie pokrewieństwo tekstualne z syryjską Peszittą. Najważniejszy zachowany częściowo manuskrypt to lekcjonarz z fragmentami wspomnianych powyżej trzech Ewangelii (żadnego fragmentu Mk nie znaleziono), który obok wpływu Peszitty zawiera także elementy wskazujące na źródła starosyryjskie lub Diatessaron. Wszystkie fragmenty przekładu sogdyjskiego pochodzą z jednego miejsca i zostały odkryte w 1905 roku w ruinach dawnego nestoriańskiego klasztoru w Bulajiku nieopodal Turfanu przez ekspedycję Alberta von Le Coqa.
Jednym z ludów mieszkających na Kaukazie byli Albańczycy. W wiekach V-XI byli oni wyznawcami chrześcijańskiej wiary i mieli własną literaturę. Niestety cała literatura w ich własnym języku zaginęła. Według ormiańskiej tradycji św. Mesrop oprócz stworzenia alfabetu ormiańskiego i gruzińskiego, stworzył również alfabet albański i miał też zewangelizować Albańczyków za pośrednictwem swoich dwóch uczniów. Nieco później – według tej samej tradycji – bp Jeremiasz miał przełożyć Pismo na język kaukasko-albański. Nie wiadomo jak wielka część Biblii została przełożona, a przekład zaginął w całości.
Między Egiptem a Etiopią istniały trzy królestwa nubijskie. Pierwsi chrześcijanie przybyli do Nubii podczas prześladowań Dioklecjana. Jednak chrześcijaństwo rozpowszechniło się w tym kraju dopiero w VI wieku. Nie wiadomo kiedy dokonany został przekład na język nubijski, najstarsze fragmenty rękopisów pochodzą z VIII wieku. Tekstualny charakter odbiega od klasycznego podziału greckich rękopisów. Ma pewne cechy tekstu bizantyjskiego oraz wszystkich pozostałych tekstów, z rodziną 1739 włącznie.
Pierwszy rękopis w języku nubijskim został odkryty w 1906 roku. Zawiera on fragment lekcjonarza. W XX wieku odkryto również i inne fragmenty w tym języku.
Pierwszy przekład na język słowiański został rozpoczęty przed rokiem 863 przez św. Cyryla (zm. 869). Prace podjęto z myślą o bałkańskich Słowianach i początkowo ograniczały się wyłącznie do Ewangelii i partii liturgicznych (z Dziejów, Listów i Psalmów). Przekład dokonany został w oparciu o wczesną formę tekstu bizantyjskiego – tę samą, którą wykorzystano w Peszitcie. Zachodzą jednak duże różnice między rękopisami. Niektóre z nich zawierają wielką liczbę zachodnich lekcji. Prawdopodobnie są one wynikiem recenzji dokonanej w oparciu o Wulgatę na Morawach (po 863). Po śmierci Cyryla prace kontynuował jego brat, św. Metody – przetłumaczył do końca całą Biblię oprócz Ksiąg Machabejskich. Jego dzieło jednak zaginęło.
W krytycznych wydaniach greckiego Nowego Testamentu Nestle-Alanda cytowane są następujące rękopisy:
Codex Zographensis, napisany głagolicą, datowany na koniec X lub początek XI wieku, na 287 z 303 kart znajduje się tekst czterech Ewangelii. Rękopis znaleziono w 1843 roku w klasztorze Zografu na górze Athos, a przechowywany jest w Rosyjskiej Bibliotece Narodowej w Petersburgu.
Codex Marianus, napisany głagolicą, pochodzący z końca X lub początku XI wieku, zawiera cztery Ewangelie, odkryty w roku 1845 na górze Athos. 2 karty kodeksu przechowywane są w Austriackiej Bibliotece Narodowej, pozostałe 173 karty w Moskwie.
Kodeks Assemaniego, zazwyczaj datowany na XI wiek, jakkolwiek Vajs opowiadał się za X wiekiem, głagolicki aprakos krótki (wybór fragmentów Ewangelii czytanych w soboty i niedziele na cały rok, a także na wszystkie dni od Wielkanocy do Pięćdziesiątnicy), odkryty w 1736 roku w Jerozolimie, zachowało się 158 kart (kilka końcowych zaginęło) przechowywanych obecnie w Bibliotece Watykańskiej, tekst wydano kilkakrotnie, po raz pierwszy w 1865 roku.
Księga Sawy, pochodzący z XI wieku cyrylicki aprakos krótki, napisany na 166 kartach, odkryty w 1866 roku koło Pskowa, a przechowywany w Moskwie, tekst został wydany w 1903.
Apostoł ślepczański, pochodzi z XII wieku, tekst został wydany w 1912.Trzy rękopisy przekazują tekst bilingwiczny grecko-słowiański (minuskuł 525, 2136, 2137).
Po raz pierwszy staro-cerkiewno-słowiańskie rękopisy zacytowane zostały w wydaniu greckiego Nowego Testamentu przez Franza Karla Altera w 1786-1787. Josef Vajs w latach 1935-1936 przygotował krytyczne wydanie tekstu czterech Ewangelii. Wydanie odnotowuje ok. 2500 wariantów.
W końcu I tysiąclecia powstały przekłady na: staroangielski (VIII/IX wiek), staro-dolno-niemiecki, staro-wysoko-niemiecki, starofrancuski (prowansalski). Wszystkie cztery dokonane zostały z Wulgaty, której tekst był już zmieszany z Italą i dlatego dla badań nad greckim tekstem Nowego Testamentu przekłady te nie mają większego znaczenia. Przekład staroangielski jest natomiast ważny dla odtworzenia historii łacińskiej Biblii.
We współczesnych krytycznych wydaniach greckiego Nowego Testamentu największe znaczenie przyznawane jest przekładom na język łaciński, syryjski i dialekty koptyjskie. Każdy z tych przekładów został dokonany bezpośrednio z języka greckiego i we wczesnym okresie. Przekłady te zostały zbadane najdokładniej. Dla XIX-wiecznej krytyki tekstu przekłady te były o tyle ważne, że powstały w okresie, z którego nie pochodził żaden znany grecki rękopis (najstarsze dopiero z IV wieku). W XX wieku odkryto wiele greckich rękopisów z wczesnego okresu i w rezultacie znaczenie przekładów zmalało. O ile Westcott i Hort w oparciu o przekłady starołacińskie i starosyryjskie (w powiązaniu z Kodeksem Bezy) próbowali odtwarzać grecki tekst II stulecia, dzisiaj nie jest to już konieczne ze względu na wielką liczbę greckich rękopisów z II stulecia. Niemniej przekłady te są nadal ważne, przede wszystkim dla powiązania greckich rodzin tekstualnych z regionem ich pochodzenia, dla odtworzenia lokalnych tradycji tekstualnych, w czym pomocne są również cytaty patrystyczne.
W 27. wydaniu greckiego Nowego Testamentu Nestle-Alanda (NA27) w aparacie krytycznym cytowane są ponadto przekłady na języki: ormiański, gruziński, gocki, etiopski, staro-cerkiewno-słowiański. Są one rzadko cytowane i tylko wtedy, gdy mają one specjalne znaczenie dla poszczególnych wariantów (np. Mk 16,8). Minusem owych przekładów jest to, że z czasem ulegały pewnym modyfikacjom pod wpływem oddziaływania innego przekładu.
W wydaniach krytycznych pomijane są przekłady na język arabski, nubijski, sogdyjski, staroangielski, staro-dolno-niemiecki, staro-wysoko-niemiecki, starofrancuski.
W aparacie krytycznym cytowane są tylko te warianty, które zostały poświadczone przez greckie rękopisy albo jeżeli wariant został poświadczony niezależnie przez jakiś inny przekład. Do nielicznych wyjątków należy Jk 1,17, gdzie oprócz przekładu powołano się tylko na świadectwo patrystyczne. Przed umieszczeniem jakiegokolwiek wariantu do aparatu krytycznego sprawdzana jest różnica pomiędzy językiem greckim a językiem przekładu, wszelkie warianty wynikające z ograniczeń w strukturze danego języka, bądź mające charakter różnic stylistycznych są ignorowane. W sytuacji, gdy warianty przekładów są wątpliwe, nie są brane pod uwagę.
Wydania tekstuIntroduction. W: Novum Testamentum Graece. post Eberhard et Erwin Nestle communiter ediderunt: B. et K. Aland, J. Karavidopoulos, C. M. Martini, B. M. Metzger. Wyd. 27 revisa. Stuttgart: Deutsche Bibelgesellschaft, 2006, s. 63*-72*. ISBN 978-3-438-05100-4. [NA27]
G. Horner: The Coptic Version of the New Testament in the Northern Dialect, otherwise called Memphitic and Bohairic. 1898-1905. OCLC 609214040. 4 vols. (repr. Osnabrück: 1969)
G. Horner: The Coptic Version of the New Testament in the Southern Dialect, otherwise called Sahidic and Thebaic. 1911-1924. OCLC 612652771. 7 vols. (repr. Osnabrück: 1969)
K. v. Tischendorf: Codex Amiatinus. Novum Testamentum Latine interpreter Hieronymo. Lipsiae: 1854.IntrodukcjeKurt Aland, Barbara Aland: Der Text des Neuen Testaments: Einführung in die wissenschaftlichen Ausgaben sowie in Theorie und Praxis der modernen Textkritik. Wyd. 2. Stuttgart: Deutsche Bibelgesellschaft, 1989, s. 191-221. ISBN 3-438-06011-6. (niem.)
M. Black, K. Aland: Die alten Übersetzungen des Neuen Testaments, die Kirchenväterzitate und Lektionare: der gegenwärtige Stand ihrer Erforschung und ihre Bedeutung für die griechische Textgeschichte. Wyd. 2. Berlin: Walter de Gruyter, 1972. ISBN 3-11-004121-9. (niem.)
Caspar René Gregory: Textkritik des Neuen Testamentes. T. 2. Leipzig: J.C. Hinrichs, 1902. [dostęp 2013-11-09]. (niem.)
B.M. Metzger: The Early Versions of the New Testament: Their Origin, Transmission and Limitations. Wyd. 3. Oxford: Clarendon Press, 1977. ISBN 0-19-826170-5. (ang.)
Sebastian P. Brock: Limitations of Syriac in representing Greek. W: Bruce M. Metzger: The Early Versions of the New Testament. 1977, s. 83-98.
Bonifatius Fischer: Limitations of Latin in Representing Greek. W: Bruce M. Metzger: The Early Versions of the New Testament. 1977, s. 362-374.
J. Martin Plumley: Limitations of Coptic (Sahidic) in representing Greek. W: Bruce M. Metzger: The Early Versions of the New Testament. 1977, s. 141-152.
Erroll F. Rhodes: Limitations of Armenian in representing Greek. W: Bruce M. Metzger: The Early Versions of the New Testament. 1977, s. 171-181.
Bruce M. Metzger, Bart D. Ehrman: The Text of the New Testament: Its Transmission, Corruption, and Restoration. Wyd. 4. New York, Oxford: Oxford University Press, 2005, s. 94-126. ISBN 978-0-19-516122-9. (ang.)
Eberhard Nestle: Introduction to the Textual Criticism of the Greek New Testament. przeł. William Edie. Oxford: 1901. (ang.)Inne opracowaniaFrederick Cornwallis Conybeare: Catalogue of the Armenian Manuscripts in the Bodleian Library. 1918. [dostęp 2013-11-09]. (ang.)
Burton Scott Easton: Versions, Georgian, Gothic, Slavonic (ang.). W: International Standard Bible Encyclopedia Online [on-line]. [dostęp 2013-11-09].
R. Kasser: Papyrus Bodmer III. Evangile de Jean et Genese I-IV, 2 en bohairique. T. 177. Louvain: 1958, seria: Corpus Scriptorum Christianorum Orientalium, Scriptores Coptici, 25. ISBN 978-90-429-0211-4.
Jan Leśny: Konstantyn i Metody – apostołowie Słowian, dzieło i jego losy. Poznań: Księgarnia Św. Wojciecha, 1987, s. 39. ISBN 83-7015-097-7.
Bruce M. Metzger: Manuscripts of the Greek Bible. An Introduction to Greek Palaeography. New York, Oxford: Oxford University Press, 1991. ISBN 978-0-19-502924-6.
Leszek Moszyński: Wstęp do filologii słowiańskiej. Wyd. 2. Warszawa: Państwowe Wydawnictwo Naukowe, 2006. ISBN 83-01-14720-2.
Lars Munkhammar: Codex Argenteus. From Ravenna to Uppsala. The wanderings of a Gothic manuscript from the early sixth century (ang.). [dostęp 2013-11-09].
T. Nicol: Syriac Versions (ang.). W: International Standard Bible Encyclopedia Online [on-line]. [dostęp 2013-11-09].
Nicholas Sims-Williams: BIBLE v. Sogdian Translations (ang.). Encyclopaedia Iranica, 2014. [dostęp 10 kwietnia 2014].
Antoni Tronina: Tekst Pisma Świętego. W: Wstęp Ogólny do Pisma Świętego. Poznań: Pallottinum, 1986.
E.P. Barrows: CHAPTER XXVIII. Ancient Versions of the New Testament. W: Companion to the Bible [on-line]. Christian Bookshelf. [dostęp 2013-11-07].
Armenian Institute of Ancient Manuscripts gets first-ever printed Armenian language Bible (ang.). Armenian News, 2013-05-08. [dostęp 2013-11-09].
The Coptic Bible translation (ang.). The Schøyen Collection. [zarchiwizowane z tego adresu (2007-03-02)].
Manuscripts of the Gothic Bible and Minor Fragments (ang.). W: Project Wulfila [on-line]. University of Antwerp, Belgium, 2006-12-07. [dostęp 2013-11-09].

Węgry uczestniczą w Konkursie Piosenki Eurowizji od 1994. Od debiutu za przygotowania kraju do konkursu odpowiedzialna jest stacja Magyar Televízió (MTV). Na przestrzeni lat reprezentant kraju wybierany był wewnętrznie przez władze telewizji, poprzez krajowe eliminacje lub poprzez format telewizyjny A Dal.
Do 2018 Węgry nigdy nie trafiły na finałowe podium. Najwyższym wynikiem w historii startów kraju jest czwarte miejsce, które zajęła Friderika Bayer z piosenką „Kinek mondjam el vétkeimet?” w konkursie w 1994. Najsłabszy wynik w historii uzyskała Csézy z piosenką „Candlelight”, zajmując ostatnie miejsce w półfinale konkursu w 2008.
Od debiutu w 1994 węgierski nadawca kilka razy wycofywał się z udziału na konkursie: w 1996 nie przeszedł rundy eliminacyjnej, a w 1998 zrezygnował z wysyłania reprezentanta na konkurs, aż do 2005. Wycofał się również z udziału w konkursach w 2006 i 2010.
Telewizja węgierska planowała debiut w konkursie podczas 38. Konkursu Piosenki Eurowizji. Z powodu dużej liczby chętnych do udziału państw, reprezentantka Węgier Andrea Szulák z piosenką „Arva reggel” musiała wystartować w koncercie eliminacyjnym dla państw bloku wschodniego Kvalifikacija za Millstreet organizowanym w Lublanie. Zdobyła 44 punkty i zajęła przedostatnie, 6. miejsce, przez co nie zakwafikowała się do finału konkursu.
W 1994 Węgry zadebiutowały w konkursie, wysyłając reprezentanta na 39. Konkurs Piosenki Eurowizji w Dublinie. Węgierska telewizja zdecydowała, że krajowy przedstawiciel będzie wyłoniony poprzez telewizyjny format Táncdalfesztivál. 5 lutego w telewizyjnym studiu MTV w Budapeszcie odbył się koncert finałowy selekcji, które poprowadziła Dorottya Geszler. W finale wzięło udział piętnastu uczestników: Zsolt Bognar, Adrienne, Csaba i A 4 Nem Piskota, Kati Bontovics, Andrea Szulák, Beáta Karda, Kata Janza, Enikö Détar i Pál Makrai, Grażyna Kowalczyk i Lui, László Gombos, Rita Pap i Attila Bodvár, Friderika Bayer, Kati Farkas, Boldizár László, Tamás Aczél i Rákfogó Új oraz Ágnes Bogolin. Zwycięzca został wybrany przez szesnastoosobową komisję sędziowską, która przyznawała każdej z piosenek od jednego do dziewięciu punktów. Po zsumowaniu wszystkich ocen, największą sumę 140 punktów uzyskała Friderika Bayer z piosenką „Kinek mondjam el vétkeimet?”, dzięki czemu została pierwszą reprezentantką Węgier w Konkursie.
30 kwietnia wystąpiła jako dwudziesta druga w kolejności w finale konkursu organizowanego w dublińskim Point Theatre. Zdobyła łącznie 122 punkty, w tym maksymalną notę dwunastu punktów od jurorów ze Szwecji, Finlandii, Irlandii (trzy pierwsze kraje przyznające swoje punkty tego wieczoru) oraz z Polski, dzięki czemu zajęła ostatecznie czwarte miejsce. Do tej pory jest to najwyższy wynik osiągnięty przez reprezentanta Węgier w konkursie, a także jeden z najwyższych wyników uzyskanych przez kraj debiutujący w stawce konkursowej. W trakcie występu na scenie reprezentantce towarzyszył Jenei Szilveszter.
Po udanym debiucie w 1994, węgierski nadawca wyraził chęć udziału w 40. Konkursie Piosenki Eurowizji organizowanym w Irlandii. Reprezentant Węgier został wybrany wewnętrznie, a został nim Csaba Szigeti z piosenką „Új név a régi ház falán”.
13 maja wystąpił z trzynastym numerem startowym w finale konkursu. Zajął przedostatnie, 22. miejsce, zdobywszy trzy punkty od komisji jurorskiej (tj. dwóch punktów z Rosji i jednego z Hiszpanii).
Pomimo słabego wyniku osiągniętego w 1995, węgierski nadawca wyraził chęć udziału w 41. Konkursie Piosenki Eurowizji w Oslo. Podobnie jak w 1994, reprezentant kraju został wyłoniony poprzez format koncertu eliminacyjnego, którego finał odbył się 24 lutego 1996 w studiu MTV w Budapeszcie. W koncercie, prowadzonym przez Istvána Vágó, uczestniczyło czternastu uczestników: Lancelot, Bon-Bon, Boglárka Bokodi, Banjoe, Lui, Te i Én, Tanita, Gjon Delhusa, Gyula Éliás, Renáta Krassy, Judy, Attila Bodnár, Maxi És A Szirének oraz Anita. Zwycięzcę wyłoniła pięcioosobowa regionalna komisja sędziowska, która największą liczbę 38 punktów przeznała piosence „Fortuna” Gjona Delhusy.
Z powodu dużej liczby krajów chętnych do wystartowania w konkursie, w 1996 Europejska Unia Nadawców (EBU) zorganizowała koncert kwalifikacyjny do finału 41. Konkursu Piosenki Eurowizji. Wersje studyjne wszystkich zgłoszonych piosenek zostały przesłuchane przez komisje jurorskie, które spośród nich wybrały 22 finałowe piosenki. Piosenka z Węgier nie znalazła się w gronie finalistów.
Węgierski nadawca wziął udział w 42. Konkursie Piosenki Eurowizji w Dublinie, a swojego reprezentanta ponownie wyłonił za pośrednictwem krajowych selekcji. Finał eliminacji odbył się 28 lutego 1997 w stołecznym studiu MTV, koncert poprowadził István Vágó. Do konkursu przystąpiło 19 uczestników: Rockfort, Marianna Rozsi, Adrienne Almasi, Szerda Délután, Melinda es Lui, Orsi, V.I.P., Orsolya Ferencz, CET, Peter Popper, Veronika Nadasi, Csilla Auth, Dina, Cotton Club Singers, Gabor Majsai, Harvest, Yellow Rebel, Tamas Takats oraz Renata Krassy. Zwycięzcę wyłoniła pięcioosobowa regionalna komisja sędziowska. Największą liczbę 27 punktów otrzymał boys band V.I.P. z piosenką  „Miért kell, hogy elmenj?”.
3 maja zespół wystąpił jako dziewiętnasty w kolejności w finale konkursu i zajął 12. miejsce, zdobywszy 39 punktów od jurorów.
W 1998 telewizja węgierska wzięła udział w 43. Konkursie Piosenki Eurowizji organizowanym w National Indoor Arena w Birmingham. Swojego reprezentanta wybrała wewnętrznie. Zaproszenie do reprezentowania kraju przyjął Károly „Charlie” Horváth, a jego konkursową piosenką została „A holnap már ném lesz szomorú”.
9 maja wystąpił jako jedenasty w kolejności w finale konkursu. Zdobył zaledwie cztery punkty, w tym dwa z Norwegii i po jednym z Francji i Rumunii, zajmując 23. miejsce.
Ze względu na słabe wyniki osiągane w konkursie, telewizja MTV wycofała się z udziału w 44. Konkursie Piosenki Eurowizji. W latach 1999–2004 nie wysyłała swojego reprezentanta na konkurs. W 2003 planowała uczestniczyć w konkursie w 2004, ale ostatecznie wycofała się z udziału.
W 2005 telewizja MTV ogłosiła chęć wysłania reprezentanta na jubileuszowy, 50. Konkurs Piosenki Eurowizji, powracając do stawki konkursowej po siedmioletniej przerwie.
13 marca w budapesztańskim studiu MTV odbyły się krajowe eliminacje Eurovíziós Dalfesztivál. Koncert poprowadziła Tünde Nagy. W finale selekcji wystąpiło dwunastu uczestników, którzy zostali wybrani spośród 37 propozycji nadesłanych do siedziby węgierskiego nadawcy. O reprezentowanie Węgier rywalizowali: Melody Island, Sushi Train, LOLA, Mester Tamás, Crystal, Acapulco, NOX, Karányi, Ambrus Rita, Baby Gabi és Lala, Judy i Bizek Emi. Selekcje podzielone zostały na dwie części: w pierwszej widzowie za pomocą SMS-ów wybrali czterech uczestników, którzy awansowali do ścisłego finału (Judy, Crystal Baby Gabi i Lala oraz NOX). W drugim etapie zwycięzcę wybrała profesjonalna komisja sędziowska, która najwyżej oceniła etno-popową piosenkę „Forogj, világ!” zespołu NOX. Piosenka zdobyła w sumie 49 punktów.
Przed konkursem zespół wymieniany był wśród głównych faworytów do wygrania. 19 maja wystąpił z 15. numerem startowym w półfinale konkursu i, zdobywszy 167 punktów, zakwalifikował się z piątego miejsca do sobotniego finału, rozgrywanego 21 maja. Wystąpił w nim jako pierwszy w kolejności i zdobył łącznie 97 punktów, w tym m.in. notę 10 punktów z Polski, plasując się ostatecznie na 12. miejscu.
Pomimo dobrego wyniku zajętego przez reprezentację Węgier w 2005, telewizja MTV postanowiła nie brać udziału w 51. Konkursie Piosenki Eurowizji w Atenach.
Stacja MTV potwierdziła udział w 52. Konkursie Piosenki Eurowizji w Helsinkach. Swojego reprezentanta wyłoniła wewnętrznie, a zaproszenie stacji przyjęła Magdi Rúzsa, zwyciężczyni trzeciej edycji Megasztár in Hungary, węgierskiego odpowiednika formatu Pop Idol. Publicznie decyzję ogłoszono w trakcie Az év felfedezettje, gali wręczenia muzycznych nagród Fonogram dla najlepszego węgierskiego debiutanta. Konkursową propozycją Rúzsy została piosenka „Unsubstantial Blues”.
10 maja wystąpiła jako 22. w kolejności w półfinale Konkursu Piosenki Eurowizji. Dzięki zdobyciu 224 punktów, w tym m.in. maksymalnej noty 12 punktów z Danii, Islandii i Serbii, awansowała z drugiego miejsca do finału konkursu, rozgrywanego 12 maja. Zaprezentowała się w nim jako ósma w kolejności i zdobyła łącnie 128 punktów, w tym 12 punktów z Serbii, zajmując ostatecznie dziewiąte miejsce.
Po finale konkursu piosenka „Unsubstantial Blues” została wyróżniona Nagrodą Kompozytorów im. Marcela Bezençona, której laureata wybierają kompozytorzy biorący udział w konkursie.
W 2008 węgierska telewizja wystąpiła w 53. Konkursie Piosenki Eurowizji w Belgradzie, a swojego reprezentanta wyłoniła poprzez krajowe eliminacje Euróvízíós Dalverseny 2008. Finał selekcji odbył się 8 lutego w stołecznym Fortuna Stúdió, jego prowadzącymi zostali Eva Novodomszky i Levente Harsanyi.
W konkursie wzięło udział 15 uczestników: Candies, Ez One, Zsuzsi Vágó i Zsolt Árpád Mészáros, Mónika Hoffmann, Zsuzsanna Antal i Fisher’s Company, Fiesta, Zsuzsa Imre, Csaba Gál Boogie, Lola, Adrien Szekeres, Dure, Orsi Pflum, Csézy, 21 gramm oraz Orsi Szatmári. Zwycięzcę wybrali telewidzowie oraz komisja jurorska w składzie: Miklós Malek, László Benkő, Eszter Horgas i Balázs Lévai, zachowując stosunek głosów 50:50. Po zliczeniu wszystkich punktów doszło do remisu między dwoma uczestnikami, a najwyższą liczbę 29 punktów zdobyli Adrien Szekeres z piosenką „Piszkos tánc” i Csézy z „Szívverés”. Finał selekcji wygrała druga propozycja, zajmując pierwsze miejsce w głosowaniu telewidzów. Jurorzy uplasowali ją na drugim miejscu, przyznając jej 38 punktów.
Po finale selekcji Csézy nagrała anglojęzyczną wersji konkursowego utworu – „Candlelight”. Zaprezentowała ją 22 maja w drugim półfinale konkursu. Zdobyła sześć punktów i zajęła ostatnie, 19. miejsce, nie zdobywając awansu do finału. Uzyskała tym samym najgorszy w historii wynik Węgier w konkursie.
Węgierska telewizja potwierdziła udział w 54. Konkursie Piosenki Eurowizji w Moskwie. Reprezentanta wybrała poprzez wewnętrzne eliminacje, a w styczniu uruchomiła proces zgłaszania propozycji. Nadesłano łącznie 105 piosenek.
Początkowo na konkurs został oddelegowany Mark Zentai z piosenką „If You Wanna Party”, jednak naruszył zasady konkursu, prezentując publicznie swój utwór przed regulaminowym 1 września 2008, przez co został zdyskwalifikowany z udziału. Nową reprezentantką Węgier została Kátya Tompos z piosenką „Magányos Csónak”, jednak kilka dni po ogłoszeniu decyzji wycofała się z udziału w konkursie z powodów zawodowych. W ostateczności reprezentantem kraju został tancerz i piosenkarz Zoli Ádok z piosenką „Dance with Me (Tanclepes)”.
14 maja wystąpił jako jedenasty w kolejności w drugim półfinale konkursu. Zdobył łącznie szesnaście punktów, w tym osiem z Azerbejdżanu, plasując się na 15. miejscu, przez co nie awansował do finału. Na scenie wystąpił w błękitnym kostiumie projektu Tamasa Naraya, za którą po finale odebrał nieoficjalną nagrodę im. Barbary Dex przyznawaną najgorzej ubranemu uczestnikowi konkursu.
22 października 2009 telewizja MTV ogłosiła, że nie weźmie udziału w 55. Konkursie Piosenki Eurowizji z powodu problemów finansowych.
27 grudnia 2010 węgierski nadawca poinformował o powrocie kraju do konkursu, potwierdzając udział w 56. Konkursie Piosenki Eurowizji w Düsseldorfie. W marcu 2011 przygotował konferencję prasową, podczas której przedstawił swojego reprezentanta. Wewnętrznie zaproszenie przyjęła Kati Wolf, która na potrzeby konkursu nagrała piosenkę „What About My Dreams?”.
Przed finałem konkursu była uznawana za głównego faworyta do wygrania wg fanów zrzeszonych w Stowarzyszeniu Miłośników Konkursu Piosenki Eurowizji (OGAE). 10 maja wystąpiła jako piętnasta w kolejności w pierwszym półfinale konkursu. Zdobyła łącznie 72 punkty, w tym maksymalną notę 12 punktów od Finlandii, dzięki czemu awansowała z siódmego miejsca do finału rozgrywanego 14 maja. Zaśpiewała w nim jako piąta w kolejności i zdobyła łącznie 53 punkty, w tym 12 punktów od Finlandii, zajmując 22. miejsce. Podczas występu na scenie towarzyszyły jej dwie chórzystki: Rita Ambrus i Edit Jármai, oraz trzech tancerzy: Zsolt Ernő Kiss, Zsolt Szentirmai i István Makár. Choreografię do występu ułożyła Timi Papp.
Węgierska telewizja M1 potwierdziła udział 57. Konkursie Piosenki Eurowizji organizowanym w Baku. Po czterech latach przerwy powróciła do formatu krajowych eliminacji, tym razem organizowanych pod nazwą A Dal.
W styczniu M1 ogłosiła listę 20 uczestników selekcji A Dal 2012, którymi zostali: Tamara Bencsik i Attila Kökény, András Kállay-Saunders, Barna Pély, Eszter Pál i István „Szalonna” Pál, Annamari Dancs, Gábor Heincz, Compact Disco, Rudi Krisz, Nikolett Gallusz i Márton Vizy, Gabi Tóth, Caramel, Monsoon, Peti Puskás, Sophistic, Juli Fábián i Zoohacker, Gina Kiss, Anti Fitness Club, Mónika Veres, Tibor Gyurcsík, Renáta Tolvai oraz Király Testvérek. Selekcje podzielono na dwa półfinały i finał. W każdym półfinale wzięło udział po dziesięciu artystów, a komisja sędziowska (w składzie: Jenő Csiszár, Philip Rákay, Viktor Rakonczai i Kati Wolf) oraz telewidzowie wybrali sposród nich po czterech finalistów.
Do finału zakwalifikowali się: Gábor Heincz, Compact Disco, Gabi Tóth, Caramel, Tibor Gyurcsik, Fábián Juli i Zoohacker, The Kiraly’s oraz Mónika Veres. 11 lutego wystąpili w koncercie finałowym. Po wszystkich występach konkursowych, głosami telewidzów, do decydującej rundy przeszli: Király Testvérek, Caramel, Heincz Gábor oraz Compact Disco. Zwycięzcę wybrali jurorzy, którzy przyznawali po jednym punkcie swojemu faworytowi. Dwa na cztery punkty otrzymał zespół Compact Disco z piosenką „Sound of Our Hearts”, zostając reprezentantem Węgier w 57. Konkursie Piosenki Eurowizji.
22 maja reprezentanci wystąpili z piętnastym numerem startowym w pierwszym półfinale konkursu. Dzięki zajęciu dziesiątego miejsca (52 punkty) awansowali do finału rozgrywanego 26 maja. Wystąpili jako drudzy w kolejności i zdobyli łącznie 19 punktów, w tym osiem od Słowacji i siedem z Rumunii, zajmując 24. miejsce na 26 finalistów.
Telewizja MTVA potwierdziła udział w 58. Konkursie Piosenki Eurowizji w Malmö. Podobnie jak w 2012, swojego reprezentanta eurowizyjnego wyłoniła za pośrednictwem formatu A Dal. W przeciwieństwie do poprzedniego roku, tym razem kandydaci musieli wykonać swoje propozycje w języku węgierskim.
Do telewizji nadesłane 224 propozycje, spośród których pięcioosobowa komisja sędziowska (w składzie: Csaba Walkó, Philip Rákay, Jenő Csiszár, Viktor Rakonczai oraz Magdi Rúzsa) wyłoniła 30 półfinalistów. Uczestnikami A Dal 2013 zostali: Zoltán Fehér, Mrs Columbo, Péter Puskás, Laura Cserpes, Laci Gáspár i Plastikhead, Ildikó Keresztes, Tibor Gyurcsík, Odett, András Kállay-Saunders, Lilla Polyák, Gergo Rácz, United, Tamás Palcsó, Bogi, Background, Szilvia Agárdi i Dénes Pál, Ádám Szabó, Gabi Völgyesi, Gyula Éliás, Rami, Tamás Vastag, ByeAlex, Veca Janicsák, Krisztián Burai, Mónika Hoffman, Flash Travel (feat. Péter Újvári), Fatima Mohamed, Bence Brasch i Gigi Radics. W związku z większą liczbą uczestników, stacja rozszerzyła format, organizując trzy koncerty ćwierćfinałowe, dwa półfinały i finał. W każdym z ćwierćfinałów wystąpiło po dziesięciu uczestników, a telewidzowie oraz sędziowie wybrali spośród nich po trzech półfinalistów.
Do finału przeszło ośmiu wykonawców: Laura Cserpes, Ildikó Keresztes, András Kállay-Saunders, Gergő Rácz, ByeAlex, Szilvi Agárdi i Dénes Pál, Gigi Radics oraz Tamás Vastag. 2 marca wystąpili w finale A Dal 2013, a jurorzy wybrali spośród nich czwórkę uczestników, którzy przeszli do decydującej rundy (tj. Radics, Vastag, Saunders, ByeAlex). W głosowaniu telewidzów, zdobywszy ok. 245 tysięcy głosów, wygrała piosenka „Kedvesem” Alexa „ByeAlexa” Márty, która ostatecznie została wybrana na utwór reprezentujący Węgry w 58. Konkursie Piosenki Eurowizji. Po finale selekcji wraz z Zoohackerem przygotował oficjalny remiks piosenki, który zaprezentował w konkursie.
16 maja wystąpił jako trzynasty w kolejności w drugim półfinale Konkursu Piosenki Eurowizji. Zdobywszy 66 punktów, z ósmego miejsca awansował do finału. Zaprezentował się w nim z 17. numerem startowym i zajął dziesiąte miejsce z 84 punktami na koncie, otrzymując m.in. maksymalną notą 12 punktów z Niemiec oraz 10 punktami z Finlandii i Szwajcarii.
W listopadzie 2013 nadawca MTV potwierdził udział w 59. Konkursie Piosenki Eurowizji w Kopenhadze i ogłosił, że reprezentantem Węgier będzie laureat A Dal 2014. Krajowe eliminacje zostały podzielone na sześć koncertów: trzy ćwierćfinały (25 stycznia, 1 lutego i 8 lutego), dwa półfinały (15 i 16 lutego) i finał (22 lutego 2014). Z każdego ćwierćfinału do półfinału kwalifikowało się po sześciu uczestników, w tym po trzech wykonawców najlepiej ocenionych przez jurorów i po trzech faworytów widzów. Z półfinałów do finału awans zdobyło po czterech kandydatów, w tym po dwa typy jurorów i po dwa – telewidzów.
Do udziału w eliminacjach zgłosiło się ponad 200 kandydatów, spośród których komisja jurorska wybrała 30 uczestników. 11 grudnia ogłoszono, że w selekcjach wystąpią: András Kállay-Saunders, Bálint Gájer, Belmondo, Bogi, Dénes Pál, Depresszió, Extensive, Fool Moon, Gabi Knoll, Gigi Radics, Group n Swing, Heni Dér, Hien, HoneyBeast, Ibolya Oláh, Joni, Laura Cserpes, Leslie Szabó, Lil C, Lilla Polyák, Linda Király, Music Fabrik, Mystery Gang, New Level Empire, Noémi Takács, Saci Szécsi i Böbe Szécsi, Tamás Vastag, To Beat or Not to Beat, Viktor Király oraz Zsuzsanna Batta–Marge.
Do finału zakwalifikowali się: Depresszió, Bogi, András Kállay-Saunders, New Level Empire, Dénes Pál, Fool Moon, Viktor Király i HoneyBeast. 22 lutego odbył się finał eliminacji. W pierwszej rundzie jurorzy wybierali po czterech kandydatów, którzy przeszli do decydującego etapu (tj. Bogi, Kállay-Saunders, Fool Moon, Király). Głosami telewidzów, zdobywszy największą liczbę SMS-ów, pierwsze miejsce zajął András Kállay-Saunders z piosenką „Running”.
Przed półfinałami konkursu był jednym z głównych faworytów do wygrania konkursu wg fanów zrzeszonych w OGAE (zajął drugie miejsce, przegrywając jedynie z reprezentantką Szwecji, Sanną Nielsen). 6 maja wystąpił jako ostatni, 16. w kolejności w pierwszym półfinale konkursu i z trzeciego miejsca (127 punktów) awansował do finału rozgrywanego 10 maja. Zajął w nim piąte miejsce po zdobyciu łącznie 143 punkty, w tym m.in. maksymalną notę 12 punktów z Czarnogóry.
Pod koniec maja 2014 telewizja MTVA potwierdziła udział w 60. Konkursie Piosenki Eurowizji w Wiedniu. We wrześniu rozpoczęła proces przyjmowania zgłoszeń do udziału w A Dal 2015. W grudniu ogłosiła listę 30 ćwierćfinalistów selekcji, którymi zostali: Chances, Boglárka „Boggie” Csemer, Bogi, Balázs Farkas-Jenser, Karmapolis, MDC, Barbie, Spoon, Saci i Böbe Szécsi, Vera Tóth, Kati Wolf, Gabi Szűcs, Timi Antal, Gergő Szakács, Proof of Life, Fool Moon, Pankastic!, Zoltán Mujahid, Gyula Éliás Jr. (feat. Fourtissimo), Éva Katona-Zsombori, Heni Dér, Bálint Gájer, Ildikó Keresztes, Leander Rising, Bori Magyar, New Level Empire, Oláh Gergő, Other Planet, PASSED i Ádám Szabó.
Uczestnicy zostali podzieleni na trzy rundy ćwierćfinałowe, które odbyły się 24 i 31 stycznia oraz 7 lutego. Do półfinału zakwalifikowało się po sześciu wykonawców z każdej grupy. 14 i 21 lutego odbyły się półfinały, w których wystąpiło po dziewięciu uczestników, a po czterech z nich zdobyło awans do finału.
28 lutego w studiu MTV w Budapeszcie odbył się finał A Dal 2015, w którym wystąpili: Boggie, Szabó, Mujahid, Spoon, Wolf, PASSED, Ív i Gájer. Majwiększą liczę 24 punktów w głosowaniu jurorów i telewidzów zdobyła w nim Boggie z piosenką „Wars for Nothing”. Podczas występów piosenkarka zawarła w wizualizacjach swojej piosenki zwroty dotyczące liczby ofiar rozgrywanych na świecie konfliktów i tragedii. Kontrowersje wzbudziło jedno ze zdań zawartych na ekranie – 2014. Gaza. Dwie trzecie ofiar to cywile, w tym ponad 500 dzieci, które nawiązywało do konfliktu izraelsko-palestyńskiego i operacji wojskowej, którą Izrael przeprowadził przeciwko Hamasowi latem 2014. Oburzenie wobec prezentacji Boggie wyraził m.in. Ilan Mor, ambasador Izraela na Węgrzech, który domagał się wycofania piosenkarki z udziału w konkursie. Jak podał francuski dziennik „Le Figaro”, jeden z przedstawicieli węgierskich władz miał zapewnić izraelskiego ambasadora, że w piosence nie ma odniesień do wydarzeń w Strefie Gazy. Sama Boggie odpadła zarzuty mówiąc, że „to piosenka nie tylko o pokoju, ale także naszej zdolności do brania odpowiedzialności za nasze działania”.
19 maja zaprezentowała swoją piosenkę jako dziesiąta w kolejności w pierwszym półfinale Konkursu Piosenki Eurowizji. Z ósmego miejsca (67 punktów) awansowała do finału. Zaśpiewała w nim jako 22. w kolejności. Zajęła 20. miejsce po zdobyciu 19 punktów, w tym m.in. noty ośmiu punktów z Estonii.
Po finale konkursu w Sztokholmie telewizja MTVA wyraziła chęć udziału w 61. Konkursie Piosenki Eurowizji w Sztokholmie. W połowie października rozpoczęła proces przyjmowania zgłoszeń, który zakończyła 25 listopada.
Decyzją wewnętrznej komisji jurorskiej, do udziału w A Dal 2016 zakwalifikowało się 30 uczestników: André Vásáry, Anna Patai, B The First, Bálint Gájer, Benji, ByTheWay, C.E.T., Egy Másik Zenekar, Fatima Mohamed, Freddie, Gergő Oláh, Group’n’Swing, Ív, Jázmin Török, Júlia Horányi, Kállay Saunders Band, Karmapolis i Böbe Szécsi, Laci Gáspár, Maszkura és a Tücsökraj, Misztrál, Mushu, Nika, Odett, Olivér Berkes, Parno Graszt, Passed, Petra Veres-Kovács, Petruska, Reni Tolvai i Szilvia Agárdi. Zostali podzieleni na trzy ćwierćfinały (23 i 30 stycznia oraz 6 lutego), a z każdej rundy do stawki półfinałowej awansowało po sześciu wykonaców wyłonionych w głosowaniu jurorów i telewidzów (szóstego uczestnika wybierali tylko widzowie). 18 półfinalistów podzielono na dwa koncerty (13, 20 lutego), a do finału awansowało po czterech z nich, wybranych przez jurorów i telewidzów (czwarty jedynie przez widzów).
Po kilkutygodniowych selekcjach, do finału awansowali: Mushu, Parno Graszt, Olivér Berkes i Andi Tóth, Petruska, Gergő Oláh, Freddie, Kállay Saunders Band i André Vásáry. 27 lutego finał krajowych eliminacji, głosami telewidzów i juroów, wygrał Freddie z piosenką „Pioneer”.
10 maja wystąpił w pierwszym półfinale konkursu i z czwartego miejsca (197 punktów) awansował do sobotniego finału, rozgrywanego 14 maja. Zajął w nim 19. miejsce po zdobyciu 108 punktów.
Od 2016 przygotowaniami do udziału w Konkursie Piosenki Eurowizji zajmuje się telewizja Duna Médiaszolgáltató (Duna). W maju 2016 wyraziła chęć udziału w 63. Konkursie Piosenki Eurowizji w Kijowie. W grudniu potwierdziła, że reprezentantem Węgier w konkursie będzie laureat A Dal 2017. Zgłoszenia do festiwalu ruszyły 11 października 2016, w regulaminie odnotowano dwie zmiany: każdy z wykonawców musiał mieć podpisany kontrakt płytowy z wytwórnią muzyczną lub menedżerem muzycznym, a także musiał mieć na swoim koncie album studyjny lub utwory grane w lokalnych rozgłośniach radiowych bądź telewizji.
Do krajowych eliminacji dopuszczono 30 wykonawców, którymi zostali: Ádám Szabó, Andi Tóth, AnnaElza (feat. Júli Kása), Benjámin Pál, Benji, Calidora, Chase (wszedł na miejsce zespołu Jetlag), Dávid Henderson, Enikő Muri, Gigi Radics, Gina Kanizsa, Joci Pápai, Kállay Saunders Band, Kata Csondor, KYRA Fedor, Leander Kills, Mrs. Columbo, Orsi Sapszon, Peet Project, Peter Kovary and The Royal Rebels, Roma Soul, Soulwave, Spoon 21, Szabyest (wszedł na miejsce zespołu Rocktenors, który został zdyskwalifikowany za zbyt wczesne opublikowanie konkursowej piosenki), The Couple, The Wings, Gabi Tóth i Freddie Shuman (feat. Begi Lotfi), Viki Singh, Zävodi + Olivér Berkes oraz Zoltán Mujahid. Uczestnicy zostali podzieleni na trzy koncerty ćwierćfinałowe. Z każdego z ćwierćfinałów do kolejnego etapu przechodziło po sześciu wykonawców (pięciu dzięki głosowaniu jurorów oraz faworyt widzów). Z dwóch półfinałów do finału awansowało łącznie ośmiu kandydatów (sześciu dzięki głosowaniu jurorów oraz dwóch faworytów w głosowaniu widzów).
W finale, który odbył się 18 lutego 2017, wystąpili: Gabi Tóth i Freddie Shuman (feat. Begi Lotfi), Soulwave, Gigi Radics, Kállay Saunders Band, Leander Kills, Zävodi + Olivér Berkes, Joci Pápai i Gina Kanizsa. Decyzją jurorów (Ferenc Molnár, Zséda, Károly Frenreisz, Miklós Both), do decydującej rundy przeszło czterech finalistów: Gigi Radics, Zävodi + Olivér Berkes, Joci Pápai i Gina Kanizsa. Głosami telewidzów, pierwsze miejsce zajął Joci Pápai z piosenką „Origo”, wygrywając finał krajowych eliminacji.
11 maja wystąpił w drugim półfinale konkursu i z drugiego miejsca (231 punktów) awansował do finału, rozgrywanego 13 maja. Zajął w nim ósme miejsce, zdobywszy 200 punktów.
We wrześniu 2017 węgierska telewizja potwierdziła chęć udziału w 63. Konkursie Piosenki Eurowizji w Lizbonie. Reprezentantem kraju w konkursie został laureat A Dal 2018. Proces przyjmowania zgłoszeń trwał od 10 października do 20 listopada.
Do stawki konkursowej zakwalifikowanych zostało 30 wykonawców: Andy Roll, AWS, Ceasefire X, Cintia Horváth i Tomi Balogh, Gergely Dánielfy, Fourtissimo, Ham ko Ham, Gabi Knoll, Gábor Heincz Biga, Leander Kills, Living Room, Maszkura és a tücsökraj, Maya ‘n’ Peti, Nemzenekar, Nene, trio Nikoletta Szőke, Attila Kökény i Róbert Szakcsi Lakatos, Noémo, Nova Prospect, Odet, Peet Project, Reni Tolvai, Roland Gulyás, SativuS, Tamás Horváth, Tamás Vastag, The Matter, Viktor Király, #yeahla (feat. Viki Eszes), yesyes i Zsolt Süle. Przed rozpoczęciem eliminacji z rywalizacji wycofali się Nemzenekar i The Matter, a na ich miejsce trafili Viki Singh i Patikadomb. Uczestnicy zostali podzieleni na trzy koncerty ćwierćfinałowe, z których do półfinałów awans zdobyło po sześciu kandydatów (pięciu dzięki głosowaniu jurorów oraz zwycięzca głosowania widzów). Z każdego z dwóch półfinałów do finału awansowało po czterech wykonawców (trzech dzięki głosowaniu jurorów oraz zwycięzca głosowania widzów). W skład komisji jurorskiej weszli: aktorka Judit Schell, piosenkarz Misi Mező oraz kompozytorzy Károly Frenreisz i Miklós Both. Koncerty prowadzili Kriszta Rátonyi i Freddie.
W finale, rozgrywanym 24 lutego 2018, wystąpili: Leander Kills, yesyes, Zsolt Süle, Tamás Horváth, Gábor Heincz Biga, Gergely Dánielfy, AWS i Viktor Király. Decyzją jurorów, w ostatecznej rundzie głosowania telewidzów zmierzyli się: yesyes, Gergely Dánielfy, Viktor Király i zespół AWS. Pierwsze miejsce zajął AWS z piosenką „Viszlát nyár”, dzięki czemu wygrał finał.
10 maja reprezenanci wystąpili jako trzynaści w kolejności w drugim półfinale konkursu. Z dziesiątego miejsca (111 punktów) zakwalifikowali się do finału rozgrywanego 12 maja. Zaprezentowali się w nim z 21. numerem startowym i zdobyli łącznie 93 punkty, plasując się na 21. miejscu w głosowaniu telewidzów (15. miejsce) i jurorów (22. miejsce).
Pod koniec września 2018 telewizja Duna potwierdziła udział w 64. Konkursie Piosenki Eurowizji w Tel Awiwie. Do 8 listopada przyjmowała zgłoszenia do A Dal 2019.
Ostatecznie do konkursu zostało zakwalifikowanych 30 uczestników, a listę uczestników telewizja ogłosiła 3 grudnia. W stawce znaleźli się: Akusztik Planet, Olivér Berkes, Timi Antal ft. Gergő Demko, Fatal Error, Dayana, Deniz, Goti, Klara Hajdu, Barni Hamar, David Hirtli, Konyha, Kyra Fedor, Leander Kills, Mocsok 1 Kölyök, Monyó Projekt, Bogi Nagy, Nomád, Gergő Oláh, Joci Pápai, Petruska, Rozina Pátkai, Ruby Harlem, Savus, Gergő Szekér, The Sign, The Middletonz, Laszlái Barai, USNK, Bence Vavra i yesyes.
Węgry uczestniczą w Konkursie Piosenki Eurowizji od 1994 i do tej pory wzięły udział 18 razy. Poniższa tabela uwzględnia nazwiska wszystkich węgierskich reprezentantów, tytuły konkursowych piosenek oraz wyniki w poszczególnych latach.
Poniższe tabele pokazują, którym krajom Węgry przyznają w finale najwięcej punktów oraz od których państw węgierscy reprezentanci otrzymują najwyższe noty:
Nagrody im. Marcela Bezençona wręczane są corocznie (od 2002) najlepszym piosenkom biorącym udział w Konkursie Piosenki Eurowizji. Przyznawane są w trzech kategoriach:
Nagroda Kompozytorska (zwycięzcę wybierają kompozytorzy biorący udział w konkursie)Poniższy spis uwzględnia nagrody im. Marcela Bezençona zdobyte przez reprezentantów Węgier.
Od 2007 Stowarzyszenie Miłośników Konkursu Piosenki Eurowizji (OGAE) przeprowadza nieoficjalny plebiscyt, w którym poszczególne kluby głosują na wszystkie piosenki zgłoszone do danym konkursu, przy użyciu tzw. „systemu eurowizyjnego” (tj. 1-7, 8, 10 i 12 punktów dla 10 najwyżej ocenionych utworów; klub nie może głosować na propozycję z własnego kraju). W głosowaniu mogą brać udział wszystkie 37 klubów rozmieszczonych po całej Europie.

Weronika Anna Rosati (ur. 9 stycznia 1984 w Warszawie) – polska aktorka i felietonistka. Absolwentka Lee Strasberg Theatre and Film Institute oraz członkini Europejskiej Akademii Filmowej.
Swoją karierę aktorską zaczynała od epizodów w polskich serialach telewizyjnych. Popularność przyniosła jej rola Ani w serialu M jak miłość (2002–2005, od 2018). W filmie zadebiutowała w 2005 rolą Dżemmy w obrazie Patryka Vegi Pitbull; zagrała również w opartym na filmie serialu o tym samym tytule (2005–2008). Od tamtej pory wystąpiła w wielu polskich i międzynarodowych produkcjach, głównie telewizyjnych, takich jak: Majka (2009–2010), Luck (2012), Hotel 52 (2013) oraz Strażacy (2015–2016). Za rolę sanitariuszki „Pestki” w filmie Obława (2012) otrzymała nominację do Polskiej Nagrody Filmowej „Orzeł” w kategorii Najlepsza główna rola kobieca.
Weronika Anna Rosati urodziła się 9 stycznia 1984 w Warszawie, jako córka ekonomisty i polityka Dariusza Rosatiego (pół-Włocha) oraz projektantki mody Teresy Rosati. Ma starszego o dwanaście lat brata, Marcina. Podczas bierzmowania przyjęła imię Dolores. Mając dwa lata wraz z rodziną wyjechała do Princeton, gdzie jej ojciec dostał posadę wykładowcy. Kiedy miała sześć lat, zamieszkali na pięć lat w Szwajcarii.
Jako nastolatka uczęszczała do ogniska teatralnego działającego przy Teatrze Ochoty w Warszawie oraz uczyła się tańca i akrobatyki w teatrze Studio Buffo. Przed napisaniem matury w ramach wyjątku została przyjęta do prywatnej policealnej Szkoły Aktorskiej im. Haliny i Jana Machulskich w Warszawie. W 2003 dostała się na Wydział Aktorski PWSFTviT w Łodzi. Po półtora roku studiów wzięła urlop dziekański, aby móc kontynuować pracę na planie serialu M jak miłość. Ostatecznie zrezygnowała z tych studiów i wyjechała do Stanów Zjednoczonych. Po wyjeździe uczyła się w Stella Adler Academy of Acting and Theatre, Lee Strasberg Theatre and Film Institute, Larry Moss Studio oraz Ivana Chubbuck Studio. Studia w Lee Strasberg Theatre and Film Institute ukończyła i stała się dyplomowaną aktorką.
W wieku piętnastu lat zagrała zakonnicę u boku Leona Niemczyka w filmie, który nie został ostatecznie wydany. Jej oficjalnym debiutem była rola „Niki” w serialu Klasa na obcasach w 2000. Do 2005 grała głównie epizody w serialach telewizyjnych, takich jak Samo Życie, Marzenia do spełnienia, As, Czego się boją faceci, czyli seks w mniejszym mieście oraz Tak czy nie?. Większą rolę zagrała jedynie w serialu M jak miłość, w którym w latach 2002–2005 wcielała się w postać Ani, przyjaciółki Kingi Zduńskiej i dziewczyny Pawła Zduńskiego. Przełom w jej karierze nastąpił w 2005, kiedy otrzymała jedną z głównych ról w filmie Patryka Vegi Pitbull. W produkcji wcieliła się w Dżemmę i zagrała u boku Marcina Dorocińskiego oraz Janusza Gajosa. Za tę rolę otrzymała dwie nominacje do Złotych Kaczek, przyznawanych przez czytelników magazynu „Film”. Na podstawie Pitbulla zrealizowano serial z jej udziałem o tym samym tytule, który emitowany był na antenie TVP2 w latach 2005–2008.
W 2006 Rosati pojawiła się w filmie Bezmiar sprawiedliwości, stanowiącym podstawę do miniserialu o tym samym tytule z 2011, w którym również wystąpiła. W tym samym roku po raz pierwszy zagrała w międzynarodowej produkcji, filmie Inland Empire Davida Lyncha. Rok później pojawiła się w dokumencie Lynch, przedstawiającym pracę na planie tego filmu. Ponadto zagrała w jednym z odcinków serialu Kryminalni, w którym wcieliła się w postać Ani Lis. W 2008 pojawiła się w serialach Daleko od noszy i Londyńczycy oraz dramacie Magdaleny Piekorz Senność. Otrzymała również rolę w amerykańskim horrorze Dom (House), w którym zagrała żonę oficera, panią Lawdale. W 2009 wcieliła się w rolę Anny w filmie Piotra Matwiejczyka Smutna. Zagrała również w dwóch odcinkach serialu 39 i pół oraz rozpoczęła pracę na planie serialu Majka (2009–2010), w którym wcielała się w postać Dagmary Godzwon.
W 2010  wystąpiła w czarnej komedii Piotrek trzynastego w roli Andżeliny. Ponadto była jednym z producentów tego filmu. W tym samym roku zagrała w siedmiu odcinkach serialu Czas honoru, w którym wcieliła się w Rojzę, Żydówkę pracującą w warsztacie futrzarskim w getcie. Pod koniec 2010 wygrała casting do roli w amerykańskiej produkcji telewizyjnej stacji HBO – serialu Luck (2012), w którym zagrała krupierkę Naomi. W 2011 wcieliła się w postać Magdaleny we francuskim filmie telewizyjnym Dame de pique, pojawiła się w nominowanym do Oscara dramacie wojennym Agnieszki Holland W ciemności oraz wystąpiła w roli dziennikarki Anny we francuskim filmie Spisek (Largo Winch II). Ponadto użyczyła głosu „Suce”, psu głównej bohaterki komedii Wojna żeńsko-męska.
W 2012 zagrała w dramacie wojennym Marcina Krzyształowicza Obława, w którym wcieliła się w postać sanitariuszki „Pestki”. Na ekranie ponownie pojawiła się u boku Marcina Dorocińskiego, partnerował jej również Maciej Stuhr. W opinii recenzentki „Rzeczpospolitej” Barbary Hollender swoim występem w Obławie „udowodniła, że czas spojrzeć na nią jak na interesującą aktorkę, a nie bohaterkę rubryk towarzyskich”. Za tę rolę Polska Akademia Filmowa przyznała jej nominację do Polskiej Nagrody Filmowej „Orzeł” w kategorii Najlepsza główna rola kobieca. W 2012 Rosati pojawiła się również w amerykańskich produkcjach kinowych: Iceman: Historia mordercy (The Iceman), Twardziele (Stand Up Guys) oraz Kula w łeb (Bullet to the Head). Ponadto wystąpiła w 107. odcinku serialu Ojciec Mateusz. W 2013 dołączyła do obsady serialu Piąty Stadion, w którym do 2014 grała kelnerkę Gabrielę Kądzik; rok wcześniej pojawiła się w nim gościnnie jako Julie. W 2013 dołączyła również do stałej obsady serialu Hotel 52 w roli Marii Jordan. Ponadto wcieliła się w dubbingową rolę Dottie w polskojęzycznej wersji animowanego filmu Samoloty. Pojawiła się także w jednym z odcinków serialu Agenci NCIS (NCIS: Naval Criminal Invastigative Service) oraz zagrała w filmach Bitwa roku (Battle of the Year) i Last Vegas. W tym roku otrzymała również nagrodę im. Poli Negri „Politka” na 7. Przeglądzie Twórczości Filmowej „Pola i inni” w Lipnie.
Jej kolejnym projektem był dramat psychologiczny Krzysztofa Zanussiego Obce ciało, w którym wcieliła się w rolę Miry Tkacz, asystentki Kris granej przez Agnieszkę Grochowską. Jego premiera odbyła się we wrześniu 2014 na Międzynarodowym Festiwalu Filmowym w Toronto. Również w 2014 po raz kolejny użyczyła swojego głosu w polskojęzycznych wersjach animowanych produkcji: Gangu Wiewióra oraz drugiej części Samolotów – Samoloty 2. Pojawiła się także w miniserialu Agnieszki Holland Dziecko Rosemary (Rosemary’s Baby) w epizodycznej roli dziewczyny z klubu nocnego o imieniu Ginger. W 2015 otrzymała rolę Kamili Miłek w serialu Strażacy, który emitowany był na antenie TVP1 do 2016. W 2015 wystąpiła również w jednym z odcinków ostatniej serii Prawa Agaty, a także pojawiła się w dwóch odcinkach serialu Detektyw (True Detective). Ponadto użyczyła swojego głosu postaci pani Karpinski w oryginalnej wersji językowej meksykańskiego filmu animowanego Max & Me oraz zagrała w obrazie Marthy Coolidge Music, War and Love, którego akcja toczy się w latach 30. i 40. XX wieku; oficjalne daty premier obu projektów nie są znane.
Rok 2016 rozpoczęła od występów w amerykańskich produkcjach telewizyjnych: Nie z tego świata (Supernatural) oraz Objazd (The Detour), w których zagrała kolejno francuską agentkę Delphine Seydoux i Oksanę. Pojawiła się także w serialu Powiedz tak! oraz podłożyła głos księżniczce o imieniu Shallia w polskojęzycznej wersji filmu Nowe przygody Aladyna. Ponadto zagrała Louise McVay, żonę kapitana Charlesa McVaya granego przez Nicolasa Cage’a w filmie wojennym Ostatnia misja USS Indianapolis (USS Indianapolis: Men of Courage), który wyreżyserował Mario Van Peebles. W 2017 wcieliła się w kilkuodcinkową rolę Misi Antczak w kryminalno-kostiumowym serialu stacji TVN Belle Epoque. W tym samym roku zagrała jedną z głównych ról w komedii romantycznej Ryszarda Zatorskiego Porady na zdrady. W tym filmie wcieliła się w postać żony granego przez Mikołaja Roznerskiego Macieja, Beatę. W 2017 dołączyła również do obsady serialu Diagnoza, w którym wcieliła się w postać Beaty Leśniewskiej, siostry głównej bohaterki granej przez Maję Ostaszewską. Ponadto zagrała w serialach Komisarz Alex i Ultraviolet oraz filmie Szron (Frost) w reżyserii Šarūnasa Bartasa, którego premiera miała miejsce podczas 70. Międzynarodowego Festiwalu Filmowego w Cannes. W 2018 wystąpiła w komedii romantycznej Bartłomieja Ignaciuka Podatek od miłości w roli żony jednego z głównych bohaterów. W tym samym roku, po 13 latach, wróciła do serialu M jak miłość, ponownie wcielając się w postać Anny. Ponadto została obsadzona w roli Francuzki Eve w filmie Send It oraz w roli Elizabeth Taylor w filmie Lecha Majewskiego Brigitte Bardot cudowna. Na początku 2019 wystąpiła gościnnie w serialu Echo serca jako Renata, matka pięcioletniego Tomka cierpiącego na wrodzoną wadę serca. W tym samym roku zagrała w serialu Zawsze warto, wcielając się w jedną z głównych bohaterek, prawniczkę Martę.
W 2004 wzięła udział w kampanii reklamowej szamponu do włosów „Pantene” marki Procter & Gamble. W 2007 została ambasadorką linii kosmetyków „Sin Skin” polskiej marki Dr Irena Eris, obejmującej preparaty pielęgnacyjne do twarzy oraz perfumy.
Brała udział w programach rozrywkowych: Ranking gwiazd (2008) oraz Taniec z gwiazdami (2009). Ponadto wystąpiła w teledyskach do utworów: „Bless Me” Raya Wilsona (2009), „Broń, Panie broń” Poli (2009) oraz „This Woman’s Work” Pati Sokół (2012).
W 2010 rozpoczęła współpracę z serwisem Stopklatka.pl dla którego pisała artykuły o tematyce filmowej. Jej felietony były publikowane również w miesięczniku „Film”, dwutygodnikach „Show” i „Party”, tygodniku „Wprost” oraz serwisie Plejada.pl. W 2013 została reporterką Dzień Dobry TVN. Jej reportaże filmowe wyemitowano kolejno 30 marca 2013, 5 kwietnia 2013, 24 listopada 2013 oraz 4 i 10 maja 2014.
W 2014 sygnowała swoim nazwiskiem perfumy „Femme” marki Avon. W 2015 zasiadła w jury jednego z odcinków drugiej edycji programu Project Runway. W marcu 2018 poprowadziła ostatni odcinek pierwszej serii programu SNL Polska.
Była związana z dziennikarzem Mariuszem Maxem Kolonko. W 2005 razem pojawili się na okładce magazynu „Gala”, któremu wspólnie udzielili wywiadu, potwierdzając jednocześnie swój związek. W latach 2007–2008 spotykała się z reżyserem Andrzejem Żuławskim. Rozstanie z nim ogłosiła w sierpniu 2008, wystosowując do prasy oficjalne oświadczenie. W 2013 związała się z aktorem Piotrem Adamczykiem. We wrześniu tego roku była pasażerem prowadzonego przez niego samochodu, który uległ wypadkowi. Aktorka doznała wówczas kontuzji nogi, wskutek czego przeszła kilka operacji i była regularnie rehabilitowana przez kilka następnych lat. W wywiadzie wideo dla serwisu Gala.pl z 2016 wyznała: „Moja noga nigdy nie będzie w pełni sprawna”. W udzielonym w lipcu 2015 wywiadzie dla dwutygodnika „Viva!” potwierdziła rozstanie z Adamczykiem.
W 2016 związała się z ortopedą Robertem Śmigielskim, z którym ma córkę Elizabeth (ur. 11 grudnia 2017). W 2018 para rozstała się; byli zaręczeni. Pod koniec 2018 Rosati rozpoczęła akcję mającą na celu nagłośnienie problemów, z jakimi borykają się samotne matki, co znalazło szeroki oddźwięk w polskich mediach. Na początku 2019 wyznała, że Śmigielski stosował wobec niej przemoc. Jej wyznanie według komentujących „wzmocniło polską odsłonę Me Too”.
W lutym 2010 nakładem Wydawnictwa Krytyki Politycznej ukazał się pamiętnik Andrzeja Żuławskiego pod tytułem Nocnik, w którym Weronika Rosati miała zostać ukryta pod postacią Esterki. W marcu aktorka założyła proces sądowy przeciwko Żuławskiemu oraz wydawcy książki, żądając od nich 200 000 złotych zadośćuczynienia, przeprosin w mediach za naruszenie jej prawa do prywatności i godności jako kobiety oraz zaprzestania dalszego naruszania jej dóbr osobistych poprzez usunięcie z ewentualnych dalszych wydań książki fragmentów dotyczących jej osoby lub całkowity zakaz jej rozpowszechniania. W lipcu 2010 Sąd Okręgowy w Warszawie (SO) zakazał publikacji książki do czasu zakończenia procesu cywilnego.
W lutym 2014 SO wydał orzeczenie, w którym nakazał pozwanym oficjalnie przeprosić powódkę oraz wypłacić na jej rzecz 100 000 złotych zadośćuczynienia za możliwość identyfikowania z nią fikcyjnej bohaterki książki i przez to przypisanie aktorce „cech obraźliwych i fałszywych”. Sąd stwierdził jednak, że nie ma potrzeby wycofywania książki ze sprzedaży, gdyż prawie cały jej nakład został wyprzedany jeszcze przed wydaniem zakazu rozpowszechniania jej, a więc „skutek już nastąpił”. Od tego wyroku obie strony sporu złożyły apelację, jednak 22 maja 2015 sąd apelacyjny w Warszawie wydał wyrok prawomocny podtrzymujący wyrok I instancji z 2014.
Pozycje na corocznej liście „100 najcenniejszych gwiazd polskiego show-biznesu” magazynu Forbes Polska (w nawiasie wycena reklamodawców)2012: 84. miejsce (313 000 zł)

Whippomorpha – klad ssaków łożyskowych z grupy parzystokopytnych, wyodrębniony w wyniku badań genetycznych i molekularnych wskazujących na bliskie pokrewieństwo między waleniami i hipopotamami. Obejmuje rząd waleni (Cetacea) oraz rodzinę hipopotamowatych (Hippopotamidae), inaczej niż w przypadku tradycyjnej systematyki uznającej walenie i parzystokopytne (gdzie zaliczają się hipopotamowate) za odrębne rzędy. Jednak pewne cechy anatomiczne waleni świadczą o ich pochodzeniu od ssaków lądowych. Dane paleontologiczne wskazywały tutaj na różne grupy ssaków kopytnych, w tym parzystokopytnych bądź mezonychów. Wykorzystanie metod biologii molekularnej pozwoliło odkryć, że pokrewieństwo między wielorybami i hipopotamami jest bliższe, niż między hipopotamowatymi a jakimikolwiek innymi współczesnymi ssakami. Odkrycia te doprowadziły do wyróżnienia nowych taksonów, w tym właśnie Whippomorpha. Do współczesnych jego przedstawicieli należą zębowce (jak delfiny, kaszaloty), fiszbinowce (płetwalowate, walowate, pływacz szary, walenik) i 2 gatunki hipopotamów, do wymarłych zaś m.in. antrapoteria i wiele grup wymarłych waleni, których bazalne formy zaliczane są do parafiletycznej grupy prawaleni.
Tradycyjna systematyka ssaków wyróżnia w grupie kopytnych jako odrębny rząd walenie, dzielony na podrzędy fiszbinowców i zębowców. Jako trzeci podrząd wymieniane są wymarłe prawalenie nie tworzące kladu. Do fiszbinowców zaliczano rodziny: walowatych, płetwalowatych, pływaczowatych i walenikowatych, do zębowców natomiast: delfinowate, narwalowate, morświnowate, kogiowate, kaszalotowate, suzowate, iniowate i zyfiowate. Prawalenie obejmują Pakicetidae, Ambulocetidae, Remingtonocetidae, Protocetidae i bazylozaury.
Odrębny od waleni rząd stanowią wedle tego ujęcia parzystokopytne, które również dzieli się na podrzędy. Pierwszy z nich to świniokształtne, do których zaliczają się świniowate, pekariowate i hipopotamowate. Podrząd wielbłądokształtnych tworzy rodzina wielbłądowatych. Trzeci podrząd to przeżuwacze, do których zaliczają się: kanczylowate, piżmowcowate, jeleniowate, widłorogowate, żyrafowate, wołowate i rodziny wymarłe.
Pomimo uznawanej przez półtora wieku monofiletyczności parzystokopytnych sytuację zmieniły kolejne badania. W 1994 Graur i Higgins opublikowali wyniki badań genetycznych przeczących rozpowszechnionemu poglądowi, jakoby walenie były jedynie krewnymi parzystokopytnych. O ich bliskim pokrewieństwie świadczyły dane paleontologiczne, morfologiczne, embriologiczne i molekularne. Wymieniano wśród nich choćby mechanizm erekcji prącia, obecność trzech oskrzeli głównych, ułożenie kości śródstopia. Walenie są stałocieplne, posiadają korę nową, rodzą swoje młode, które następnie karmią mlekiem. Jednak nowe badania opierające się o 5 sekwencji mtDNA i 11 sekwencji DNA jądrowego, kodującego białka, wskazało na znacznie bardziej zagnieżdżoną relację. Okazało się, że walenie wykazują znacznie więcej podobieństw w stosunku do bydła domowego, niż do świni czy wielbłąda, ale też że bydło domowe jest bliżej spokrewnione z waleniem niż ze świnią czy wielbłądem. Walenie okazały się nie tylko być jedną z grup parzystokopytnych, ale też bliskimi krewnymi przeżuwaczy. Autorzy zauważyli konieczność uwzględnienia tego faktu w systematyce. Zaproponowali uznać walenie za podrząd parzystokopytnych, ewentualnie podnieść pozostałe podrzędy parzystokopytnych do rangi niezależnych rzędów. W tym samym badaniu oszacowano czas rozejścia się linii świni i krowy na 55–60 milionów lat temu, a rozejście się linii krowy i kanczyla, bliższego bydłu od waleni, na około 45 milionów lat przed naszą erą. Linia waleni musiała rozdzielić się pomiędzy tymi podziałami. Do podobnych wniosków odnośnie lokowania się waleni w obrębie parzystokopytnych doszli Irwin i Árnason w pracy wydanej w tym samym roku, bazując na analizie cytochromu b. Co więcej, wskazali oni na hipopotamowate jako najbliższych krewnych waleni. Dwa lata później Gatesy wraz ze swym zespołem potwierdził i ten wniosek, posiłkując się badaniem genów kodujących kazeinę. Tak więc walenie i hipopotamowate byłyby grupami siostrzanymi, a pozbawione waleni parzystokopytne stanowiłyby takson parafiletyczny. Autorzy nie posunęli się jednak do nadania nowemu kladowi nazwy, określając go w sposób opisowy jako Cetacea/Hippopotamidae. W kolejnym roku pojawiła się nazwa Cetartiodactyla, mająca oznaczać parzystokopytne wraz z waleniami, używała jej część uczonych, jednak jako równoważna parzystokopytnym nie utrzymała się. Grupę obejmującą hipopotamy i walenie określano mianem Cetacea + Ancodonta (jak określano takson zawierający hipopotamowate). Późniejsze badania potwierdziły bliskie pokrewieństwo między waleniami i hipopotamowatymi oraz parafiletyzm parzystokopytnych i świniokształtnych w tradycyjnym rozumieniu. Do podobnych wniosków skłaniają odkrycia paleontologiczne dawnych waleni, wykazujących cechy parzystokopytnych, stojące w sprzeczności do wcześniejszej, konkurencyjnej hipotezy upatrującej przodków waleni wśród Mesonychia. Kość skokowa tychże waleni przypomina swój homolog u parzystokopytnych, a nie mezonychów.
Wraz z kolejnymi badaniami systematyka ssaków ulegała zmianom, coraz bardziej uwzględniając filogenezę tej grupy. Biorąc pod uwagę nowo przedstawioną wiedzę, Waddell i współpracownicy zdecydowali się nadać nazwy nowym kladom, czego dokonali w swej publikacji z 1999. Oparli się oni o relacje, które przedstawić można następującym kladogramem:
Widać tam klad tworzony przez walenie i hipopotamowate (zaznaczony barwą lazurową). Klad ten, o definicji Cetacea + Hippopotamidae, określili nazwą Whippomorpha. Stanowi ona zlatynizowaną wersję określenia użytego wcześniej nieformalnie w innej pracy, autorstwa Gatesy’ego i współpracowników sprzed trzech lat. Później, w 1999, zespół Gatesy'ego (do którego należał i Waddell) używał formy WHIPPO na określenie macierzy cech. Ponadto klad powstały z połączenia tychże Whippomorpha i przeżuwaczy (Ruminantia) nazwali Cetruminantia (zaznaczono na zielono). Klad tworzony przez rzeczone Cetruminantia i świniowate ochrzczono mianem Artiofabula (zaznaczono na żółto). Wszystkie trzy zdefiniowane w ten sposób nowe klady stanowią grupy koronne.
Nie wszyscy specjaliści zgodzili się na wyróżnienie Whippomorpha. Do przeciwników Whippomorpha zaliczał się Arnason. Krytykował tę nazwę, gdyż miała mylić się z Hippomorpha. Jego zespół również wymyślił kilka nazw taksonów ssaków i obstawał przy nazwaniu kladu łączącego wieloryby i hipopotamy Cetancodonta, którą to nazwę stworzył w 2000 r. W podobny sposób wyrażał sprzeciw i niechęć w stosunku do innych nazw wysokich taksonów ssaków.
Systematyka ssaków na wyższym poziomie ustabilizowała się dopiero w pierwszej dekadzie nowego tysiąclecia. Pozycję Whippomorpha na drzewie rodowym ssaków zaprezentowali w swej pracy Asher i Helgen w 2010 (uproszczono).
Parzystokopytne powstały około 60 milionów lat temu. Walenie oddzieliły się od pozostałych parzystokopytnych ok. 45–55 milionów lat temu. Odpowiada to podziałowi Whippomorpha na Cetaceamorpha oraz Hippopotamidamorpha. Pochodząc jednak od zwierząt bliskich hipopotamowi, mogły posiadać już wiele adaptacji do wodnego trybu życia na długo przed tym podziałem. Nie tylko walenie, ale też hipopotamy wokalizują pod wodą. Walenie musiały jednak rozwinąć wiele innych przystosowań, utracić cechy typowe dla ssaków, takie jak owłosienie ciała czy małżowina uszna. Ciało nabrało bardziej opływowego kształtu. W kończynach przednich nie widać palców, kończyny tylne uległy uwstecznieniu, wraz z miednicą. Jej szczątkowe kości nie łączą się z resztą szkieletu i obserwuje się je u współczesnych fiszbinowców i niektórych samców zębowców, gdzie odgrywają rolę wsparcia dla prącia. Ogon również przekształcił się w płetwę, a niektóre taksony rozwinęły również płetwę grzbietową.
W grupie waleni wyróżnia się prawalenie, zębowce i fiszbinowce, choć niektóre ujęcia, jak np. Spaulding i współpracowników, proponują dla waleni definicję butlonos zwyczajny + wal grenlandzki, nie obejmuje ona prawaleni.
Najbardziej prymitywnymi przedstawicielami Cetaceamorpha były zwierzęta takie jak Helohyus czy Diacodexis (Helohyidae również zaliczano do świniokształtnych w nadrodzinie Dichobunoidea, z której przeniesiono je do Anthracotherioidea, przy braku zgody części autorów). Wykształciły one pewne cechy ucha niespotykane u innych parzystokopytnych. Bliższy współczesnym waleniom był Indohyus, należący wedle starszych poglądów do Helohyidae, a wedle nowszych do Raoellidae. Jak zauważył Thewissen z zespołem, zwierzę to wykształciło już struktury przypominające te spotykane u waleni, a różniące się od właściwych dla innych parzystokopytnych. Przykład stanowi budowa ucha, zębów, badania izotopowe potwierdzają, iż ssak ten żywił się w wodzie. Raoellidae bywają uznawane za grupę siostrzaną waleni (w szerszym rozumieniu, nie według Spaulding i in.).
Jako kolejną najbardziej pierwotną linię praca Spaulding i in. wskazuje Ambulocetus, jednak starsze odeń są Pakicetidae. Żyły już 50 milionów lat temu na równinach zalewowych i w rzekach Azji Południowo-Wschodniej. Thewissen i Willimas uznają je za najpierwotniejszą grupę waleni. Zaliczają do niej najstarszego z nich Ichthyolestes (tak pierwotny, że wzięto go niegdyś za mezonycha), Pakicetus i Nalacetus (niekiedy zalicza się tu też Himalayacetus). Osiągały rozmiary lisa-wilka. Ich oczy leżały na szczycie czaszki. Zęby sugerowały spożywanie twardego pokarmu mięsnego. Prawdopodobnie żywiły się rybami.
Wedle cytowanej już pracy Thewissena i Willimasa, jak też Thewissena i Bajpaia kolejną grupę po pakicetydach stanowią Ambulocetidae, trochę od tamtych młodsze, licząc około 49 milionów lat, które zamieszkiwały zatoki i estuaria Oceanu Tetydy, gdzie prowadziły ziemno-wodny tryb życia. Ich szczątki znaleziono w dzisiejszym Pakistanie. To najpierwotniejsze morskie walenie. Były większe od Pakicetidae, osiągając rozmiary uchatki. Cechowały się dużą głową, umięśnionym ciałem i długim ogonem, kończyny były ogólnie krótkie, ale stopy wydłużone. Thewissen i Bajpai porównują ambuloceta do krokodyla, widzą go jako zwierzę polujące z zaskoczenia w wodzie na ryby, prawdopodobnie w przybrzeżnych siedliskach o bogatej roślinności, zamieszkiwanych przez liczne mięczaki. Do Ambulocetidae zalicza się rodzaje: Ambulocetus, Gandakasia i Himalayacetus.
Kolejną rodziną są Remingtonocetidae o smukłym pysku. Zamieszkiwały płytkie morza. Ich skamieliny znajdywano w Pakistanie i Indiach. Zasiedlały siedliska przybrzeżne, chociaż były coraz lepiej przystosowane do wodnego trybu życia. Miały smukłą czaszkę o rozwiniętych zatokach. Cechowały się bardziej zaawansowanymi ewolucyjnie uchem (lepiej słyszały pod wodą) oraz zębami, posiadającymi jednak jeszcze sporo cech pierwotnych. Cztery kręgi krzyżowe zrastały się w kość krzyżową, dającą silne oparcie dla tylnych łap. Redukcja tylnych łap postąpiła do przodu w porównaniu z Pakicetidae czy też Ambulocetidae. Długi, silny ogon był spłaszczony grzbietowo-brzusznie. Rozmiary miały rozmaite, nie odbiegające od waleni wcześniejszych grup. Wymienia się tutaj Kutchicetus i Andrewsiphius, niekiedy łączone są w podrodzinę Andrewsiphiinae, a także Attockicetus, Dalanistes i Remingtonocetus.
Współczesne wobec Remingtonocetidae (żyły 48-35 milionów lat temu), ale lepiej przystosowane do w pełni wodnego środowiska były Protocetidae. Wedle Pyensona prawdopodobnie zasiedlały głównie przybrzeżne laguny i wody oblewające archipelagi, ale też otwarte morza. Szczątki ich znajdywano na południu Azji, w Afryce i w Ameryce Północnej. Zachowały jeszcze tylne łapy. Jest to duża i zróżnicowana grupa, a ich monofiletyzm jest obecnie kwestionowany. Hong-Yan i Xi-Jun dzielą je na podrodzinę Georgiacetinae, w której umieszczają 8 rodzajów, monotypową Makaracetinae oraz Protocetinae z 10 rodzajami, w tym Maiacetus, znanym ze znaleziska prawdopodobnie ciężarnej samicy. Cechowały się bocznie ustawionymi jak u dzisiejszych delfinów oczodołami. Przewód słuchowy zewnętrzny nie zdążył jeszcze zaniknąć, a zatoki rozrosnąć do wielkości obserwowanej u dzisiejszych waleni. Ślimak łączył w sobie zaawansowane cechy waleni i bazalne cechy lądowych parzystokopytnych. Duże różnice w uzębieniu świadczą o zróżnicowaniu w sposobach pobierania pokarmu. Niektóre Protocetidae miały krótkie, szerokie przednie i tylne łapy, które prawdopodobnie służyły im do pływania, ale też zapewniały powolne i niezgrabne przemieszczanie się na lądzie.
Dorudontidae i bazylozaury żyły w środkowym i późnym eocenie. Bazylozaury pod koniec tej epoki były już rozpowszechnione na całym świecie. Osiągały od 5 do 18 m  długości (niektóre źródła podają do 20 m). Dostosowały się już w całości do pełnomorskiego życia. Żywiły się zapewne rybami, a niektóre prawdopodobnie pożerały inne walenie. Obie grupy cechowały się opływowym (u bazylozaurów wężowatym, u dorudontynów raczej delfinowatym) kształtem ciała, niedługą szyją, kończynami przednimi przekształconymi w płetwy, a tylnymi silnie zredukowanymi. Zwierzęta te były przystosowane do słyszenia niskich dźwięków, ich ucho wewnętrzne z długim kanałem ślimaka o dużym okienku i większą liczbą jego zakrętów przypomina spotykane u fiszbinowców.
Kiedyś bazylozaurydy, do których zaliczano Dorudontidae jako Dorudontinae, uznawano za grupę siostrzaną kladu koronnego. Rodzinę Basilosauridae dzielono  na trzy podrodziny: Basilosaurinae, Dorudontinae i Stromeriinae, przy czym tę ostatnią kwestionowano. Wedle Thewissena, podnoszącego Dorudontinae do rangi odrębnej rodziny, wśród Dorudontidae szukać należy zwierzęcia będącego grupą siostrzaną kladu koronnego waleni. Nowszy pogląd widzi w bazylozaurydach przodka fiszbinowców, jako grupę siostrzaną kladu koronnego podaje bazylozauryda Cynthiacethus.
Prawalenie nie przetrwały do czasów współczesnych, żyły głównie w eocenie, miały jeszcze dużo cech prymitywnych.
34–32 miliony lat temu rozdzieliły się linie zębowców i fiszbinowców, tworzące razem grupę Neoceti. Ewolucję fiszbinowców autorzy opisu najpierwotniejszego z nich, Mystacodon, obrazują następującym kladogramem (uproszczono):
Marx i Fordyce dzielą ewolucję fiszbinowców na trzy fazy, powstanie grupy sytuując 38 milionów lat temu. Pierwsza z nich, 36–30 milionów lat temu, obejmuje gwałtowną radiację adaptacyjną. Była to najszybsza faza ewolucji fiszbinowców. Druga, trwająca 30–23 milionów lat temu – przyniosła powstanie fiszbinów, utratę zębów i w konsekwencji wykształcenie specyficznego sposobu odżywiania się poprzez filtrację. Fiszbinowce mające fiszbiny tworzą grupę Chaeomysticeti. W końcu zaś przed 3–4 milionami lat różnorodność tych zwierząt spadła na skutek zmian klimatycznych. Prawdopodobnie te same zmiany klimatu spowodowały niezależne powstanie gigantyzmu w kilku liniach ewolucyjnych fiszbinowców.
Filogenezę zębowców przedstawia z kolei następujący kladogram autorstwa Churchill i in., autorów opisu Echovenator (uproszczono):
Istotną różnicą między zębowcami a fiszbinowcami jest wykorzystywanie przez te pierwsze ultradźwięków. Wykształcenie tej cechy zajść musiało nie wcześniej niż u Neoceti. Najstarszym znanym przedstawicielem zębowców jest Simocetus, zamieszkujący tereny dzisiejszego Oregonu 32 miliony lat temu, on jeszcze prawdopodobnie nie posiadał tej zdolności. Natomiast ultradźwięków używał już Echovenator, a także ostatni wspólny przodek i dzisiejszych delfinów. W późnym oligocenie i miocenie żyły Squalodontidae, określane po angielsku "delfinami rekinozębnymi". Systematyka łączy je w jedną nadrodzinę z suzowatymi. Linia kaszalotów zwiększała rozmiary ciała. Współczesny kaszalot spermacetowy jest największym zębowcem, jaki kiedykolwiek istniał, a wiąże się to z jego polowaniami na odpowiednio wielkie głowonogi. Natomiast orka oceaniczna przystosowała się do polowań na inne walenie. Delfiny z rodzaju Tonin przystosowały się do przybrzeżnych środowisk półkuli południowej, podobnie jak morświn.
Z kolei linia hipopotamów reprezentowana jest w zapisie kopalnym od środkowego miocenu. Najstarsze znaleziska pochodzą z Kenii. Wskazuje to na pewien problem: mianowicie pomiędzy rozdzieleniem się linii hipopotamów i waleni a śladem tej pierwszej linii w zapisie kopalnym znajduje się luka obejmująca jakieś 40 milionów lat, dlatego powraca ciągle pogląd o pokrewieństwie hipopotamów i świniokształtnych, wspierany przez pewne podobieństwa anatomiczne. Praca Boisserie i współpracowników z 2005 prezentuje następujący kladogram obrazujący miejsce hipopotamów wśród kopytnych i ich ewolucję (uproszczono, rodzinę hipopotamowatych zaznaczono barwą lawendową):
Widoczne na kladogramie antrakoteria powstały prawdopodobnie w środkowym eocenie w Azji Południowo-Wschodniej. Wyewoluowały prawdopodobnie z Helohyidae. W zapisie kopalnym po raz pierwszy pojawiają się w osadach sprzed 41 milionów lat z Birmy. Następnie rozprzestrzeniły się szeroko, w późnym eocenie dotarły na Afryki, gdzie żyły jeszcze 10 milionów lat temu (Libycosaurus z Ugandy o ziemno-wodnym trybie życia). Były obecne również na kontynencie amerykańskim. Występowały obficie w późnym miocenie. Przetrwały aż do 2,5 miliona lat temu. Ostatnie znaleziska ponownie pochodzą z Azji. Mioceńskie antrakoteria mogły dać początek hipopotamowatym, a wspomniany Libycosaurus mógł stanowić grupę siostrzaną hipopotamowatych, co sytuuje tę rodzinę wśród zaawansowanych ewolucyjnie antrakoteriów.
Włodzimierz Cichocki, Agnieszka Ważna, Jan Cichocki, Ewa Rajska-Jurgiel, Artur Jasiński, Wiesław Bogdanowicz: Polskie nazewnictwo ssaków świata. Warszawa: Muzeum i Instytut Zoologii PAN, 2015. ISBN 978-83-88147-15-9.
Wiciokrzew pomorski (Lonicera periclymenum L.) – gatunek zdrewniałego pnącza należący do rodziny przewiertniowatych. Występuje w Europie Zachodniej i Południowej, w Polsce osiąga wschodnią granicę zasięgu. Roślina często uprawiana, głównie ze względu na efektowne, silnie pachnące kwiaty. Wyhodowano szereg odmian uprawnych. Dawniej gatunek wykorzystywany był także jako leczniczy. Na stanowiskach naturalnych w Polsce podlega częściowej ochronie prawnej. Czerwone, kuliste owoce są lekko trujące.
Gatunek subatlantycki o zasięgu obejmującym obszary w Europie znajdujące się pod wpływem klimatu oceanicznego, charakteryzującego się ciepłym, niezbyt gorącym latem i łagodną zimą.
Na północy jego zasięg sięga po Szetlandy, zachodnie wybrzeża Norwegii, następnie przez południową część Półwyspu Skandynawskiego, Gotlandię po wybrzeża Zatoki Gdańskiej. Granica zasięgu biegnie następnie w kierunku południowym do pogórza alpejskiego i wzdłuż niego do wybrzeży Morza Śródziemnego. Nieliczne stanowiska znajdują się w pasie wybrzeży Półwyspu Apenińskiego oraz na wschodnim wybrzeżu Adriatyku. Na południu rośnie na całym niemal Półwyspie Iberyjskim oraz na północnych krańcach Afryki, w Maroku. Najliczniej spotykany jest w lasach na wybrzeżach Atlantyku (w Polsce nad Bałtykiem).
Jako gatunek zawleczony notowany jest w Ameryce Północnej; w części wschodniej – Nowej Szkocji, Ontario i Maine oraz na zachodzie w Waszyngtonie i Oregonie.
Przez Polskę przebiega wschodnia granica zwartego zasięgu wiciokrzewu. Na stanowiskach naturalnych występuje głównie w północno-zachodniej oraz południowo-zachodniej Polsce. Najliczniejsze stanowiska ciągną się wzdłuż brzegów Bałtyku, pasem zwężającym się ku wschodowi. W rejonie wysp Wolin i Uznam oraz na Nizinie Szczecińskiej gatunek ten jest rozpowszechniony i w wielu miejscach rośnie bardzo obficie. Rozproszone stanowiska znajdują się w pasie pojezierzy między wybrzeżem i dolinami Warty i Noteci. W południowo-zachodniej Polsce wiciokrzew pomorski rośnie na wielu stanowiskach na Przedgórzu Sudeckim, Nizinie Śląsko-Łużyckiej, Nizinie Śląskiej oraz na Wale Trzebnickim (po okolice Krotoszyna i Kępna). Wiele stanowisk w południowo-zachodniej Polsce ma najwyraźniej charakter antropogeniczny. W zachodniej i północnej Polsce rozpowszechniany był dawniej przez leśników niemieckich, sadzony był przy osadach leśnych i przy drogach, także dla osłony budowli wojskowych w obszarach umocnionych. Gatunek poza tym skutecznie rozsiewany jest z miejsc uprawy przez ptaki.
W Wielkopolsce nieliczne, uznawane za naturalne stanowiska, znajdują się w powiecie szamotulskim. Niektórzy autorzy podejrzewają, że naturalne może być stanowisko w obrębie Wielkopolskiego Parku Narodowego w uroczysku Wypalanki. Izolowane stanowisko na Mazowszu chronione jest w rezerwacie Biele Chojnowskie, choć prawdopodobnie jest pochodzenia antropogenicznego.
Pnącze prawoskrętne, osiągające wysokość zwykle do 5 m wysokości, rzadko wyższe (do 10–12 metrów, z Wolińskiego Parku Narodowego podawano okazy o wysokości 18 metrów). Owija się wokół podpór (np. pni drzew). Różne części rośliny okryte są włoskami gruczołkowymi, które są też przyczyną lepkości końcowych, kwitnących odcinków pędów.
Pędy gładkie, okrągłe, o długich międzywęźlach i niezgrubiałe w węzłach. Roczne pędy zwykle szaro owłosione i często purpurowo nabiegłe. Starsze okryte popielatoszarą, włóknistą i łuszczącą się korą. Osiągają do kilku cm średnicy. Pąki są wąskostożkowate, ułożone nakrzyżlegle (rzadko 3 w okółku), silnie odstają od pędu. Okryte są wieloma, jasnobrązowymi łuskami, na grzbiecie zaostrzonymi. Ślady po liściach są ciemnoszare, wąskie i osadzone na wyraźnej podstawce. Na pędach widoczne są bardzo liczne, koliste i czarne przetchlinki o różnej wielkości.
Ulistnienie naprzeciwległe. Liście krótkoogonkowe (ogonek do 7 mm długości), górne siedzące, ale nie zrośnięte u nasady. Blaszka o długości 4–6 cm (rzadko do 9 cm), eliptyczna lub odwrotnie jajowata, na szczycie zaostrzona lub tępa. Brzegi są zwykle całe, choć zdarzają się liście zatokowato wcinane. Za młodu liście są owłosione, z czasem stają się nagie. Z wierzchu są ciemnozielone, od spodu jaśniejsze, sinozielone.
Skupione po 3 w wierzchotkach, które z kolei zebrane są w 3–5 okółków tworzących zbity kwiatostan w formie nibygłówki, wyrastający na ogruczolonej szypułce długości 4–9 cm na końcach pędów. Poszczególne kwiaty wsparte są drobnymi podkwiatkami o długości 1–2 mm, częściowo osłaniających zalążnię. Okwiat, jak i cały kwiat pięciokrotny, składa się z krótkiego, ogruczolonego kielicha oraz grzbiecistej korony (do 4–5 cm długości) o wyciągniętej rurce (do 2,5 cm długości). Korona jest w pąku i za młodu często purpurowo nabiegła, w czasie kwitnienia kremowobiała, po czym w miarę przekwitania coraz bardziej żółknie. Cała od zewnątrz ogruczolona. Rurka kończy się dwiema odgiętymi wargami, z których dolna jest niepodzielona, a górna, tworzona z 4 zrośniętych płatków, rozcięta jest na 4 łatki. Pręciki w liczbie 5, o zróżnicowanej długości wystają poza rurkę korony. Słupek dolny z nitkowatą szyjką wystającą poza rurkę korony jeszcze dalej niż pręciki.
Ciemnoczerwone, kuliste i soczyste niby-jagody z trwałymi ząbkami kielicha na szczycie, okryte lepkimi gruczołkami. Zawierają nieliczne nasiona.
Owalne o długości ok. 4 mm i szerokości 3 mm, na brzegach ścieśnione, odlegle, koliście żłobione. Powierzchnia falista, lekko błyszcząca, pomarańczowo-brązowa.
Nasiona kiełkują wiosną. Część podliścieniowa (hipokotyl) siewki ma do 3 cm długości, jest naga, u dołu biała, w górze zielonawopurpurowa. Dwa nagie liścienie są delikatne, cienkie, jajowate, u nasady klinowate a na wierzchołku zaokrąglone. Osiągają do 8 mm długości i 5 mm szerokości. Z wierzchu są zielone lub bladozielone, od spodu jaśniejsze i matowe. Część nadliścieniowa (epikotyl) osiąga do 5 mm długości jest fioletowopurpurowa i mogą na niej pojawiać się pierwsze odstające włoski. Kolejne międzywęźla są już wyraźnie owłosione. Pierwsze liście są naprzeciwległe i ich kształt jest zmienny – mogą być odwrotnie jajowate i wycięte na szczycie  albo jajowate i zaostrzone. Nasada jest szeroko klinowata. Blaszka pierwszej pary liści jest naga i tylko orzęsiona na brzegu, na wiązkach przewodzących po dolnej stronie blaszki drugiej i trzeciej pary listków pojawiają się włoski. Owłosione są ogonki liści osiągające do 4 mm długości. Rośliny kiełkujące z nasion w pierwszym roku osiągają 10–30 cm wysokości. W kolejnych latach przyrosty roczne wynoszą 1–2 m. Maksymalną wysokość wiciokrzew osiąga w ciągu od 5 do 10 lat. Młode liście w warunkach łagodnego klimatu oceanicznego mogą zacząć się rozwijać już w styczniu, a w kwietniu listowie jest już rozwinięte. Liście opadają późno, bo w końcu października, niemal do końca nie zmieniając zielonego koloru.Kwitnienie
Przypada na okres od maja do czerwca, rzadziej do lipca (u odmiany ‘Serotina’ kwitnienie trwa do jesieni). Kwiaty przyjemnie i dość silnie pachną, szczególnie po zmierzchu. Otwarte pozostają przez trzy doby w miarę upływu tego czasu stopniowo blednąc i zmieniając położenie pręcików i słupków. Przedprątne kwiaty początkowo mają w dół i w bok odgiętą szyjkę słupka oraz wyprostowane pręciki. Podczas drugiej doby kwitnienia pręciki, które wysypały pyłek zginają się w dół, a szyjka słupka prostuje się. Kwiaty zapylane są przez owady wabione nektarem, barwnym i efektownym okwiatem oraz połyskliwą epidermą na wewnętrznej, wywiniętej stronie warg korony kwiatowej. Kwiaty mają tak długą rurkę korony, że mogą być zapylane tylko przez długotrąbkowe motyle z rodziny zawisakowatych. Inne owady mają utrudniony dostęp do nektaru nie tylko z powodu znacznej długości ciasnej rurki, ale także z powodu gładkości i natłuszczenia jej wewnętrznej powierzchni. Trzmiele i pszczoły radzą sobie jednak w ten sposób, że wygryzają otwór w rurce kwiatu i spijają nektar, nie doprowadzając do zapylenia. W przypadku braku odwiedzin owadów w kwiatach następuje samozapylenie.Rozsiewanie
Owoce dojrzewają w sierpniu i wrześniu. Nasiona rozsiewane są przez ptaki, szczególnie przez wrony oraz drozdowate, przy czym przejście nasion przez przewód pokarmowy ptaka przyśpiesza ich kiełkowanie. Owoce zachowują się na pędach często do mrozów.Rozmnażanie wegetatywne
Według niektórych źródeł, wiciokrzew pomorski rozmnaża się głównie wegetatywnie za sprawą płożących i korzeniących się pędów. Ponieważ zakwitają tylko te rośliny, które trafią i wespną się na odpowiednią podporę, sytuacja taka dotyczyć może gorszych warunków siedliskowych (np. silnego ocienienia), gdzie dominują rośliny płonne. Analizy genetyczne wykazały, że średnio tylko co czwarta roślina kwitnąca ulega podziałowi wegetatywnemu. Większość roślin na stanowiskach pochodzi z reprodukcji generatywnej.
Drewno wiciokrzewu ma kolor zielony. Cechą charakterystyczną, odmienną od innych przedstawicieli rodzaju, jest brak rdzenia. Drewno wiciokrzewów wyróżnia się poza tym wyjątkowo dużą liczną promieni drzewnych wynosząca powyżej 21 na odcinek długości 1 mm ustawiony poprzecznie do pnia.
Podstawowa liczba chromosomów tego gatunku wynosi x = 9. Jako organizm diploidalny, wiciokrzew ma podwójny garnitur chromosomów (2n) wynoszący 18, choć stwierdzono także nieróżniące się morfologicznie rośliny o zwielokrotnionej liczbie chromosomów: 4x (2n=36) oraz 6x (2n=54).
Roślina zawiera m.in. taniny, flawonoidy, śluz, węglowodany, kwas salicylowy. Znane są z ziela tego gatunku glikozydy sekoirydoidowe: sekologanina (lonicerozyd), sekoksylagina, morronizyd i sekologanozyd. Charakterystyczny aromat wydzielany przez kwiaty o zmroku przypomina zapach lilii z nutą waniliowo-drzewną. Główne odoranty olejku eterycznego pozostają nieznane, stwierdzono jednak w olejku oksymy i szereg aminokwasów (leucynę, izoleucynę, fenyloalaninę i walinę).
Owoce zawierają substancję goryczową i są lekko trujące dla ssaków po zjedzeniu dużej ilości. Owoce z powodu jaskrawo czerwonej barwy i słodkiego smaku są kuszące, zwłaszcza dla dzieci. Ich spożycie spowodować może zaburzenia trawienia, pracy serca i układu nerwowego, w skrajnych przypadkach prowadzące do śmierci. Głównymi objawami zatrucia są: wymioty, biegunka, pocenie się, łzawienie, przekrwienie twarzy z rozszerzonymi źrenicami, skurcze mięśni, tachykardia i zaburzenia rytmu serca, senność, czasem przechodząca w śpiączkę. Zazwyczaj uzdrowienie następuje w ciągu 48 godzin.
Wiciokrzew pomorski spotkać można w świetlistych, rzadziej zacienionych lasach, gdzie rośnie jako podszyt, w zaroślach i zbiorowiskach okrajkowych. Jest to roślina światłolubna, która najsilniej rośnie i kwitnie w miejscach dobrze nasłonecznionych. W lasach optymalnie rozwija się na siedlisku lasu mieszanego bagiennego. Rośnie na glebach świeżych i wilgotnych, średniożyznych, o odczynie umiarkowanie kwaśnym, zarówno na podłożu mineralnym, jak i organicznym. Źle znosi obecność węglanu wapnia w glebie. W miejscach zacienionych i na siedliskach świeżych płoży się po ziemi i nie zakwita, optymalnie rozwija się w miejscach wilgotnych, w pobliżu zbiorników, na obrzeżach lasu.
W fitosocjologicznej klasyfikacji zbiorowisk roślinnych wiciokrzew pomorski jest gatunkiem charakterystycznym dla dąbrów z klasy Quercetea robori-petraeae oraz dla zbiorowisk zaroślowo-okrajkowych ze związku Pruno-Rubion fruticosi i zespołu Frangulo-Rubetum plicati. W obrębie dąbrów wyraźnie najliczniej rośnie w kwaśnym lesie brzozowo-dębowym (Betulo-Quercetum), w wilgotnych, piaszczystych zagłębieniach w rejonie wybrzeża morskiego. Dla zespołu tego wiciokrzew uważany jest za gatunek wyróżniający, lub nawet charakterystyczny. Występuje także w buczynach, olsach i łęgach. W miejscach masowego występowania tworzy zwarty kobierzec na dnie lasu, wspina się i oplata rosnące w nim drzewa i krzewy. Zwłaszcza w olszynach z wysoką roślinnością bagienną, bujnie oplecione wiciokrzewem drzewa i krzewy mają osobliwy wygląd przypominając lasy tropikalne.
Skłębione pędy pnącego się wiciokrzewu pomorskiego są chętnie wybierane na miejsce gniazdowania przez drobne ptaki śpiewające. Ptaki drozdowate, wróblowate i muchołówki wykorzystują włóknistą korę do wicia gniazd.
Młode pędy, zwłaszcza na stanowiskach słonecznych lub suchych, atakowane są przez mszyce (Hyadaphis xylostei Schrank i Hydaphis foeniculi). Mszyce przyciągają z kolei sikorki modre, sieciarki i biedronki, poza tym zarażają rośliny wirusem Honeysuckle latent virus (HLV). Na wiciokrzewie pomorskim żerują także gąsienice wielu motyli. W południowym Wiltshire w Anglii na pnączach tych żerowały 34 gatunki ciem. Jest to też roślina pokarmowa pokłonnika kamilla oraz Orchestes lonicerae z ryjkowcowatych. Liście są minowane przez muchówki z rodzaju Chromatomyia (Ch. periclymeni, Ch. lonicerae, Ch. aprilina) oraz Aulagromyza (A. hendeliana, A. cornigera).
Poza wyspecjalizowanymi do korzystania z nektaru wiciokrzewu zawisakowatymi, gatunek ten przyciąga także wiele innych owadów podczas kwitnienia. Błonkówki przegryzają się do wnętrza kwiatu, a niektóre muchówki i trzmiele odwiedzają kwiaty wiciokrzewu po to by zdobyć pyłek kwiatowy. Obfitość owadów przyciąga z kolei nietoperze.
Wiciokrzew pomorski bywa też porażany przez grzyby – Aecidium periclymeni, Erysiphe lonicerae, Mycosphaerella clymenia i Puccinia festucae. Szereg gatunków grzybów stwierdzano na martwym drewnie wiciokrzewów.
Z kolei wiciokrzewy ciasno oplatając drzewa i krzewy ograniczają ich przyrost pni na grubość i w efekcie często powodują ich deformację.
Gatunek ten jest typem nomenklatorycznym podrodzaju Periclymenum (wiciokrzew) obejmującego pnącza o kwiatach zwykle długorurkowych, skupionych na szczytach pędu. Wiciokrzew pomorski wyróżnia się od innych gatunków z tego podrodzaju tym, że najwyższa para liści jest siedząca i nie zrośnięta kołnierzykowato.
ssp. periclymenum – podgatunek nominatywny o cechach (górna para liście siedząca) i zasięgu pokrywającym się z charakterystyką i areałem gatunku, z wyjątkiem południowych krańców Półwyspu Iberyjskiego,
ssp. hispanica (Boiss. & Reut.) Nyman (syn. Lonicera hispanica Boiss. & Reut.) – podgatunek wyróżniający się tym, że górna para liści pod kwiatostanem jest wyraźnie ogonkowa, liście są wyraźniej zaostrzone, od spodu bardziej sine, młode liście owłosione są na obu powierzchniach. Występuje w środkowej i południowej Hiszpanii, w południowej Portugalii oraz w północno-zachodniej Afryce.W obrębie gatunku wyróżnia się liczne odmiany uprawne wyróżniające się intensywniejszą barwą kwiatów, odmiennym zabarwieniem liści, sposobem wzrostu roślin, intensywnością zapachu kwiatów i długością kwitnienia:
‘Belgica’ – odmiana belgijska – rośliny o pokroju krzaczastym, liściach grubszych i nagich oraz kwiatach z zewnątrz purpurowych,
‘Belgica Select’ – dorasta tylko do 3 m wysokości, kwiaty od zewnątrz fioletowo-czerwone, wewnątrz początkowo kremowe, z czasem żółte, kwitnie dwukrotnie od maja do lipca i od końca lipca do października, ma wyraźnie purpurowo nabiegłe szypułki, nerwy i młode pędy,
‘Chojnów’ – rośliny o pokroju zwartym, krzaczastym (osiągają 2–3 m wysokości), kwiaty z zewnątrz ciemnopurpurowe, wewnątrz kremowe, kwitnienie trwa od czerwca do września, liście mniejsze niż u typu, za młodu purpurowo nabiegłe,
‘Graham Thomas’ i ‘Sweet Sue’ – kwiaty barwy początkowo kremowej, później żółtej, kwitnienie od maja do września, bardzo obfite,
‘Serotina’ (znana też jako ‘Serotina Florida’, syn. Lonicera semperflorens Gold.) – odmiana późna – kwitnie bardzo obficie, powtarza kwitnienie od sierpnia do jesieni, kwiaty w pąkach oraz z zewnątrz są ciemnopurpurowe, wewnątrz żółte,
Rodzajową nazwę naukową nadał Linneusz na cześć Adama Lonitzera – niemieckiego lekarza i botanika z XVI wieku. Nazwa gatunkowa pochodzi od dwóch słów greckich – perí co oznacza „wokoło, dookoła” oraz klýmenon oznaczającego „pnącze”. Nazwa Periclymenum w języku greckim u Dioskurydesa odnosiła się do tego lub podobnego mu pnącza.
W starszych publikacjach w języku polskim gatunek opisany jest jako „gdula mniejsza” (u Syreniusza), „kozipowóy” (Marcin z Urzędowa) i „wonny powoy” (Marcin Siennik). W języku kaszubskim gatunek określany jest mianem „kozieniec”. Nazwa „wiciokrzew pomorski” była w użyciu już w okresie międzywojennym, choć równocześnie obok określeń „lonicera okręgowa” i „róża jerychońska”. Współcześnie, obok nazwy „wiciokrzew pomorski” używane bywa określenie „wiciokrzew powojowy”.
Gatunek objęty był w Polsce ścisłą ochroną gatunkową na stanowiskach naturalnych od 1957 roku ze względu na rzadkość występowania w znacznej części kraju, zagrożenie dla izolowanych stanowisk, zwłaszcza wzdłuż granicy zasięgu oraz efektowny i oryginalny pokrój (uważany jest za najpiękniejsze pnącze w rodzimej florze). Od roku 2014 objęty jest ochroną częściową. Lokalnie zagrożeniem dla gatunku są prace leśne, trzebież i wycinka drzew, co prowadzić może do niszczenia niektórych, izolowanych stanowisk. Z drugiej strony ze względu na zdolność do ukorzeniania i rozrastania się pędów płożących, ma dużą odporność na uszkodzenia mechaniczne. W związku z ochroną gatunkową, okazy wiciokrzewu pomorskiego rosnące w lasach muszą być zachowywane, chyba że technologia prac prowadzonych w lasach to uniemożliwia przy braku rozwiązań alternatywnych i braku zagrożenia dla populacji. W praktyce zaleca się podczas pozyskiwania drewna zachowywanie wszystkich drzew stanowiących podporę dla tego gatunku.
Liczne populacje wiciokrzewu pomorskiego chronione są w Polsce w szeregu różnych form ochrony przyrody. Lasy z masowo występującym wiciokrzewem na wyspie Wolin, chronione są w granicach Wolińskiego Parku Narodowego, gdzie gatunek ma bardzo duże i niezagrożone zasoby. Bardzo nielicznie rośnie w Wielkopolskim i Słowińskim Parku Narodowym. Stanowiska na granicy zasięgu chronione bywają w formie rezerwatów przyrody tak jest np. w okolicy Krotoszyna (rezerwat Miejski Bór), Warszawy (Biele Chojnowskie) i w Wielkopolsce (Bytyńskie Brzęki).
Ekosystemy, w których występuje wiciokrzew pomorski (kwaśne dąbrowy, buczyny, łęgi i olsy) stanowią siedliska przyrodnicze chronione w europejskiej sieci Natura 2000. W Polsce obszary największej koncentracji stanowisk wiciokrzewu chronione są w dwóch ostojach Natura 2000 – Trzebiatowsko-Kołobrzeski Pas Nadmorski (PLH320017) oraz Wolin i Uznam (PLH320019).
Wiciokrzew pomorski jest często uprawiany jako roślina ozdobna. Walorem są: efektowne i silnie pachnące kwiaty, długi czas kwitnienia, pnący pokrój i długo utrzymujące się jaskrawo czerwone owoce. W uprawie znacznie bardziej cenione od formy typowej, są odmiany, np. ‘Serotina’ o intensywniej wybarwionych kwiatach, kwitnąca do jesieni. Wiciokrzew najlepsze wrażenie robi na stanowiskach, na których może rosnąć swobodnie. Dobrze rośnie przy altanach, pergolach, bramach i innych podporach. Ze względu na długie kwitnienie i efektowny zapach – zalecany jest do sadzenia przy miejscach częstego pobytu ludzi – np. przy ławkach i oknach.Roślina lecznicza
O różnych zastosowaniach leczniczych donoszą głównie starsze źródła. Już Pliniusz Starszy zalecał podawanie tej rośliny w winie jako leku na dolegliwości śledziony. Współcześnie gatunek ten nie jest wykorzystywany leczniczo i nie znajduje się w Farmakopei Polskiej i Europejskiej. Roślina była wykorzystywana przy leczeniu chorób skóry, do usuwania wrzodów. Ziele posiadać miało właściwości wykrztuśne i przeczyszczające. Syrop z kwiatów stosowany był w leczeniu chorób układu oddechowego, podczas gdy napar z liści działać miał korzystnie w leczeniu chorób wątroby i śledziony. Stosowany był też do płukania jamy ustnej w przypadku owrzodzenia. Kwiaty działać miały przeciwskurczowo, ściągająco, moczopędne, wykrztuśne, miały obniżać temperaturę ciała. Owoce działać miały wymiotnie i przeczyszczająco. Ziele stosowane było jako środek wzmacniający skórę i błony śluzowe. Kwiatom i zielu przypisywane jest też działanie napotne, a liściom – lekko przeczyszczające i ściągające. Nasiona działać mają moczopędnie. Gatunek stosowany był także w kuracjach przeciwrakowych.Roślina jadalna
Słodki nektar bywa wysysany przez dzieci z nasady kwiatów po urwaniu rurki korony. Kwiaty, słodkie w smaku, mogą być zresztą zjadane na surowo w całości.Roślina pastewna
Liście pnących wiciokrzewów są ulubionym pożywieniem kóz. Nazwa naukowa podobnego gatunku – wiciokrzewu przewiercienia (L. caprifolium) oznacza dosłownie „kozi liść”. Podobnie roślina nazywana jest zwyczajowo w językach francuskim, niemieckim, włoskim i kaszubskim („kozieniec”). Owocami karmiono kury.
Gatunek nie ma istotnych wymagań co do gleby, jednak na glebach suchych i ubogich lepiej rośnie podlewany i nawożony. Jest mrozoodporny w polskich warunkach (strefy mrozoodporności 4–10), choć zdarza mu się przemarzać podczas ostrych zim, przy temperaturach poniżej –20 °C. Rośnie dobrze w pełnym słońcu i w półcieniu, przy czym kwitnienie jest bardziej obfite w tej drugiej sytuacji. Znaczący wpływ na intensywność kwitnienia ma także zastosowanie w nawożeniu pogłównym fosforanu amonu. Jako optymalne warunki rozwoju wskazywane jest też ocienienie dolnych części rośliny przy pełnym nasłonecznieniu górnej części pędów. Wiciokrzew pomorski wymaga podpory (np. pergoli lub drzewa) wokół której się owija, lub przy której pędy trzeba podwiązywać.
Nie wymaga cięcia poza wiosennym usuwaniem martwych pędów. Co kilka lat zalecane jest jednak silne cięcie odmładzające roślinę.
W uprawie gatunek ten jest najczęściej rozmnażany wegetatywnie za pomocą sadzonek zielnych pozyskiwanych w czerwcu lub lipcu. Sadzonki te po wysadzeniu w inspektach rozwijają się w nich przez jeden lub dwa lata. Wiciokrzew pomorski rozmnażany jest także za pomocą sadzonek zdrewniałych pozyskiwanych późną jesienią, które dołuje się w piasku na dworze. Wysadza się je do gruntu na wiosnę. Można też stosować rozmnażanie przez odkłady – pędy dwuletnie w maju lub czerwcu przykrywa się ziemią, po czym w ciągu sezonu wegetacyjnego ukorzeniają się i wiosną następnego roku mogą być odcięte od rośliny macierzystej.
Można też stosować rozmnażanie generatywne. Dojrzałe owoce po zbiorze we wrześniu oczyszcza się z miąższu. Pozyskane nasiona wysiewa się niezwłocznie do gruntu lub do inspektu. Nasiona mogą być także stratyfikowane w piasku i wysiane na wiosnę. Wysiane nasiona przykrywa się płytką (2 mm) warstwą ziemi.
Wiciokrzew pomorski pojawia się w celtyckiej legendzie o Tristanie i Izoldzie. Pnącze to wyrastało na grobie Tristana i oplatało pędami posąg Izoldy, i mimo iż trzykrotnie było ścinane, za każdym razem odrastało w ten sam sposób.
Na Wyspach Brytyjskich charakterystyczny sposób wzrostu wiciokrzewu, oplatający ściśle drzewo stanowiące podporę, powoduje, że gatunek ten symbolizuje miłosne uściski. Zmysłowy zapach kwiatów wywoływać ma marzenia senne pełne miłości i namiętności. Kwiaty wiciokrzewu oznaczają w symbolice kwiatów miłość oddaną, pełną poświęcenia. W końcu wiciokrzew w ogrodzie chronić ma go przed diabłem.
Atlas anatomiczny drewna: Lonicera periclymenum. Schoch W., Heller I., Schweingruber F.H., Kienast F. 2004: Wood anatomy of central European Species.
Widłogłówka (Phaner) – rodzaj naczelnych z grupy Strepsirrhini i rodziny lemurkowatych. Obejmuje 4 gatunki. Jak wszystkie lemurokształtne, pochodzą z Madagaskaru, zamieszkują zachodnią, północną i wschodnią część wyspy. Pierwotnie naczelne te umieszczono w rodzaju Lemur, w 1839, później przenoszono je do rodzajów Cheirogaleus i Microcebus, w końcu zaś doczekały się osobnej nazwy rodzajowej, nadanej w 1870 przez brytyjskiego zoologa Johna Edwarda Graya. Uznawano wtedy tylko 1 gatunek, Phaner furcifer (widłogłówka dwupręga, tana), jednak trzy podgatunki opisane w 1991 podniesiono do rangi osobnych gatunków w 2001. Istnieje możliwość identyfikacji nowych gatunków, zwłaszcza na północnym wschodzie Madagaskaru.
Phaner jest najsłabiej zbadany spośród wszystkich lemurów. Gatunki należące do tego rodzaju są jednymi z największych członków rodziny lemurkowatych: ich masa wynosi około 350 g. Są filogenetycznie najbardziej odrębną częścią swej rodziny, uchodząc za grupę siostrzaną reszty jej członków. Charakterystyczną cechą ich umaszczenia jest  ciemna pręgą zdobiąca grzbietową stronę, uwagę zwracają też ciemne pierścienie otaczające oczy zwierzęcia, a także duże, błoniaste uszy. Samce posiadają gruczoły zapachowe ulokowane pod gardłem. Używają ich jedynie we wzajemnej pielęgnacji, nie dla oznaczania terytoriów. Zamiast tego wydają liczne odgłosy. Takie powtarzane sygnały rozbrzmiewają pod koniec nocy. Jak inni członkowie lemurkowatych, są to zwierzęta nocne, śpią za dnia w dziuplach drzew i gniazdach. Są monogamiczne, w parze dominującą rolę odgrywa samica. Uważa się, że wydają na świat tylko jedno młode co dwa lata lub nawet rzadziej.
Zamieszkują różnorodne siedliska, od suchych lasów liściastych do lasów deszczowych. Poruszają się wśród gałęzi drzew na czterech łapach. Ich dieta składa się głównie z gumy i innych substancji wydzielanych przez drzewa, uzupełniają ją polując późno w nocy na niewielkie stawonogi. Trzem gatunkom zagraża wyginięcie, a czwarty uznawany jest za narażony. Liczebność ich populacji maleje z powodu niszczenia lasów. Jak wszystkie lemurokształtne, podlegają ochronie przed handlem komercyjnym przez CITES (załącznik I).
Istnienie tych naczelnych po raz pierwszy udokumentował w 1839 francuski zoolog Henri Marie Ducrotay de Blainville. Opisał on widłogłówkę dwupręgą (tanę, P. furcifer) jako Lemur furcifer. Za holotyp uważa się samicę (nr ew. MNHN 1834-136) pozyskaną z Madagaskaru przez francuskiego przyrodnika Justina Goudota. Dokładne miejsce pochodzenia tego okazu nie jest znane, aczkolwiek podejrzewa się Antongil Bay. W 1850 francuski zoolog Isidore Geoffroy Saint-Hilaire przeniósł rzeczonego lemura do rodzaju Cheirogaleus. Jednak często umieszczano go w rodzaju Microcebus (mikrusek, także: „lemurki myszate”). W 1870 brytyjski zoolog John Edward Gray przypisał to zwierzę do odrębnego rodzaju Phaner po początkowym włączeniu ich wraz z Microcebus do Lepilemur. Choć francuski przyrodnik Alfred Grandidier zaakceptował nowy rodzaj wyodrębiony przez Graya (umieszczając inne lemurkowate w rodzaju Cheirogaleus i zwracając uwagę na podobieństwa czaszek pomiędzy Cheirogaleidae i Lepilemur) w 1897, rodzaj Phaner nie zyskał szerokiej akceptacji. We wczesnych latach 30. XX wieku zoolodzy Ernst Schwarz, Guillaume Grandidier i inni wskrzesili nazwę, wskazując na cechy pośrednie tego taksonu w stosunku do Cheirogaleus i Microcebus.
Do końca XX wieku uznawano tylko 1 gatunek omawianego rodzaju, choć wcześniej zauważono różnice w rozmiarach i ubarwieniu. Po porównaniu okazów muzealnych paleoantropolog Ian Tattersall i antropolog fizyczny Colin Groves wyróżnili w 1991 trzy nowe podgatunki: P. f. pallescens, P. f. parienti i P. f. electromontis. W 2001 Groves podniósł status każdego z czterech podgatunków do rangi gatunku w oparciu o zauważalne różnice w ubarwieniu, wielkości i proporcjach ciała pomiędzy izolowanymi populacjami. Choć Tattersall nie zgodził się z tym, powołując się na niedostateczne w jego opinii dane, zyskała ona powszechną akceptację.
W grudniu 2010 Russell Mittermeier z Conservation International i genetyk Edward E. Louis Jr. ogłosili możliwość istnienia nieznanych jeszcze gatunków tego rodzaju w objętych ochroną obszarach rejonu Daraina, na północnym wschodzie Madagaskaru. Wcześniej, w październiku tego roku, obserwowano, odłowiono i wypuszczono pewien okaz, ale badania genetyczne nie określiły jeszcze, czy rzeczywiście należy go zaliczyć do nowego gatunku. Zwierzę wykazywało nieznacznie odmienny od spotykanego u znanych gatunków wzór umaszczenia. Jeśli okaże się nowym gatunkiem, naukowcy planują nazwać go od Fanamby, organizacji kluczowej dla ochrony tych lasów.
Etymologia nazwy rodzajowej Phaner ciekawiła badaczy przez wiele lat. Gray często tworzył tajemnicze nazwy taksonów, których nie wyjaśniał. W 1904 amerykański zoolog Theodore Sherman Palmer starał się udokumentować etymologie wszystkich nazw taksonów ssaków, jednak nie potrafił definitywnie wyjaśnić pochodzenia właśnie nazwy rodzajowej Phaner, wskazując tylko na pochodzenie z greki od φανερός (phaneros) oznaczającego „widoczny, oczywisty”. W 2012 Alex Dunkel, Jelle Zijlstra i Groves podjęli próbę wyjaśnienia zagadki. Idąc za pewnymi początkowymi spekulacjami, poszukiwanie literatury wydanej około 1870 ujawniło źródło nazwy: brytyjską komedię The Palace of Truth autorstwa W. S. Gilberta, której premiera odbyła się w Londynie 19 listopada 1870, prawie półtora tygodnia przed datą ukończenia przedmowy manuskryptu Graya (także opublikowanego w Londynie). Komedia skupia się na bohaterach noszących imiona: Król Phanor, Mirza i Azema. Jako że rodzaje Mirza i Azema (maki rudy, Microcebus rufus, obecnie synonim dla Microcebus) zostały również opisane w tej samej publikacji i są równie zagadkowe, autorzy doszli do wniosku, że Gray widział komedię i nadał trzem rodzajom lemurów jako nazwy imiona jej bohaterów.
W wydanym w 2015 roku przez Muzeum i Instytut Zoologii PAN Polskim nazewnictwie ssaków świata rodzaj ten występuje pod nazwą widłogłówka.
Widłogłówka może stanowić grupę siostrzaną reszty Cheirogaleidae (na górze, Weisrock et al. 2012) bądź też może być bliżej spokrewniona z Lepilemur (na dole, Masters et al. 2013).
W obrębie rodziny lemurkowatych (Cheirogaleidae) rodzaj Phaner jest najbardziej filogenetycznie odrębny. Jednak jego miejsce pozostawało do niedawna niepewne. Synapomorfią właściwą lemurkowatym jest rozgałęzienie tętnicy szyjnej, z którym wstępuje ona do czaszki. Występuje ona wobec tego również u Phaner. Analizy morfologiczne, immunologiczne i powtarzalnych sekwencji DNA zaowocowały różnymi koncepcjami położenia filogenetycznego rodzaju, przy czym badania z 2001 i 2008 dysponowały niewystarczającymi informacjami bądź przyniosły bardzo niejasne wyjaśnienie pozycji rodzaju.
Na podstawie analizy 7 genów mitochondrialnych i 3 jądrowych wykazano podobieństwa Phaner z rodzajem Lepilemur z rodziny lepilemurowatych. Autorzy pracy zasugerowali, że może to być m.in. wynikiem hybrydyzacji i introgresji po początkowym rozdzieleniu się linii filogenetycznych tych rodzin. Późniejsza praca, w oparciu o analizę 43 cech morfologicznych i mtDNA, także grupowała Phaner z lepilemurem. Jeśli jest to poprawne, rodzina Cheirogaleidae byłaby parafiletyczną. Jednak znacząca zgodność pomiędzy dwoma badaniami filogenezy lemurów – jednym z 2004 wykorzystującym analizę SINE i kolejnym z 2012 wykorzystującym testy obejmujące wiele loci – daje silne wsparcie tezie uznającej Phaner i resztę lemurkowatych za grupy siostrzane, a więc i przyznającej dalsze pokrewieństwo Phaner i Lepilemur. Podział na linie Phaner i innych lemurkowatych mógł zajść około 38 milionów lat temu, niedługo po radiacji większości z głównych linii lemurokształtnych z Madagaskaru, która zaszła około 43 miliony lat temu.
Praca Yoder et al. z 2016 prezentuje kladogram dość podobny do przedstawionego powyżej. Samo powstanie rodziny lemurkowatych uczeni ci szacują na pomiędzy 25 a 30 milionami lat temu, co nie do końca zgadza się z danymi przedstawionymi na ich kladogramie. Najbardziej bazalnym przedstawicielem rodziny okazuje się widłogłówka. Następnie, przed 29 milionami lat, wyodrębniła się linia prowadząca do lemurka. Później oddzieliła się gałąź, która dała początek lemurakowi. W końcu, 20 milionów lat przed naszę erą, kolejny podział dał początek liniom mikrusa oraz mikruska, które ulegały dalszemu podziałowi. Taki przebieg ewolucji nie jest pewny, nie można wykluczyć, że w rzeczywistości mikrus nie tworzy kladu z mikruskiem, stanowiąc grupę zewnętrzną kladu mikruska z lemurakiem.
Do rodzaju Phaner należą jedne z największych, obok Cheirogaleus, przedstawiciele rodziny lemurkowatych. Masa ich ciał mieści się w zakresie od 350 do 500 g, podczas gdy długość głowy i tułowia – od 23,7 do 27,2 cm, a długość ogona – od 31,9 do 40,1 cm.
Futro grzbietowej strony ciała jest jasnobrązowe bądź jasnoszarobrązowe. Po brzusznej stronie ciała może być żółte, kremowe, białe bądź bladobrązowe. Czarna pręga rozciąga się od ogona przez grzbiet w płaszczyźnie pośrodkowej aż do głowy, gdzie dzieli się widlasto na szczycie głowy. Tworzący się w ten sposób kształt litery Y wiedzie do ciemnych pierścieni okalających oczy, niekiedy zstępuje jeszcze niżej, do pyska. Pręga grzbietowa różni się szerokością i jasnością. Podstawa ogona cechuje się tą samą barwą, co futro na grzbiecie, zazwyczaj kończąc się czernią; ogon jest puszysty. Uszy lemurokształtnych są względnie duże, błoniaste. U samców pod gardłem znajduje się gruczoł zapachowy, który ma w przybliżeniu 20 mm szerokości i jest barwy różowej. U samic w tym samym miejscu znajduje się wąska łata nagiej skóry, wydaje się ona nie tworzyć żadnych wydzielin.
Małpiatki te mają względnie długie tylne kończyny. Wspinają się po pniach i grubych gałęziach dzięki dużym dłoniom i stopom o poszerzonych opuszkach na palcach, jak też przypominających pazury paznokciach. Długi język pomaga dobierać się do naturalnej gumy roślinnej i nektaru, długa kątnica ułatwia trawienie gum roślinnych. Występuje długi, tworzony przez dolne siekacze i kły leżący ku przodowi grzebień zębowy, bardziej zwarty, o znacznie zredukowanych przestrzeniach międzyzębowych, co ma ograniczyć akumulację między zębami spożywanych gum roślinnych.
Rodzaj odróżniają od innych lemurkowatych rowki na zębach szczęki, równoległe i nie zbiegające się ku przodowi szczęki. Po lewej i po prawej stronie znajdują się w szczęce i w żuchwie po 2 siekacze, 1 kieł, 3 przedtrzonowce i 3 trzonowce, co w sumie daje 36 zębów. Pierwszy górny siekacz (I1) jest długi, zakrzywiony w kierunku środka ust, co jest wyjątkowe wśród lemurokształtnych. Natomiast drugi górny siekacz (I2) jest niewielki. Siekacze te rozdziela diastema. Górne kły są duże, a ich końce zakrzywione. Górne przednie przedtrzonowce (P2) przypominają kształtem kły, są bardziej wydatne, niż u jakichkolwiek innych współczesnych lemurokształtnych. Kolejny górny przedtrzonowiec (P3) osiąga za to bardzo małą wielkość, nosi pojedynczy, zaostrzony guzek kontaktujący się z językową obręczą (cingulum), obejmującą podstawę zęba. Dwa guzki na ostatnim górnym przedtrzonowcu (P4) to duży paracone i mniejszy protocone. Jak u innych lemurkowatych, pierwszy dolny przedtrzonowiec (P2) przypomina kieł, jest duży, podczas gdy grzebienie na trzech dolnych przedtrzonowcach są rozwinięte lepiej, niż u innych lemurkowatych. Pierwsze 2 górne trzonowce (M1–2) noszą rozwinięte hipokony, a policzkowa obręcz jest na każdym z nich dobrze rozwinięta. Zęby trzonowe w porównaniu z występującymi u innych lemurkowatych są względnie małe. Drugi trzonowiec żuchwy i szczęki (M2 and M2) wykazuje w porównaniu ze spotykanym u mikrusków zredukowaną funkcjonalnośćSamce w porównaniu z innymi lemurokształtnymi mają względnie małe jądra, a ich kły są tej samej wielkości, co spotykane u samic. Podczas pory suchej samice mogą ważyć więcej niż samce. Oba wzorce dymorfizmu płciowego są zgodne z teorią doboru płciowego u zwierząt odpowiednio monogamicznych lub wykazujących dominację samic. Samice mają dwie pary sutków.
Przedstawicieli rodzaju Phaner spotyka się za zachodzie, północy i wschodzie Madagaskaru, jednak ich zasięg występowania nie jest ciągły. Występują w różnych typach siedlisk: od suchych lasów liściastych zachodniego wybrzeża do lasów deszczowych na wschodzie. Często obserwuje się je także w lasach wtórnych, jednak nie na obszarach nie posiadających ciągłej pokrywy leśnej. Najpospoliciej występują na zachodzie wyspy. Nie spotyka się ich na południu Madagaskaru, w kolczastych lasach suchego południowego skraju wyspy, natomiast niedawno doniesiono o ich obecności w Parku Narodowym Andohahela na południowym wschodzie, co jeszcze nie zostało potwierdzone. Zespół E. Louisa Jr. zasugerował, że gdzieś na wyspie mogą bytować nieodkryte jeszcze gatunki.
Widłogłówka dwupręga występuje na Półwyspie Masoala na północnym wschodzie wyspy, natomiast widłogłówka górska żyje na dalekiej północy wyspy, zwłaszcza w Parku Narodowym Montagne d'Ambre. Widłogłówka płowobrzucha spotykana jest w regionie Sambirano na północnym zachodzie, a widłogłówka jasna zamieszkuje zachód Madagaskaru.
Phaner należą do najsłabiej poznanych lemurokształtnych. Mało wiadomo na ich temat. Względnie dobrze zbadano jedynie P. pallescens, najpierw podczas dwóch ekspedycji Pierre’a Charles-Dominique, Jean-Jacques’a Pettera i Georges’a Pariente'a w latach siedemdziesiątych, a szerzej w badaniu z 1998 z Kirindy Forest. Jak inne lemurkowate, wiodą nocny tryb życia, śpią za dnia w dziuplach drzew (typowo duże drzewa baobabu), bądź w opuszczonych gniazdach zbudowanych przez Mirza coquereli, które adaptują wyścielając je liśćmi – gdy rodzą się młode, dokładane są często świeże liście. W przeciągu roku do snu służyć może nawet 30 miejsc, z których każde wykorzystywane może być przez różny okres.
W nocy widłogłówki odwiedzają miejsca żerowania w obrębie ich areału. Przemieszczają się doń na czterech łapach, wśród gałęzi, z dużą szybkością przemierzają znaczne dystanse przeskakując z drzewa na drzewo bez zatrzymywania się. Widywano je też na ziemi, gdzie goniły się nawzajem, choć niektórzy autorzy zaprzeczają, by podczas spotkań dochodziło do agresji, a także na wysokości 10 m, zazwyczaj jednak zwierzęta te obserwuje się biegające wśród gałęzi na wysokości 3-4 m. Podczas biegów skaczą poziomo na 4-5 m pomiędzy gałęziami, lub nawet na 10 m przy niewielkiej utracie wysokości.
Stworzenia te są czułe na intensywność światła, aktywność rozpoczynają gdy zaczynają zapadać ciemności, w półmroku, nawołując wielokrotnie i odpowiadając odgłosom swych sąsiadów, nim pójdą żerować. Przed samym świtem komunikują się znowu na drodze do miejsc dziennego spoczynku. Niska temperatura również skłania widłogłówki do powrotu do miejsc snu, nawet dwie godziny przed świtem. Wzór odblasków światła w ich oczach, widoczny nocą, jest unikalny wśród lemurokształtnych, gdyż zwierzęta te mają skłonność do kiwania głową w górę i na dół lub na boki.
Zwierzęta terytorialne. Rozmiar terytorium zależy od dostępności pożywienia, jego powierzchnia może wynosić od 3 do 10 ha. Dzięki temu, że mają zdolność do szybkiego przemieszczania się, osobniki mogą łatwo bronić swych terenów – wystarcza im 5 minut by przenieść się z jednego krańca terytorium na drugi. Terytoria samców zachodzą na siebie w niewielkim stopniu. Podobny wzorzec obserwuje się w przypadku samic. Natomiast terytoria osobników różnych płci mogą zachodzić na siebie. Na obszarach zachodzenia na siebie terytoriów („obszary spotkań”) kilku sąsiadów może gromadzić się i nawoływać wspólnie bez agresji. Wiele grup rodzinnych może zgromadzić się na tych obszarach, samice często wstępują w relacje społeczne z innymi samicami i młodymi. W przeciwieństwie do innych lemurokształtnych przedstawiciele rodzaju Phaner nie pozostawiają znaków zapachowych, zamiast czego posługują się głosem podczas sporów terytorialnych. Uważa się je za bardzo wokalne stworzenia, wykorzystujące złożony zestaw odgłosów. Średnio samiec wydaje 30 głośnych okrzyków na godzinę. Maksimum wydawania odgłosów przypada na zmierzch i świt. Ich wysokie, piszczące czy gwiżdżące odgłosy pomagają badaczom zlokalizować je w terenie. Zidentyfikowano odgłosy wskazujące na stres, odgłosy walki, odgłosy Hon wykorzystywane w kontaktach między samcem a samicą, odgłosy Ki i Kiu wyrażające większą ekscytację podczas kontaktu i identyfikujące wydającego, a także odgłosy Kea, długie nawoływania pomiędzy samcami z przylegających do siebie terytoriów. Samice, kiedy mają młode, wydają również odgłosy beczące.
Samce i samice sypiają i pożywiają się razem jako pary monogamiczne, choć obserwowano również poligamię i samotny tryb życia. W Kirindy Forest obserwowano pary pozostające przy sobie przez wiele sezonów, choć widywano je podczas żerowania jedynie w samotności, a większość ich interakcji polegało na konfliktach o miejsca żerowania. Dzielenie gniazd przez pary zdarza się raz na trzy dni. Podczas wzajemnej toalety samiec pozostawia na samicach wydzielinę swego gruczołu zapachowego spod gardła. Sesje toalety mogą trwać kilka minut. Podczas jedzenia samice zdają się dominować nad samcami, pierwsze uzyskują dostęp do pożywienia. Dominują również nad nieterytorialnymi samcami, co wskazuje na pełną dominację samic, porównywalną z obserwowaną u lemura katty.
Rozród obserwowano pod koniec pory suchej, na początku listopada. Porody następują od późnego lutego do wczesnego marca. W sezonie na świat przychodzi tylko jedno młode, choć samice mają po dwie pary sutków. Matka początkowo pozostawia młode w niestrzeżonej dziupli drzewa, podczas gdy sama udaje się na żerowanie. Nie obserwowano, by starsze dzieci przebywały uczepione na swych matkach. Gdy podrosną i zanim będą w stanie przemieszczać się samodzielnie są pozostawiane wśród roślin. Samice wytwarzają mleko przez dwa lata po porodzie. Potomstwo pozostaje pod opieką rodziców przez trzy lata lub więcej. Nie ma informacji na temat ich rozprzestrzeniania się po osiągnięciu dorosłości. Nie obserwowano samic rodzących w następujących po sobie latach.
Widłogłówki przystosowały się do diety składającej się z gum drzew i soku mlecznego. Ich dieta składa się głównie z gum drzew z rodzaju migdałecznik Terminalia, na których często pasożytują larwy chrząszczy drążące pod korą. Phaner spożywają gumy wypływające przez pęknięcia kory cierpiących na pasożyty drzew lub same żłobią otwór w korze swym grzebieniem zębowym, by następnie zlizać wydzielinę swym długim językiem. Pomiędzy marcem i majem gumy roślinne stanowią większą część ich diety. Udokumentowano także, jak pożywają gumy gatunków Commiphora i Colvillea racemosa, wydzieliny pączków Zanthoxylum tsihanimposa, sok mleczny baobabów (Adansonia), nektar kwiatów Crateva greveana, bogate w cukry wydzieliny Machaerotidae żerujących na drzewach rodzaju Rhopalocarpus i bardzo niewielkie ilości owoców. Choć zamieszkują szeroki przekrój siedlisk leśnych, gumy i inne wydzieliny roślinne innych gatunków prawdopodobnie dominują w ich diecie. Nie stwierdzono u nich estywacji ani akumulacji rezerw tłuszczu na porę suchą.
By sprostać zapotrzebowaniu na białka i azot, lemurokształtne te polują również na niewielkie stawonogi. W niewoli P. furcifer preferowały polowanie na modliszki i ćmy z rodziny zawisakowatych, ignorując zaś Caelifera, larwy ciem Coeloptera i niewielkie gady. Polują zazwyczaj latem podczas nocy, po zbieraniu gumy typowo w koronach drzew lub na pniach. Owady są łapane rękoma. To stereotypowe zachowanie obserwowano u innych lemurkowatych, jak też u galagowatych. Jednak wydzieliny kilku gatunków drzew, którymi żywią się te naczelne, znane są z dużej zawartości białka, wobec czego widłogłówki mogą też sprostać swemu zapotrzebowaniu na aminokwasy bez polowania na owady.
Istnieją nocne lemurokształtne współwystępujące z widłogłówkami. Na zachodzie Madagaskaru konkurencja międzygatunkowa między nimi jest minimalizowana przez podział siedlisk w piętrze koron drzew pomiędzy poszczególne gatunki, jak choćby wykorzystywanie tylko najwyższych miejsc dziennego spoczynku na wysokości przynajmniej 8 m nad ziemią. Konkurencja z innymi lemurkowatymi, jak lemurek myszaty czy Mirza coquereli, jest najbardziej intensywna, jeśli chodzi o pozyskanie gum wytwarzanych przez Terminalia podczas pory suchej, ale widłogłówki zawsze przepędzają lemurokształtne innych gatunków. U osobników P. pallescens w Kirindy zaobserwowano w trakcie pory suchej spadek masy ciała nawet o 20%, pomimo braku zmian w produkcji wydzielin – wynikało by z tego, że obecność kwiatów i owadów w diecie ma istotny wpływ na kondycję zdrowotną tego gatunku.
Uważa się, że na widłogłówki polują duże sowy, jak uszatka madagaskarska, i węże, jak dusiciel Sanzinia madagascariensis. W jednym przypadku rodzina widłogłówek, zaskoczona przez rzeczonego węża, zastosowała wobec niego mobbing. Dzienne szponiaste, jak myszołów madagaskarski i czubak madagaskarski, polują na te lemurokształtne o zmierzchu, a zachowania prezentowane podczas polowań przez owadożera madagaskarskiego wskazują, że może on wyciągać je z ich miejsc dziennego spoczynku. Fossę (Cryptoprocta ferox) także widywano podczas atakowania widłogłówek, ich szczątki znajdowano w jej odchodach.
W 2012 Międzynarodowa Unia Ochrony Przyrody (IUCN) uznała P. parienti, P. electromontis i P. pallescens gatunki zagrożone wyginięciem, P. furcifer zaś za gatunek narażony na wyginięcie. Wcześniej przyjmowano, że ich populacja odnotowuje spadki liczebności z powodu utraty siedlisk, za którą odpowiada rolnictwo, w tym tworzenie pastwisk. Istnieją duże różnice w oszacowaniach zagęszczenia osobników w populacjach widłogłówek: od 50 do 550 osobników na km², jednak liczby te odzwierciedlają jedynie sytuację na niewielkich obszarach zasobnych w gumę drzewną – takie zagęszczenia osiągają tylko niewielkie, osamotnione populacje, podczas gdy ogólne zagęszczenie jest niewielkie.
Jak wszystkie lemurokształtne, Phaner objęto ochroną po raz pierwszy w 1969, kiedy zaliczono je do „Class A” African Convention on the Conservation of Nature and Natural Resources. Zabroniono tym samym polowań na nie i odłowu bez pozwolenia, które wydaje się tylko dla celów naukowych bądź interesu narodowego. Od 1973 obejmuje je również załącznik I CITES. Wprowadza to ścisłe regulacje na handel nimi, w tym zabrania handlu dla celów komercyjnych. Choć egzekwowanie prawa nie jest jednolite, chroni je także prawo Madagaskaru. Rzadko trzyma się je w niewoli – osobniki trzymane w niewoli dożywają od 12 do 25 lat.
F. Ankel-Simons: Primate Anatomy. Wyd. 3.. Academic Press, 2007. ISBN 0-12-372576-3. OCLC 804422748.
P.P. Charles-Dominique P.P. i inni, Ecology and social life of ''Phaner furcifer'' [w:] P.P. Charles-Dominique, J.J.J.J. Petter, Nocturnal Malagasy Primates: Ecology, Physiology, and Behavior, Academic Press, 1980, s. 75–95, ISBN 978-0-323-15971-5, OCLC 875506676 .
H.J. Chatterjee, S.Y.W. Ho, I. Barnes, C. Groves. Estimating the phylogeny and divergence times of primates using a supermatrix approach. „BMC Evolutionary Biology”. 9 (259), 2009. DOI: 10.1186/1471-2148-9-259. 
A.R. Dunkel, J.S. Zijlstra, C.P. Groves. Giant rabbits, marmosets, and British comedies: etymology of lemur names, part 1. „Lemur News”. 16, s. 64–70, 2012. ISSN 1608-1439. 
J.G. Fleagle: Primate Adaptation and Evolution. Wyd. 3.. Academic Press, 2013. ISBN 978-0-12-378632-6. OCLC 820107187.
C.P. Groves: Order Primates. W: D.E. Wilson, D.M. Reeder: Mammal Species of the World. Johns Hopkins University Press, 2005. ISBN 978-0-8018-8221-0. OCLC 62265494. (ang.)
C.P. Groves, I. Tattersall. Geographical variation in the fork-marked lemur, Phaner furcifer (Primates, Cheirogaleidae). „Folia Primatologica”. 56 (1), s. 39–49, 1991. DOI: 10.1159/000156526. 
C. Harcourt, J Thornback: Lemurs of Madagascar and the Comoros: The IUCN Red Data Book. World Conservation Union, 1990. ISBN 978-2-88032-957-0. OCLC 28425691.
G.A. Doyle, R.D. Martin: Maternal behavior in prosimians. W: P.H. Klopfer, K.J. Boskoff: The Study of Prosimian Behavior. Academic Press, 1979, s. 123–157. ISBN 978-0124123915. OCLC 850210233.
J.C. Masters, D. Silvestro, F. Génin, M. DelPero. Seeing the wood through the trees: The current state of higher systematics in the Strepsirhini. „Folia Primatologica”. 84, s. 201–219, 2013. DOI: 10.1159/000353179. PMID: 23880733. 
R.A. Mittermeier, E.E. Louis, M. Richardson, C. Schwitzer: Lemurs of Madagascar. et al.. Conservation International, 2010. ISBN 978-1-934151-23-5. OCLC 670545286.
R.M. Nowak: Walker's Mammals of the World. Wyd. 6.. Johns Hopkins University Press, 1999. ISBN 0-8018-5789-9.
W.C. Osman Hill: Primates Comparative Anatomy and Taxonomy I—Strepsirhini. Edinburgh University Press, 1953, seria: Edinburgh Univ Pubs Science & Maths, No 3. OCLC 500576914.
T.S. Palmer: Index Generum Mammalium: a List of the Genera and Families of Mammals. Waszyngton: Government Printing Office, 1904, s. 71-718. (ang.)
C. Roos, J. Schmitz, H. Zischler. Primate jumping genes elucidate strepsirrhine phylogeny. „PNAS”. 101 (29), s. 10650–10654, 2004. DOI: 10.1073/pnas.0403852101. PMID: 15249661. 
O. Schülke: Phaner furcifer, Fork-marked Lemur, Vakihandry, Tanta. W: S.M. Goodman, J.P. Benstead: The Natural History of Madagascar. University of Chicago Press, 2003, s. 1318–1320. ISBN 0-226-30306-3. OCLC 51447871.
D.R. Swindler: Primate Dentition: An Introduction to the Teeth of Non-human Primates. Cambridge University Press, 2002. ISBN 978-1-139-43150-7. OCLC 70728410.
F.S. Szalay, E. Delson: Evolutionary History of the Primates. Academic Press, 1980. ISBN 978-0126801507. OCLC 893740473.
F.S. Szalay, D. Seligsohn. Why did the strepsirhine tooth comb evolve?. „Folia Primatologica”. 27 (1), s. 75–82, 1977. DOI: 10.1159/000155778. PMID: 401757 (ang.). 
I. Tattersall: The Primates of Madagascar. Columbia University Press, 1982. ISBN 0-231-04704-5. OCLC 7837781.
I. Tattersall. Madagascar's Lemurs: Cryptic diversity or taxonomic inflation?. „Evolutionary Anthropology”. 16 (1), s. 12–23, 2007. DOI: 10.1002/evan.20126 (ang.). 
R. Weigl: Longevity of mammals in captivity; from the living collections of the world. E. Schweizerbart, 2005, seria: Kleine Senckenberg-Reihe wolumin = 48. ISBN 978-3-510-61379-3. OCLC 65169976.
  D.W.D.W. Weisrock D.W.D.W. i inni, Concatenation and concordance in the reconstruction of mouse lemur phylogeny: An empirical demonstration of the effect of allele sampling in phylogenetics, „Molecular Biology and Evolution”, 29 (6), 2012, s. 1615–1630, DOI: 10.1093/molbev/mss008, PMID: 22319174, PMCID: PMC3351788 .
Anne D.A.D. Yoder Anne D.A.D. i inni, 1. Cheirogaleid diversity and evolution: big questions about small primates [w:] Shawn M.S.M. Lehman, The Dwarf and Mouse Lemurs of Madagascar: Biology, Behavior and Conservation Biogeography of the Cheirogaleidae, Cambridge University Press, 2016, s. 3-20 [zarchiwizowane z adresu 2016-03-09] .