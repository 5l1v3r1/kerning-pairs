
Kodeks Synajski (łac. Codex Sinaiticus) – najstarszy, gdyż pochodzący z IV wieku, manuskrypt Septuaginty i Nowego Testamentu. Uchodzi za jeden z najlepszych rękopisów Nowego Testamentu. Jest jednym z czterech wielkich kodeksów biblijnych, jedynym zachowanym pisanym uncjałą rękopisem z pełnym tekstem Nowego Testamentu. Ma pełny tekst Nowego Testamentu, jednak w Starym Testamencie ma wiele braków. Kodeks został odkryty przez Tischendorfa w roku 1844.
Kodeks Synajski jako jedyny został napisany w czterech kolumnach. Otwarty liczył osiem kolumn, co sprawia wrażenie rozwiniętego zwoju. Niewykluczone więc, że jest to wynik naśladowania rozwiniętego zwoju. Kodeks Synajski oznaczany jest symbolami 
   (alef) oraz 01 (Gregory-Aland), δ 2 (von Soden). Na liście rękopisów Septuaginty według klasyfikacji Alfreda Rahlfsa został oznaczony symbolem S. Obecnie ponad ⅔ zachowanego kodeksu, tj. 346,5 jego kart, przechowywanych jest w londyńskim British Library (Additional Manuscripts 43725), 43 karty w Lipsku, 12 kart na Synaju i 3 fragmenty w Sankt Petersburgu.
Tekst kodeksu reprezentuje tradycję aleksandryjską. Bibliści oceniają go jako jeden z dwóch najważniejszych rękopisów Nowego Testamentu (obok Kodeksu Watykańskiego) i jeden z trzech najważniejszych rękopisów Septuaginty.
Pierwotnie składał się prawdopodobnie z około 740 pergaminowych kart. Karty mają wymiary 37,8 na 34,3 cm (według Alanda 43 na 38 cm). Oryginalne karty miały rozmiary 40 na 70 cm, zostały zgięte wpół i ułożone w foliały składające się z czterech folium (łac.; l.mn. folia, ozn. 8 kart), format popularny w średniowieczu. Na każdej karcie tekst zapisany jest w 4 kolumnach po 48 wierszy, w każdym wierszu znajduje się od 12 do 14 znaków. Księgi poetyckie Starego Testamentu pisane są stychometrycznie w dwóch kolumnach na stronę. Kodeks ma prawie 4 000 000 liter uncjalnych. Jakość pergaminu jest bardzo wysoka i niewiele rękopisów z IV wieku dorównuje Kodeksowi Synajskiemu pod tym względem. Jedynymi rękopisami z tej epoki o tak dobrym pergaminie są Kodeks Watykański i Kodeks Bezy (ok. 400 roku).
Stary Testament oprócz więcej niż połowy ksiąg obecnych w hebrajskim kanonie (przetłumaczonych z hebrajskiego) zawiera także księgi wtórokanoniczne oraz apokryfy: 2 Ezdrasza, Księga Tobiasza, Księga Judyty, Machabejskie (1, 2, 3, 4), Księga Mądrości i Księga Mądrości Syracha.
1 Księga Machabejska-4 Księga MachabejskaKsięgi Nowego Testamentu są w następującej kolejności: Ewangelie, Listy Pawła (List do Hebrajczyków umieszczony jest po 2 Ts, a przed 1 Tm), Dzieje Apostolskie, Listy powszechne i Apokalipsa św. Jana. Na końcu Nowego Testamentu zamieszczony został List Barnaby oraz Pasterz Hermasa (niekompletny).
Zapisany był wyłącznie wielkimi literami alfabetu greckiego, tj. uncjałą, na cienkich owczych i kozich skórach, brązowym i czarnym atramentem. Tytuły Psalmów i Pieśni nad Pieśniami wyróżniono czerwoną barwą. Sporządzony został przez trzech skrybów (A, B, D); napisany jest jednym ciągiem, łac. scriptio continua, bez podziału na słowa i wersety. Nie stosuje przydechów, ani akcentów, czasem litery są łączone w ligatury. Niektóre słowa, należące do tzw. nomina sacra (łac.), zazwyczaj skracane w innych rękopisach (jak gr. πατήρ oraz Δαυίδ), tutaj napisane są zarówno skrótami, jak i w pełnej formie. Następujące nomina sacra przedstawione są skrótami (u góry mają nadpisaną linię): (gr.) ΘΣ ΚΣ ΙΣ ΧΣ ΠΝΑ ΠΝΙΚΟΣ ΥΣ ΑΝΟΣ ΟΥΟΣ ΔΑΔ ΙΛΗΜ ΙΣΡΛ ΜΗΡ ΠΗΡ ΣΩΡ.
Tekst Ewangelii został podzielony według Sekcji Ammoniusza, do których dodano system odniesień do Kanonów Euzebiusza. Jest najstarszym rękopisem, posiadającym Kanony Euzebiusza. W wiekach VI-IX pracowało nad nim co najmniej siedmiu korektorów (a, b, c, ca, cb, cc, e).
W czasach kiedy powstawał kodeks nadal jeszcze spisywano teksty na papirusie lub pergaminie zwijanych potem w rulon. Skrybowie spisujący księgę przyzwyczajeni byli do pracy ze zwojami. Świadczy o tym to, iż na każdej stronie są cztery kolumny tekstu. Po otwarciu księgi czytelnik widzi osiem kolumn, zatem tyle samo, co po rozwinięciu zwoju.
Niewiele wiadomo o wczesnej historii kodeksu. Miejsce jego powstania to przedmiot spekulacji. Hort sądził, że został napisany prawdopodobnie w Rzymie, ponieważ system podziału tekstu na rozdziały w Dziejach Apostolskich jest ten sam, co w kilku rękopisach Wulgaty. Argument ten został obalony przez Armitage Robinsona, według którego system podziału wprowadził do Wulgaty sam Hieronim jako rezultat swych studiów w Cezarei. Robinson uważał, że kodeks powstał w Cezarei.
Kenyon opowiadał się za Egiptem ponieważ kształty liter kodeksu są podobne do papirusów znalezionych w Egipcie, z których część jest wcześniejszej daty niż Sinaiticus. Podobnie Gardthausen, Ropes i Sidney Jellicoe byli zdania, że kodeks napisany został w Egipcie. J. Rendel Harris sądził, że rękopis powstał w bibliotece Pamfila w Cezarei. Streeter, Skeat oraz H.J.M. Milne sądzili, że powstał w Cezarei. Skeat znalazł dwa warianty tekstowe kodeksu wspierające hipotezę cezarejską: w Mt 13, 54 kodeks stosuje unikatowy wariant (gr.) εις την αντιπατριδα αυτου (zamiast εις την πατριδα αυτου), a w Dz 8, 5 (gr.) εις την πολιν της Σαμαρειας (do miasta Samarii) zamienia na (gr.) εις την πολιν της Καισαριας (do miasta Cezarei). Oba te warianty nie występują w żadnym innym znanym dziś rękopisie i pochodzić muszą bezpośrednio od skryby, bądź od rękopisu powstałego w Cezarei.
Studia paleograficzne wskazują, że kodeks został napisany w IV wieku. Pogląd ten jest wspierany przez noty marginalne oraz system podziału tekstu, które pozwalają na dokładniejsze określenie czasu powstania kodeksu. Nie mógł powstać przed 330 rokiem, ponieważ zawiera Kanony Euzebiusza i jest to (łac.) terminus post quem. Nie mógł także powstać po 360 roku, ponieważ zawiera na marginesach odniesienia do Ojców Kościoła żyjących przed tą datą. Oznacza to, że rok 360 stanowi (łac.) terminus ante quem. Rękopis powstał więc prawdopodobnie w latach 330-360. Dawniej przypuszczano, że jest jednym z pięćdziesięciu egzemplarzy Biblii, których wykonanie Euzebiuszowi z Cezarei zlecił cesarz Konstantyn I Wielki w 332 roku. Uważał tak Tischendorf, Pierre Batiffol, Gregory i Skeat, jest to jednak mało prawdopodobna hipoteza.
Kirsopp Lake zwrócił uwagę na noty korektora c na końcu 2 Księgi Ezdrasza (=Nehemiasza) i Estery informujące, że tekst został poprawiony w oparciu o rękopis, który wyszedł spod ręki Pamfila i jest kopią Heksapli. To oznacza, że Kodeks Synajski przez pewien czas przechowywany był w Cezarei. Nie wiadomo kiedy kodeks trafił do klasztoru św. Katarzyny na Synaju.
Według Tischendorfa tekst Kodeksu Synajskiego spisany został przez czterech kopistów oznaczanych literami A, B, C, D i pięciu korektorów oznaczanych literami a, b, c, d, e. Milne i Skeat wykazali, że tekst spisali trzej skrybowie A, B, D, zaś skryba C nigdy nie istniał. Pomyłka Tischendorfa, który przypisał skrybie C sporządzenie w dwóch kolumnach poetyckich partii ST, wynikła z tego, że poetyckie partie ST ujęte zostały w dwóch kolumnach, a cały kodeks napisany został w czterech kolumnach. Skryba A sporządził większość historycznych i poetyckich ksiąg ST, niemal cały NT i List Barnaby. Czasami czynił całą serię błędów. Skryba B był odpowiedzialny za księgi prorockie Starego Testamentu i Pasterz Hermasa, miał najbardziej nieczytelny charakter pisma. Skryba D napisał Księgi Tobiasza, Judyty, połowę 4 Machabejskiej i ⅔ Psalmów, w Nowym Testamencie sporządził jedynie pięć pierwszych wierszy Apokalipsy. Jego charakter pisma jest uważany za najbardziej czytelny. Wszyscy skrybowie popełniali błędy itacyzmu (gr. ΔΑΥΕΙΔ zamiast ΔΑΥΙΔ, ΠΕΙΛΑΤΟΣ zamiast ΠΙΛΑΤΟΣ, ΦΑΡΕΙΣΑΙΟΙ zamiast ΦΑΡΙΣΑΙΟΙ, ΣΑΔΔΟΥΚΑΙΕΟΙ zamiast ΣΑΔΔΟΥΚΑΙΟΙ etc.). Najczęściej robił to skryba A.
Dzisiaj przyjmuje się, że nad Kodeksem Synajskim pracowało co najmniej siedmiu korektorów oznaczanych kolejno: a, b, c, ca, cb, cc, e. Zaproponowany przez Tischendorfa korektor d nigdy nie istniał, wyróżniono natomiast korektorów ca, cb i cc. Pierwszy z korektorów wykonał swoją pracę zanim kodeks opuścił skryptorium. Większość korekt dokonana została w Cezarei (m.in. korektorzy ca i cb). Najwięcej poprawek naniósł korektor ca, który dokonał ich we wszystkich księgach, z wyjątkiem Listu Barnaby. Poprawki ostatniego korektora pochodzą z IX wieku. Późniejsze, pojedyncze poprawki, są bardzo nieliczne i nie mają charakteru systematycznej pracy, ostatnie pochodzą prawdopodobnie z XII wieku. Wszystkich korekt są ponad 23 tysiące, a dokonywane były głównie w tekście Starego Testamentu.
Kodeks posiada ponadto nieco arabskich not na marginesie, określane są jako Arabic A i Arabic B. Arabic A dokonał w sumie ośmiu not, z których siedem w Księdze Izajasza, a jedna w Księdze Zachariasza. Arabic B dokonywał not komentujących tylko na marginesie Księgi Apokalipsy. Według jednej z not 7. pieczęć Apokalipsy otwarta zostanie na początku 7 tysiąclecia (bizantyjski kalendarz), tj. w roku 1491. Zdaniem Parkera noty w Apokalipsie dokonane zostały po roku 1453, a przed 1492.
Kodeks był prawdopodobnie widziany w 1761 roku przez włoskiego podróżnika Vitaliano Donatiego podczas jego wizyty na Synaju. Wynika to z fragmentów pamiętnika Donatiego opublikowanych w 1879 roku:
“Bibbia in membrane bellissime” to prawdopodobnie Kodeks Synajski, a złoty ewangeliarz to lekcjonarz 300 (na liście Gregory-Aland).
Konstantin von Tischendorf, przeświadczony że analiza starych rękopisów dowiedzie wierności tekstu biblijnego wobec wysuwanej wówczas krytyki, postanowił samodzielnie zbadać wszystkie znane manuskrypty. Po czteroletnich poszukiwaniach w europejskich bibliotekach, przybył w maju 1844 roku do klasztoru św. Katarzyny w południowej części półwyspu Synaj. Do tej ufortyfikowanej siedziby prawosławnych greckich mnichów można było się dostać jedynie w koszu opuszczanym na linie przez niewielki otwór w murze. Pozwolono mu przez kilka dni prowadzić poszukiwania w trzech klasztornych bibliotekach, ale jego wysiłki nie przyniosły żadnego rezultatu. Kiedy miał już opuścić klasztor, zauważył w hallu biblioteki głównej wielki kosz wypełniony pergaminami, które mnisi zamierzali spalić, podobnie jak już postąpiono z dwoma wcześniejszymi. Tischendorf znalazł wśród tych pergaminów 129 kart pochodzących z greckiego przekładu fragmentów tzw. Starego Testamentu. Otrzymał zgodę na zabranie zaledwie 43 arkuszy, pozostałe musiał zostawić w klasztorze. Zawierały one następujące księgi ST: 1 Kronik, Jeremiasz, Nehemiasz i Estery. Pozostawione karty kodeksu należały do ksiąg: Izajasza, 1 i 4 Machabejskich. Tekst owych 43 kart wydał w 1846 roku jako Codex Friderico-Augustanus.
W 1845 roku archimandryta Porfiriusz (Uspienski), późniejszy metropolita kijowski i halicki, widział kodeks wraz z kartami, których Tischendorfowi nie pokazano. Zanotował:
W 1846 roku kapitan C.K. MacDonald odwiedził górę Synaj, oglądał kodeks i zakupił w klasztorze dwa minuskułowe rękopisy NT 495 i 496.
W styczniu 1853 roku Tischendorf ponownie odwiedził synajski klasztor, jednak nie znalazł nawet fragmentu kodeksu. Przywiózł natomiast do Europy szereg innych rękopisów pochodzących ze średniowiecza.
W 1859 roku Tischendorf był w klasztorze po raz trzeci, tym razem uzyskując wsparcie finansowe rządu rosyjskiego. Czwartego lutego, w przeddzień opuszczenia przezeń Synaju, przypadkowo pokazano mu nie tylko te arkusze, które odnalazł 15 lat wcześniej, ale także inne. Zawierały one komplet greckiego Nowego Testamentu, znaczną partię greckiego przekładu Starego Testamentu, ponadto List Barnaby i Pasterz Hermasa. Aż do tego czasu List Barnaby znany był jedynie w łacińskim, bardzo swobodnym przekładzie. W sumie Tischendorf zapoznał się z 346,5 kartami.
Bibliście pozwolono przewozić kodeks partiami do Kairu, gdzie go kopiowano. Początkowo nie było mowy ani o przekazaniu kodeksu, ani o jego sprzedaży. Był to jednak okres, kiedy klasztor pozbawiony był swego arcybiskupa, a wybór nowego przedłużał się. Kandydatem mnichów był Cyryl, jednak patriarcha Jerozolimy miał zastrzeżenia co do jego osoby. Tischendorf zaoferował mu poparcie rosyjskiego cara w zamian za kodeks. Była to nieoficjalna umowa pomiędzy Tischendorfem a Cyrylem, o której mnisi nie musieli wiedzieć. We wrześniu 1859 roku kodeks został podarowany „najbardziej chrześcijańskiemu monarsze świata”, carowi Rosji – Aleksandrowi II. By dopełnić wszelkich formalności, Tischendorf musiał jeszcze udać się do Konstantynopola, ponieważ rząd turecki stwarzał pewne utrudnienia. Dzięki dyplomacji biblisty, owe 346,5 kart na kilka dekad trafiło do Petersburga. Tekst tej partii kodeksu został wydany przez Tischendorfa w 1862 roku, w czterech tomach, tym razem jako Bibliorum Codex Sinaiticus Petropolitanus.
Arcybiskup Synaju w liście do Tischendorfa z 15 lipca 1869 roku wypomniał, że mnisi są zawiedzeni w swoich oczekiwaniach, ponieważ aż dotąd nie otrzymali żadnego daru za kodeks. Tischendorf natychmiast wystosował list do rosyjskiego ministra i 18 listopada 1869 roku klasztor na Synaju otrzymał 7000 rubli w złocie. Ponadto 2000 rubli otrzymał Monaster Przemienienia Pańskiego na górze Tabor.
Trzynastego września 1862 roku fałszerz rękopisów Constantine Simonides na łamach Guardiana (1862, IX, grudzień, – s. 162-166), obwieścił publicznie, że to właśnie on w 1839 roku sporządził kodeks w klasztorze św. Pantelejmona na Athosie i dlatego rękopis nie ma przypisywanej mu tekstualnej wartości. Określił go jako „liche dzieło swojej młodości”. Miał go sporządzić w wieku 15 lat w przeciągu zaledwie 9 miesięcy, a wykorzystał do tego celu moskiewskie wydania tekstu Nowego Testamentu oraz rękopisy przechowywane na Athosie. Tischendorf odpowiedział 22 grudnia 1862 w niemieckiej gazecie Allgemeine Zeitung, że w samym tylko Nowym Testamencie w wielu miejscach Kodeks Synajski różni się od wszystkich wydań moskiewskich oraz od wszystkich późnych rękopisów.
Henry Bradshaw, na łamach Guardiana (z dnia 26 stycznia 1863 roku), wykazał absurdalność roszczeń Simonidesa. Bradshaw zapytał o to, w jaki sposób kodeks dostał się z Athos do klasztoru na Synaju. Przypomniał też, że kodeks liczy około 4 milionów liter, że zawiera List Barnaby, który aż dotąd nie posiadał rękopisów w języku greckim.
Mnisi, którzy od samego początku nie zostali wprowadzeni w szczegóły przekazania kodeksu, mieli swoją wersję tego wydarzenia. Twierdzili, że cenny manuskrypt został jedynie wypożyczony, a ponieważ nigdy nie został oddany, więc Tischendorf jest złodziejem. Na murze klasztornym widnieje tłumaczenie „rzekomo” pozostawionego przez Tischendorfa listu z obietnicą, iż „na pierwszą prośbę Świętego Bractwa Góry Synaj zwróci manuskrypt, nieuszkodzony i w dobrym stanie”. Wersja ta upowszechniana jest wśród turystów, popierana jest przez media (np. BBC). Stoi to w sprzeczności z listami, które Tischendorf otrzymywał później z klasztoru. Dlatego bibliści, paleografowie i bibliotekarze bronią Tischendorfa (K. Lake, T.C. Skeat, B. Metzger). W 1869 roku arcybiskup Kallistrat III, przełożony klasztoru na Synaju, wysłał list do cara, w którym zrzekł się w imieniu swego klasztoru praw wobec kodeksu. List znaleziony został dopiero 18 lutego 2010 roku w archiwach rosyjskiego Ministerstwa Spraw Zagranicznych.
Kodeks na ogół był i w dalszym ciągu jest wysoko oceniany, cieszy się dobrą opinią wśród krytyków tekstu, biblistów, jak i przedstawicieli kościoła. Jednak zwolennicy (łac.) Textus receptus nigdy nie byli nim zachwyceni. Do takich należał John William Burgon, którego zdaniem Sinaiticus, oraz Vaticanus i Codex Bezae, są zepsutymi rękopisami. Każdy z tych trzech kodeksów ma sfabrykowany tekst, jako rezultat arbitralnej i lekkomyślnej recenzji”. Najważniejsze z tych trzech kodeksów, א i B, Burgon przyrównał do „dwóch fałszywych świadków” wspomnianych w Mt 26,60.
Na początku XX wieku W.N. Beneszewicz (1874-1938) odkrył fragmenty trzech dalszych kart kodeksu związane z innymi rękopisami w bibliotece na górze Synaj. Beneszewicz trzykrotnie odwiedzał klasztor na Synaju (w latach 1907, 1908, 1911), nigdzie jednak nie stwierdził, podczas której z wizyt wszedł w posiadanie fragmentów kodeksu. Owe trzy fragmenty natychmiast zostały przekazane do Petersburga, gdzie są przechowywane do dziś.
British Library rozpoczęło negocjacje o zakup kodeksu w roku 1931. Brytyjczycy oferowali 40 000 funtów, strona radziecka żądała 200 000 funtów. W 1933 roku Józef Stalin sprzedał 346,5 kart kodeksu za sumę 100 000 funtów British Museum w Londynie. Przez długi czas była to najwyższa cena, jaką kiedykolwiek zapłacono za pojedynczą książkę, w dodatku niekompletną. W British Library, przy użyciu lampy ultrafioletowej, badał go Teodor Cressy Skeat.
Obecnie zdecydowana większość stron znajduje się w londyńskim British Library (od 1973 roku), wystawione obok Kodeksu Aleksandryjskiego. Poprzednio wywiezione 43 karty przechowywane są w bibliotece Uniwersytetu Lipskiego w Niemczech, trzy fragmenty w Rosyjskiej Bibliotece Narodowej w Petersburgu oraz 12 stron i kilkanaście fragmentów w Klasztorze św. Katarzyny w Egipcie.
W 1975 roku pod północnym murem klasztoru znaleziono 47 skrzyń z ikonami i pergaminami. Odkryto też dwanaście brakujących kart i kilkanaście fragmentów z Kodeksu Synajskiego. Jedenaście kart zawiera teksty Pentateuchu, jedna zaś karta Pasterz Hermasa. Do tej pory zostały one udostępnione tylko wąskiemu gronu uczonych. Pierwszego września 2009 roku brytyjski uczony Nikolas Sarris odkrył w bibliotece klasztoru kolejny, dotychczas nieznany fragment kodeksu zawierający tekst Jz 1,10.
W 2007 roku tekst kodeksu został zdigitalizowany przez Centrum Badań Manuskryptów Nowego Testamentu w oparciu o wydanie faksymile Lake’a z 1911 roku. W marcu 2005 roku British Library, we współpracy z innymi bibliotekami przechowującymi kodeks, podjęło decyzję o cyfrowej prezentacji kodeksu. Wstępnie oszacowano, że zebranie całości na CD-ROM-ie kosztowało około milion amerykańskich dolarów. Stan techniczny stron kodeksu nie pozwalał na ich transport, dlatego uczeni postanowili dokonać jego rekonstrukcji wirtualnej. Udostępniony miał być też w Internecie przez zespół specjalistów europejskich, amerykańskich oraz egipskich. Mnisi synajscy zgodzili się wziąć udział w projekcie digitalizacji kodeksu, pomimo ich żądań zwrotu wszystkich kart rękopisu. Szóstego lipca 2009 roku, po czterech latach pracy, opublikowano w internecie cyfrową wersję kodeksu. Dzięki wysiłkowi wielu uczonych każdy chętny może obejrzeć Kodeks Synajski. Przewiduje się też, że do oryginalnego tekstu greckiego zostaną dołączone przekłady: angielski, niemiecki, hiszpański i nowogrecki. Przygotowuje się również wydanie facsimile kodeksu w wersji papierowej.
Tekst kodeksu zawiera pewne braki i opuszczenia, są to całe zdania, frazy lub słowa. W stosunku do Textus receptus liczba tych opuszczeń wynosi ok. 400. Część z nich może być rezultatem niedbalstwa i pomyłek kopistów, jednak zdecydowana większość pochodzi z rękopisów, z których korzystali kopiści, ponieważ są one poświadczone przez inne starożytne rękopisy. Dean Burgon zarzucał kodeksowi, że w samych tylko Ewangeliach opuszcza 3 455 słów.
w Liście do Rzymian doksologia występuje po 16, 23, brak wiersza 24.Opuszczenia te są charakterystyczne dla tekstu aleksandryjskiego.
Mt 5,44 – ευλογειτε τους καταρωμενους υμας, καλως ποιειτε τοις μισουσιν υμας (błogosławcie tych, którzy was przeklinają, dobrze czyńcie tym, którzy was nienawidzą);
Mt 6,13b – οτι σου εστιν η βασιλεια και η δυναμις και η δοξα εις τους αιωνας. αμην „Albowiem Twoje jest królestwo, i moc, i chwała, na wieki. Amen.” brak całej frazy.
Mt 10,39a – ο ευρων την ψυχην αυτου απολεσει αυτην, και (Kto stara się zachować swoje życie, straci je, a);
Mt 20,23 – και το βαπτισμα ο εγω βαπτιζομαι βαπτισθησεσθε (i chrztem którym Ja chrzczę, będziecie ochrzczeni)
Mt 23,35 – υιου βαραχιου (syn Barachiasza); frazy tej nie zawierają także 59 (późniejszy korektor), trzy Evangeliarze (ℓ 6, ℓ 13, ℓ 185), oraz Euzebiusz z Cezarei.
Mk 10,7 – και προσκολληθησεται προς την γυναικα αυτου (i połączy się z żoną), również kodeksy Kodeks Watykański, Kodeks Athous Lavrensis, 892, ℓ 48, syrs, goth;
Łk 9,55b-56a – και ειπεν, Ουκ οιδατε ποιου πνευματος εστε υμεις; ο γαρ υιος του ανθρωπου ουκ ηλθεν ψυχας ανθρωπων απολεσαι αλλα σωσαι (a On powiedział: „Nie wiecie jakiego ducha jesteście; Syn Człowieczy nie przyszedł zatracać dusze ludzkie, ale zbawiać); frazy tej brak również w następujących kodeksach: B C L Θ L Ξ 33 700 892 1241 syr, copbo;
Jan 4,9 – ου γαρ συνχρωνται Ιουδαιοι Σαμαριταις (Żydzi nie obcują z Samarytanami), jest jednym z tzw. Western non-interpolations; opuszczona fraza została uzupełniona przez pierwszego korektora, jeszcze przed opuszczeniem przez rękopis skryptorium.
Mt 24,36 – ουδε ο υιος (ani Syn) pierwszy korektor (a), oznakował jako wątpliwą, ale drugi korektor (b) znak ten usunął;
Mk 10,40 ητοιμασται υπο του πατρος μου (zamiast ητοιμασται) – pierwszy korektor frazę „υπο του πατρος μου” oznakował jako wątpliwą, ale drugi korektor znak ten usunął;
Łk 11,4 αλλα ρυσαι ημας απο του πονηρου (ale zbaw nas ode złego) zamieszczony przez oryginalnego skrybę, oznakowany przez pierwszego korektora (a) jako wątpliwy, ale trzeci korektor (c) znak ten usunął;
Łk 22,43-44 oznakowany został jako wątpliwy przez pierwszego korektora, ale trzeci korektor znak ten usunął.
Łk 23,34a, „A Jezus powiedział, Ojcze, odpuść im; bo nie wiedzą, co czynią” – oznakowany przez pierwszego korektora jako wątpliwy, ale trzeci korektor znak ten usunął.
Mimo iż rękopis ma więcej opuszczeń niż interpolacji, zawiera jednak kilka interpolacji w Ewangelii Mateusza.
(gr.) και υποστρεψας ο εκατονταρχος εις τον οικον αυτου εν αυτη τη ωρα ευρεν τον παιδα υγιαινοντα (a kiedy setnik wrócił do domu swego tej godziny, znalazł sługę zdrowego) por. Łk 7,10, dodatek ten zawierają C (N), Θ (0250), f1 (33, 1241), g1, syrh.Mt 10,12 (por. Łk 10,5)
(gr.) λεγοντες ειρηνη τω οικω τουτω (mówiąc: Pokój domowi temu) – większość rękopisów ma w tym miejscu αυτην. Fraza ta została usunięta przez pierwszego korektora kodeksu, ale przywrócona przez drugiego korektora. Wariant ten występuje w: Bezae, Regius, Washingtonianus, Koridethi, f 1, 1010, (1424), it, vgcl.Mt 27,49
(gr.) ἄλλος δὲ λαβὼν λόγχην ἒνυξεν αὐτοῦ τὴν πλευράν, καὶ ἐξῆλθεν ὕδορ καὶ αἷμα (i wziął swoją włócznię i przebił Jego bok, i natychmiast wyszły woda i krew). Dodany wiersz pochodzi z Jana 19,34 i jest charakterystyczny dla rękopisów aleksandryjskiej tradycji.Interpolacje z Mt 8,13 i 27,49 występują w Kodeksie Efrema.
  , 2174, część rękopisów Wulgaty oraz przekład etiopski; słowo to zostało dodane przez drugiego korektora kodeksu.
W Mt 16,12 przekazuje wariant tekstualny (gr.) της ζυμης των αρτων των Φαρισαιων και Σαδδουκαιων (kwasu chleba faryzeuszy i saduceuszy). Wariant ten wspierany jest tylko przez staro-łaciński Codex Corbeiensis I i starosyryjski Syriac Curetonian.
W Łk 1,26 „Nazaret” nazwany został „miastem Judei”. Prorokini Anna miała (gr.) εβδομηκοντα τεσσαρων (siedemdziesiąt cztery) lata, a nie osiemdziesiąt cztery (Łk 2,37). W J 2,3 w miejsce „a kiedy chcieli wina”, albo „a kiedy zabrakło wina” (łac.) Codex Sinaiticus podaje taki wariant: „A kiedy nie było wina, ponieważ wino weselne zostało wyczerpane” (wspierany przez a oraz j); w Dz 11,20 (gr.) εὐαγγελιστας (ewangeliści) są zamiast (gr.) ἑλληνιστάς (hellenistów); w Dz 14,9 „nie” zostało wpisane przed słowem „słuchał”; w Hbr 2,4 „żniwa” zamiast „rozdawanie”; w 1 P 5,13 słowo „Babilon” zamienione zostało na „kościół”.
Do J 1,28 drugi korektor wprowadził wariant tekstualny (gr.) Βηθαραβα (Betaraba). Podobny zapis pojawia się poza Kodeksem Synajskim w kodeksie 892, syrh oraz kilku innych rękopisach.
W J 6,10 znajduje się (gr.) τρισχιλιοι (trzy tysiące) zamiast (gr.) πεντακισχιλιοι (pięć tysięcy); drugi korektor zmienia na (gr.) πεντακισχιλιοι.
Od początku zauważono znaczne podobieństwa pomiędzy Kodeksem Synajskim a Watykańskim: czas powstania, podobny tekst. Są to jedyne zachowane wielkie kodeksy z IV wieku. W większości przypadków przekazują bardzo dobry tekst, zazwyczaj lepszy niż starsze od nich papirusy. Niemniej zachodzą pomiędzy nimi rozbieżności. Hoskier wyliczył 3036 różnic w tekście czterech Ewangelii:
Razem – 3036.Różnice mają głównie charakter gramatyczny, jak inne podejście do itacyzmu, odmienna transkrypcja hebrajskich imion, niemniej wykluczają możliwość, by mogły pochodzić z tego samego rękopisu. Nie mogły wyjść z tego samego scryptorium. Hoskier ocenił, że wspólne źródło obu kodeksów musiało pochodzić z około 200 roku.
Streeter zauważył, że zachodzą znaczne podobieństwa pomiędzy Kodeksem Synajskim a cytatami Pisma Świętego u Orygenesa oraz Wulgatą Hieronima. Doszedł do wniosku, że tekst kodeksu został przywieziony z Aleksandrii do Cezarei przez Orygenesa, a potem został wykorzystany przez Hieronima.
Kodeks Synajski jest bardzo ważnym świadkiem tekstu Nowego Testamentu i przekazuje go według aleksandryjskiej tradycji, która oceniana jest dziś jako najbardziej wierna. Rangę kodeksu podkreśla już sam fakt, że na liście majuskułowych rękopisów Nowego Testamentu umieszczany jest na pierwszej pozycji. W sekcji Ewangelie ustępuje tylko Kodeksowi Watykańskiemu, zwłaszcza w Ewangelii Jana (J 1,1 – 8,38 przekazuje według tradycji zachodniej). W Dziejach Apostolskich dorównuje Kodeksowi Watykańskiemu. W Listach powszechnych wraz z Watykańskim ustępuje miejsca Kodeksowi Aleksandryjskiemu. Natomiast w Listach Pawła jest najważniejszym świadkiem tekstu, ponieważ tekst Listów Pawła w Kodeksie Watykańskim zawiera wiele naleciałości tekstu zachodniego. Ponadto jest najstarszym rękopisem z pełnym tekstem Listów Pawła. Tekst Apokalipsy zawiera wiele braków oraz przeinaczeń i tym samym przedstawia w tym wypadku niewielką wartości ustępując nie tylko Kodeksowi Aleksandryjskiemu, Kodeksowi Efrema oraz Chester Beatty III (
Tischendorf uważał go za najważniejszy rękopis Nowego Testamentu, także w tekście czterech Ewangelii i na nim oparł swoje Editio octava critica maior. Westcott i Hort w przypadku Ewangelii wyżej oceniali Kodeks Watykański i w ich wydaniu The New Testament in the Original Greek (1881) jest drugim ze względu na istotność rękopisem dla Ewangelii. Wszyscy kolejni wydawcy, z wyjątkiem von Sodena, przyznawali pierwszeństwo Kodeksowi Watykańskiemu (w Ewangeliach). W XX wieku jedynie tekst von Sodena jest bliższy Kodeksowi Synajskiemu niż Watykańskiemu, jakkolwiek nie w takim stopniu jak miało to miejsce u Tischendorfa. Wszystkie wydania Nestle-Alanda za punkt wyjścia przyjmowały tekst Westcott-Horta, co oznacza że Kodeks Synajski traktowany jest jako drugi rękopis. Zdaniem Alanda ustępuje tylko Kodeksowi Watykańskiemu. W przypadku Listów Pawła wszyscy pierwszeństwo przyznają Kodeksowi Synajskiemu.
Jest również trzecim ważnym świadkiem tekstu Septuaginty (obok kodeksów Watykańskiego i Aleksandryjskiego).
Zwolennicy Textus receptus uważają go za jeden z najgorszych rękopisów Nowego Testamentu (np. D.A. Waite, jeden z głównych działaczy tego ruchu). W mediach traktowany jest jako najważniejszy rękopis Biblii i bywa przez nie określany jako „najstarsza pełna Biblia świata” albo nawet „konkurent Biblii”.
K. Lake: Codex Sinaiticus Petropolitanus: The New Testament, the Epistle of Barnabas and the Shepherd of Hermas. Oxford: Clarendon Press, 1911.
F. H. A. Scrivener: A Full Collation of the Codex Sinaiticus with the Received Text of the New Testament. Cambridge: Deighton Bell, 1864; 2nd ed. 1867. [dostęp 2010-03-18]. (ang.)
K. v. Tischendorf: Fragmentum Codicis Friderico-Augustani ex Iesaia et Ieremia. T. I. Lipsk: 1885, s. 211nn, seria: Monumenta sacra inedita. [dostęp 2010-12-8]. (łac.)
K. von Tischendorf: Bibliorum codex Sinaiticus Petropolitanus. Leipzig: Giesecke & Devrient, 1862.Przekłady źródełH. T. Anderson: The New Testament Translated from the Sinaitic Manuscript Discovered by Constantine Tischendorf at Mt. Sinai. The Standard Publishing Company, 1910. [dostęp 2010-03-18]. (ang.)Wydania Novum Testamentum Graece i komentarze tekstualne
Krytyczne wydania NTK. Aland, M. Black, C.M. Martini, B. M. Metzger, A. Wikgren: The Greek New Testament. Wyd. 3. Stuttgart: United Bible Societies, 1983. [UBS3]
B. Aland, K. Aland, J. Karavidopoulos, C.M. Martini, B.M. Metzger, A. Wikgren: The Greek New Testament. Wyd. 4. Stuttgart: United Bible Societies, 1993. ISBN 978-3-438-05110-3. [UBS4]
Eberhard et Erwin Nestle: Novum Testamentum Graece. communiter ediderunt: K. Aland, M. Black, C.M. Martini, B.M. Metzger, A. Wikgren. Wyd. 26. Stuttgart: Deutsche Bibelgesellschaft, 1991. [NA26]
Eberhard et Erwin Nestle: Novum Testamentum Graece. communiter ediderunt: B. et K. Aland, J. Karavidopoulos, C.M. Martini, B. M. Metzger. Wyd. 27. Stuttgart: Deutsche Bibelgesellschaft, 2001. [NA27]
B. M. Metzger: A Textual Commentary on the Greek New Testament. Stuttgart: Deutsche Bibelgesellschaft, 2001.
K. von Tischendorf: Novum Testamentum Graece Recensionis Tischendorfianae ultimae. Leipzig: 1881. [dostęp 2010-03-18]. (łac.)Wprowadzenia do krytyki tekstu ST i NTPierre Batiffol: Codex Sinaiticus [w:]  DB. 1. 1883-1886. (fr.)
K. Aland, B. Aland: The Text of the New Testament: An Introduction to the Critical Editions and to the Theory and Practice of Modern Textual Criticism. przeł. Erroll F. Rhodes. Grand Rapids, Michigan: William B. Eerdmans Publishing Company, 1995. ISBN 978-0-8028-4098-1. (ang.)
C.R. Gregory: Textkritik des Neuen Testaments. Cz. 1. Leipzig: J.C. Hinrichs’sche Buchhandlung, 1900. [dostęp 2010-03-18]. (niem.)
F. G. Kenyon: Our Bible and the Ancient Manuscripts. London: Eyre and Spottiswoode, 4th ed. 1939, s. 121-128. [dostęp 2011-01-06]. (ang.)
Bruce M. Metzger: Manuscripts of the Greek Bible: An Introduction to Palaeography. Oxford: Oxford University Press, 1991. ISBN 978-0-19-502924-6.
Bruce M. Metzger, Bart D. Ehrman: The Text of the New Testament: Its Transmission, Corruption, and Restoration. Wyd. 4. New York, Oxford: Oxford University Press, 2005, s. 62–67. ISBN 978-0-19-516122-9.
W. L. Richards: The Classification of the Greek Manuscripts of the Johannine Epistles. MT: Scholars Press, 1977.
F. H. A. Scrivener: A Plain Introduction to the Criticism of the New Testament. Cz. 1. London: George Bell & Sons, 1894.
B. H. Streeter: The Four Gospels. A Study of Origins the Manuscripts Tradition, Sources, Authorship, & Dates. 1924. [dostęp 2010-03-18]. (ang.)
B. F. Westcott, F. J. A. Hort: Introduction to the New Testament in the Original Greek. New York: Harper & Bros, 1882; reprint, Peabody, Mass.: Hendrickson, 1988.
E. Würthwein: Der Text des Alten Testaments. Stuttgart: Deutsche Bibelgesellschaft, 1987. ISBN 3-438-06006-X.
Codex 01. W: R. Waltz: Encyclopedia of Textual Criticism. 2007.Krytyka tekstu kodeksuG. D. Fee: Codex Sinaiticus in the Gospel of John. 1968/69.
T.C. Skeat, H.J.M. Milne: The Codex Sinaiticus and the Codex Alexandrinus. London, 1951, 1963.Inne opracowaniaV. N. Beneshevich: Catalogus Codicum Manuscriptorum Graecorum qui in Monasterio Sanctae Catherinae in Monte Sina Asservantur. Sankt Petersburg: 1911.
В. Н. Бенешевич: Памятники Синая археологические и палеографические. Cz. 2. Sankt Petersburg: 1912.
J. K. Elliott: Codex Sinaiticus and the Simonides Affair. Thessaloniki: Patriarcha: Institute for Patristic Studies, 1982.
D. McKitterick: A history of Cambridge University Press: Scholarship and Commerce (1698-1872). Cz. 2. Cambridge: Cambridge University Press, 1998. ISBN 0-521-30802-X.
H. J. M. Milne, T. C. Skeat: Scribes and Correctors of the Codex Sinaiticus. London: British Museum, 1938.
D. C. Parker: Codex Sinaiticus: The Story of the World’s Oldest Bible. London: The British Library, 2010.
I.M. Price: The Ancestry of Our English Bible an Account of Manuscripts, Texts and Versions of the Bible. Sunday School Times Co, 1923.
U. J. Schneider (red.): Codex Sinaiticus. Geschichte und Erschließung der Sinai-Bibel. Leipzig: Universitätsbibliothek Leipzig, 2007. ISBN 978-3-934178-72-4.
F. H. A. Scrivener: Six Lectures on the Text of the New Testament and the Ancient Manuscripts which contain it. London: Deighton, Bell, and Co: Cambridge, 1875.
A four years work on the Codex Sinaiticus: Significant discoveries in reconditioned ms.. W: T. C. Skeat: The collected biblical writings of T. C. Skeat. Brill: 2004.
T.C. Skeat: Early Christian book-production. W: The Cambridge History of the Bible. P. R. Ackroyd, G. W. H. Lampe (red.). Cambridge: 1975, s. 65-79. ISBN 0-521-04255-0. [dostęp 2010-03-18]. (ang.)
T.C. Skeat. The Codex Sinaiticus, The Codex Vaticanus and Constantine. „Journal of Theological Studies”. 50, 1999. 
T.C. Skeat. The Last Chapter in the History of the Codex Sinaiticus. „Novum Testamentum”. XLII (4). 
K. von Tischendorf: Die Sinaibibel ihre Entdeckung, Herausgabe, und Erwerbung. Leipzig: Giesecke & Devrient, 1871. [dostęp 2010-03-18]. (niem.)
K. von Tischendorf: Wann wurden unsere Evangelien verfasst?. Leipzig: J.C. Hinrichssche Buchhandlung, 1865. [dostęp 2010-03-18]. (niem.)
K. von Tischendorf: When Were Our Gospels Written? An Argument by Constantine Tischendorf. With a Narrative of the Discovery of the Sinaitic Manuscript. New York: American Tract Society, 1866.
П. Успенский: Первое путешествие в Синайский монастырь в 1845 году. Petersburg: 1856.Opracowania onlineBBC News Magazine: Oldest known Bible to go online (ang.). [dostęp 2010-03-18].
C. Finlayson: World’s oldest Bible goes global: Historic international digitisation project announced (ang.). [dostęp 2010-03-18]. [zarchiwizowane z tego adresu (2010-01-15)].
E. K. Y. Or: British Library Heads Project in Digitalising the World’s Oldest Bible (ang.). [dostęp 2010-03-18].
J. Taylor: Fragment from world’s oldest Bible found hidden in Egyptian monastery (ang.). [dostęp 2010-03-18]. [zarchiwizowane z tego adresu (2012-08-02)].
Lenta.Ru: В архивах МИД РФ нашли документ о правах на Синайский кодекс (ros.). [dostęp 2010-03-18].

Kodeks Watykański (łac. Codex Vaticanus, oznaczany symbolami B albo 03 według systemu Gregory-Aland, δ 1 według systemu von Sodena) – rękopis Starego i Nowego Testamentu, jeden z czterech wielkich kodeksów biblijnych. Pisany jest grecką uncjałą na pergaminie. Paleograficznie datowany jest na IV wiek. Nazwa kodeksu pochodzi od miejsca przechowywania, symbol B nadał jeszcze Wettstein, symbol 03 – Gregory. Również na liście rękopisów Septuaginty według Alfreda Rahlfsa otrzymał symbol B. Od ponad 500 lat przechowywany jest w Bibliotece Watykańskiej (Gr. 1209).
Kodeks stał się znany dzięki korespondencji Erazma z prefektami Biblioteki Watykańskiej, jednak jego tekst długo nie był dostępny. Wyciągi tekstu rękopisu wykonywano niedokładnie, z licznymi błędami i było to powodem wielu nieporozumień. Dopiero w końcu XIX wieku tekst rękopisu stał się w pełni dostępny dla badań.
Jest jednym z najstarszych i najlepszych rękopisów greckiej Biblii, do chwili odkrycia Kodeksu Synajskiego nie miał rywala na świecie. Krytycy tekstu wysoko oceniają tekst rękopisu i jest jednym z najczęściej wydawanych manuskryptów. Kodeks zachował się do dziś w bardzo dobrym stanie, ponieważ nie był zbyt często używany.
Manuskrypt zawierał pierwotnie około 820 wysokiej jakości pergaminowych kart (71 utraconych). Na 607 kartach (pierwotnie 658) zawiera niemal cały Stary Testament (w przekładzie Septuaginty), a na 142 dalszych kartach (pierwotnie 162) – niemal cały Nowy Testament. Kolejność ksiąg Starego Testamentu od Księgi Rodzaju po 2 Kronik jest taka, jak w innych rękopisach, dalej ułożona jest w następującym porządku: 1 Ezdrasza, 2 Ezdrasza, Psalmy, Przypowieści, Eklezjastyk, Pieśń nad pieśniami, Hioba, Mądrości, Syracha, Estery, Judyty, Tobiasza, 12 małych proroków (Ozeasza – Malachiasza), Izajasza, Jeremiasza, Barucha, Lamentacje, List Jeremiasza, Ezechiela oraz Księga Daniela. Kolejność proroków potwierdzona jest tylko przez jeden rękopis – Codex Marchalianus. 
Poszczególne sekcje Nowego Testamentu następują w kolejności: Ewangelie, Dzieje Apostolskie, Listy powszechne i Listy Pawła.
Niewykluczone, że oryginalny kodeks zawierał pierwotnie również jakieś apokryficzne księgi Nowego Testamentu na końcu, tak jak Kodeks Synajski, Aleksandryjski i inne rękopisy, choć możliwe też, że nie zawierał nawet Apokalipsy. Aland był zdania, że zawierał zarówno Apokalipsę, jak i pisma Ojców Apostolskich. Natomiast James Keith Elliott był zdania, że nigdy nie zawierał Apokalipsy.
W XV wieku dodano minuskułowe dodatki w miejsce brakującej części Hbr oraz Apokalipsy (oznakowano ją później jako minuskuł 91).
1 P 5,3.Opuszczone frazyMt 5,44 – ευλογειτε τους καταρωμενους υμας, καλως ποιειτε τοις μισουσιν υμας (błogosławcie tych, którzy was przeklinają, dobrze czyńcie tym, którzy was nienawidzą);
Mt 10,37b – και ο φιλων υιον η θυγατερα υπερ εμε ουκ εστιν μου αξιος (a ten, kto miłuje syna albo córkę bardziej niż Mnie nie jest Mnie godzien), frazę tę omija również Kodeks Bezy.
Łk 9,55b-56a – και ειπεν, Ουκ οιδατε ποιου πνευματος εστε υμεις; ο γαρ υιος του ανθρωπου ουκ ηλθεν ψυχας ανθρωπων απολεσαι αλλα σωσαι („a On powiedział: Nie wiecie, jakiego ducha jesteście; Syn Człowieczy nie przyszedł zatracać dusze ludzkie, ale zbawiać”); frazy tej brak również w następujących kodeksach: Sinaiticus, Efrema, Regius, Koridethi, Zacynthius, 33, 700, 892, 1241, syr, copbo.Opuszczenia te są charakterystyczne dla tekstu aleksandryjskiego.
Natomiast w Mt 27,49 znajduje się charakterystyczny dla rękopisów rodziny aleksandryjskiej dodatek: ἄλλος δὲ λαβὼν λόγχην ἒνυξεν αὐτοῦ τὴν πλευράν, καὶ ἐξῆλθεν ὕδορ καὶ αἷμα (inny wziął włócznię, przebił Jego bok i natychmiast wyszła woda i krew), tekst ten pochodzi z Ewangelii Jana 19,34. Poza Kodeksem Watykańskim mają go w Ew. Mateusza Kodeks Synajski, Efrema, Regius, Naniański, Tischendorfa IV, minuskuły 1010 i 1293. Obecny jest też w niektórych rękopisach Wulgaty, przekładów syryjskich i etiopskich. Znany był Chryzostomowi. Przypuszcza się, że został on wprowadzony do Ewangelii Mateusza pod wpływem walki z doketyzmem.
W Księdze Sędziów 18,30 stosuje υιος Μανασση (syna Manassesa), podczas gdy Kodeks Aleksandryjski ma υιου Μωυση (syn Mojżesza);
W Ew. Mateusza 17,23 – τη τριημερα (trzeci dzień) zamiast τη τριτη ημερα (trzeci dzień) jest wariantem niespotykanym w innych rękopisach;
W Ew. Mateusza 21,31 – ὁ ὕστερος (ostatni), inne rękopisy mają ὁ πρῶτος (pierwszy), ὁ ἔσχατος (ostatni), albo ὁ δεύτερος (drugi); ὁ ὕστερος jest unikatowym wariantem;
Dzieje 19,34, zwrot „Wielka jest Artemida Efeska” powtórzony został dwukrotnie, podczas gdy w innych rękopisach występuje on tylko raz.
Według metody Alanda (1000 wariantów w NT), w Ewangeliach jedynie 9 razy wspiera tekst bizantyjski przeciwko „oryginalnemu”, 196 razy wspiera tekst oryginalny przeciwko bizantyjskiemu, 54 razy zgodny jest z obu tekstami, ponadto posiada 72 sobie właściwych wariantów w Ewangeliach. W Dziejach 2 razy wspiera tekst bizantyjski przeciwko oryginalnemu, 72 razy wspiera tekst oryginalny przeciwko bizantyjskiemu, 22 razy zgodny jest z obu tekstami, ponadto posiada 11 szczególnych wariantów tekstowych. W Listach Pawła 9 razy wspiera tekst bizantyjski przeciwko oryginalnemu, 141 razy wspiera tekst oryginalny przeciwko bizantyjskiemu, 32 razy jest zgodny z obu tekstami, ponadto posiada 28 szczególnych wariantów. W Listach powszechnych 1 raz wspiera tekst bizantyjski przeciwko oryginalnemu, 80 razy wspiera tekst oryginalny przeciwko bizantyjskiemu, 9 razy jest zgodny z obu tekstami, ponadto posiada 10 sobie właściwych wariantów. Aland zaklasyfikował go do I kategorii.
Miejsce powstania kodeksu jest przedmiotem spekulacji. Hort proponował Rzym, ze względu na pewne podobieństwo do Wulgaty. Skeat opowiadał się za Cezareą, inni zaproponowali południowe Włochy albo Aleksandrię (Kenyon, Burkitt). Tischendorf, Scrivener, Battifol oraz Skeat wierzyli, że obok Kodeksu Synajskiego jest jednym z pięćdziesięciu egzemplarzy Biblii przygotowanych przez Euzebiusza na polecenie Konstantyna Wielkiego w roku 332. Zdaniem Skeata kodeks został odrzucony przez cesarza, ponieważ nie zawierał kanonów Euzebiusza, zawierał wiele not korektorskich (uczynionych jeszcze w skryptorium), a ponadto brakowało w nim ksiąg Machabejskich.
Najbardziej prawdopodobnym miejscem powstania jest Aleksandria. Wskazuje na nią ścisłe powiązanie z przekładami koptyjskimi (zwłaszcza w dialekcie bohairskim) zarówno tekstu Starego jak i Nowego Testamentu, a także kolejność ksiąg zgodna z powstałym niewiele później kanonem Atanazego (w 367 roku). Za egipskim pochodzeniem ponadto przemawia – podobnie jak w Kodeksie Aleksandryjskim – koptyjski kształt liter w tytułach, zwłaszcza litera „mu”, która uzyskuje koptyjski kształt nie tylko w nagłówkach, ale również w tekście zasadniczym na końcu linii, gdzie przestrzeń była bardziej oszczędzana.
W wieku VI przechowywany był w bibliotece w Cezarei razem z Kodeksem Synajskim (ten sam system podziału tekstu Dziejów Apostolskich). Stąd przekazany został do Konstantynopola, do Włoch trafił prawdopodobnie podczas soboru florenckiego (1438-1445).
Kodeks nie mógł powstać przed rokiem 313, ponieważ jest wykonany z pergaminu wysokiej jakości, a sporządzony został przez zawodowych skrybów w scriptorium. Koszty jego wykonania były zbyt wysokie, by mógł sobie na nie pozwolić prześladowany Kościół. Ponieważ nie zawiera Kanonów Euzebiusza, w jego przypadku możliwą jest data wcześniejsza niż 325 (pozostałe wielkie kodeksy zawierają je) i tym samym mógł powstać wcześniej niż Kodeks Synajski. Posiada też mniej dekoracji, a to również przemawia za wcześniejszą datą. Jednak ze względu na kolejność ksiąg zgodną z kanonem Atanazego, wysuwano czasem opinie, że kodeks powstał po 367 roku, tj. około 380 roku. Pogląd ten forsował Dean Burgon (1813-1888), dzisiaj można go spotkać głównie w popularnych opracowaniach. Jednak fakt, że Atanazy wyliczył księgi NT w tej samej kolejności, co Kodeks Watykański nie oznacza, że kolejność ta bierze swój początek właśnie od Atanazego. Atanazy wyliczył je po prostu w takiej kolejności, w jakiej zwykło się je wyliczać w Aleksandrii. Ani Kodeks Watykański, ani Atanazy nie wprowadzali do tego porządku ksiąg żadnych innowacji. Paleografowie opowiadają się za pierwszą połową IV wieku.
Kodeks uwzględniony został w pierwszym katalogu Biblioteki Watykańskiej (założonej w 1448 roku) sporządzonym w roku 1475, w którym figuruje pod pozycją 1209, a także w katalogu z 1481 roku. W katalogu z 1481 roku opisany został jako „Biblia in tribus columnis ex membranis”.
Aż do początku XVIII wieku mało kto o nim słyszał, nikt natomiast nie znał jego rzeczywistej wartości. Erazm został poinformowany o nim listownie w 1521 roku przez Paulusa Bombasius, prefekta Biblioteki Watykańskiej. Bombasius zarzucił mu odejście od tekstu Wulgaty, który znajduje swoje potwierdzenie w przechowywanej w bibliotece bardzo starej kopii Pisma Świętego. W liście do Erazma Bombasius zacytował jedynie teksty 1 Jana 4,1-3 i 1 Jana 5,7-11 z owego „bardzo starego rękopisu”. W roku 1533 Erazm ponownie wdał się w korespondencję z kolejnym prefektem Biblioteki Watykańskiej – Sepulvedą. W jednym z listów Sepulveda wyliczył 365 wariantów tekstowych kodeksu, w których kodeks zgodny jest z Wulgatą przeciwko erazmiańskiemu tekstowi. Nie wiemy, jakie warianty wyliczył Sepulveda, znany jest nam tylko jeden z nich, a to dlatego, że w swoich Annotationes przy komentowaniu Dz 27,16 Erazm napisał, że kodeks z papieskiej biblioteki stosuje καυδα (Cauda), jako nazwę wyspy, obok której płynął okręt Pawła, nie zaś κλαυδα (Clauda), jak jest w erazmiańskim Novum Instrumentum omne. W liście z roku 1534 Sepulveda ponownie przekonywał o zgodności Wulgaty z owym starożytnym rękopisem.
W 1580 roku Sykstus V wykorzystał kodeks w wydanym przez siebie tekście Septuaginty. Bartolocci w 1669 roku sporządził wykaz (raczej wyciąg) niektórych jego lekcji, który jednak nie był publikowany i aż do 1819 pozostał nieznanym. Inny cząstkowy wykaz jego lekcji został sporządzony – na prośbę Bentleya – około 1720 roku. Wykazy wybranych wariantów tekstowych większości ksiąg NT zostały wydane w latach 1798-1801 w Kopenhadze przez Andreasa Bircha, wciąż jednak dostępne były jedynie fragmenty kodeksu, a i rzeczywista jego wartość też nie była doceniana. Owe wykazy były nie tylko niekompletne, ale nawet przemieszane z wariantami innych kodeksów pochodzących z Biblioteki Watykańskiej i dlatego nie były rzetelne. Wiele z nich przypisywało kodeksowi zupełnie inne warianty niż ten posiada. Andreas Birch zauważył, że Mill oraz Wettstein falso citatur Vaticanus, a jako przykład błędnego cytowania podał Łk 2,38 – Ισραηλ (Izrael) zamiast Ιερουσαλημ (Jeruzalem).
Przed XIX wiekiem żaden z uczonych nie został dopuszczony do studiowania lub wydawania jego tekstu, w rezultacie tego uczeni nie byli świadomi rzeczywistej wartości kodeksu. W owym czasie rozpowszechnione było podejrzenie, że jego tekst nosi liczne interpolacje łacińskiej tradycji tekstu. John Mill w swojej Prolegomenie (1707) napisał: „in Occidentalium gratiam a Latino scriba exaratum” (sporządzony przez łacińskiego skrybę dla zachodniego świata). Mill nie widział nawet potrzeby, by tekst kodeksu został skolacjonowany. Wettstein nie był nawet zainteresowany, by poznać tekst kodeksu bądź niektóre jego warianty tekstowe. Sądził, że kodeks nie ma żadnego autorytetu (sed ut vel hoc constaret codicem nullius esse auctoritatis) i nie mógłby mu dopomóc w podejmowaniu decyzji tekstowych. Pomimo tego w 1751 roku Wettstein nadał dla kodeksu symbol B (ze względu na wiek), podczas gdy dla Kodeksu Aleksandryjskiego – A, dla Kodeksu Efrema – C, dla Kodeksu Bezy – D. Od tej pory, aż do odkrycia Kodeksu Synajskiego, kodeks zajmował drugą pozycję na liście rękopisów Nowego Testamentu.
Griesbach w roku 1777 sporządził listę dziewięciu rękopisów, które są konieczne dla odtworzenia tekstu aleksandryjskiego: C, L, K, 1, 13, 33, 69, 106 i 118. Kodeks Watykański nie znalazł się na tej liście. W 1796 w drugim wydaniu swego greckiego Nowego Testamentu Griesbach dodał do tej listy Kodeks Watykański, jako świadek tekstu aleksandryjskiego dla Marka, Łukasza, Jana i końcowych partii ewangelii Mateusza. W dalszym ciągu był przekonany, że pierwsza połowa Mateusza kodeksu reprezentuje tekst zachodni.
Napoleon Bonaparte w 1809 roku sprowadził go, wraz z całą biblioteką papieską, do Paryża (przed Ewangelią Mateusza widnieje data Sep. 10 1809). Przeglądał go i powierzchownie zbadał w 1809 roku Johann Leonhard Hug (1765-1846). Owocem jego pracy jest: „De antiquitate codicis Vaticani commentatio”. Hug nie widział jednak potrzeby, by tekst kodeksu został na nowo skolacjonowany, bo nie oceniał wysoko tekstu aleksandryjskiego. Niemniej jego publikacja przyczyniła się do wzrostu zainteresowania kodeksem. Od tej pory już nikt nie wiązał kodeksu z tekstem zachodnim. Był już wymieniany jako jeden z trzech najważniejszych przedstawicieli tekstu aleksandryjskiego. W 1815 roku kodeks powrócił do Rzymu, ale bibliści zaczęli uświadamiać jego wagę i wielu z nich starało się uzyskać wgląd do kodeksu.
Przez następne pół wieku spierano się m.in. o to, który z kodeksów: Watykański czy Aleksandryjski jest starszy. W 1843 roku Konstanty Tischendorf uzyskał prawo wglądu do kodeksu, ale jedynie na sześć godzin. W następnym zaś roku Eduard de Muralt już na dziewięć godzin.
W 1845 roku Samuel Prideaux Tregelles uzyskał prawo wglądu, tym razem mógł zeń korzystać przez trzy miesiące, ale bez prawa sporządzania notatek. Tregelles jednak zapamiętywał tekst, a po powrocie do pokoju, w którym mieszkał zapisywał to, co zdołał zapamiętać. Po powrocie do Lipska wydał to, co zdołał zanotować. Nie było tego dużo, niemniej przez następne lata dostęp do kodeksu stał się jeszcze trudniejszy.
Sposób, w jaki strzeżono kodeks, dopuszczano bądź w ogóle nie dopuszczano badaczy, był upokarzający zwłaszcza dla protestanckich biblistów. W roku 1859, po odkryciu Kodeksu Synajskiego, papież Pius XI wyraził zgodę na sfotografowanie kodeksu. W roku 1889 fototypiczne facsimile wydał Giuseppe Cozza-Luzi w Rzymie i od tej pory stał się dostępny dla badań naukowych. Inne wydanie facsimile tekstu NT dokonane zostało w roku 1904 w Mediolanie.
Niemniej Dean Alford w 1861 roku oraz jego sekretarz Cure w 1862 roku skolacjonowali i zweryfikowali wątpliwe partie kodeksu, które w rozmaitych wydaniach facsimile uzyskiwały zaprzeczające sobie warianty. W 1866 roku Tischendorf ponownie uzyskał prawo wglądu do kodeksu, a w roku 1867 opublikował tekst Nowego Testamentu.
W roku 1965 na polecenie Pawła VI sfotografowany został Nowy Testament kodeksu i był prezentowany uczestnikom, jak i obserwatorom Soboru Watykańskiego II. W 1999 roku cały rękopis został zdigitalizowany przez Instituto Poligrafico e Zecca della Stato, a następnie wydany w formie facsimile. Wydanie stara się wiernie naśladować kodeks, nie tylko co do rozmiarów, ale też i kolory kodeksu. Wydanie naśladuje nawet dziury w pergaminie. Do wydania dołączono w osobnym tomie Prolegomenę. Tekst Prolegomeny pisany jest złotem i srebrem, ma 74 stron.
Karty kodeksu mają obecnie wymiary 27 na 27 cm (oryginalne były nieco większe), stanowione są przez cienki, bardzo dobrej jakości pergamin. Tekst pisany jest w trzech kolumnach, co jest rzadkością. Poza Kodeksem Watykańskim wśród rękopisów NT jedynie kodeks 048 i 053 pisane są w trzech kolumnach. W każdej kolumnie po 40-44 linijek tekstu (w NT zawsze 42 linijki), a w linijce 16–18 liter.
Litery są małe, eleganckie, pięknie kaligrafowane, mają regularny, wpisujący się w kwadrat kształt. Litery iota i ypsilon posiadają dierezę, nie mają przydechów ani akcentów pochodzących od pierwszej ręki. Cytaty ze Starego Testamentu zostały oznakowane przy pomocy comma (>). Na lewym marginesie kolumn co jakiś czas pojawia się poziomy dwukropek, przypominający niemiecki umlaut: (¨). Tischendorf zastanawiał się nad ich znaczeniem, ale dopiero w roku 1995 zostały zrozumiane. Jest ich około 800, dodane zostały później (przez pierwszego korektora), a oznaczają te teksty, które w innych rękopisach uzyskują inne brzmienie. Umlaut zastosowany został np. w sekcji 1 Kor 14,34-35, która to sekcja przez część rękopisów umieszczana jest po 1 Kor 14,40. Robią to przede wszystkim rękopisy tekstu zachodniego (Claromontanus, Augiensis, Boernerianus, 88, itd, g), ale również kodeks 88 i niektóre rękopisy Wulgaty. Kodeks Fuldeński umieszcza tę partię na marginesie.
Poszczególne strony mają po trzy kolumny tekstu, oprócz ksiąg mądrościowych (Księgi: Psalmów, Przysłów, Kocheleta, Pieśni nad pieśniami, Hioba, Mądrości i Mądrości Syracha), gdzie tekst jest zapisany w dwóch kolumnach. Liczba linijek jest zawsze jednakowa (42). Zauważalna jest tendencja do rozpoczynania zdań od nowej linijki (jednak rzadziej niż w Synajskim). Na początku każdej księgi znajdują się nagłówki ozdobione zieloną tabliczką z czerwonym obramowaniem.
Na końcu każdej księgi znajduje się kolofon ozdobiony arabeską lub coronis. Kolofon Ewangelii Jana posiada najokazalszą ozdobę, prawdopodobnie dla zaznaczenia, że kończą się Ewangelie. Kolofony Listów Pawła informują, skąd został napisany dany list (Rz – z Koryntu, 1 Kor – z Efezu, 2 Kor – z Filippi, Ga – z Rzymu, Ef – z Rzymu, Flp – z Rzymu, Kol – z Rzymu, 1 Tes – z Aten, 2 Tes – z Aten).
Tekst Ewangelii nie został podzielony ani na Sekcje Ammoniusza, ani Euzebiusza, ale wedle innego podziału występującego również w Kodeksie z Zakynthios (Ξ 040) z VI wieku oraz w minuskule 579. Podział ten nigdzie więcej nie występuje. Ewangelia Mateusza w tym systemie dzielona jest na 170 rozdziałów, Ewangelia Marka na – 62, Ewangelia Łukasza – 152, a Ewangelia Jana na 80.
Dzieje Apostolskie podzielone zostały według dwóch systemów, raz na 36 rozdziałów, a raz na 69. Pierwszy podział występuje tylko w jednym greckim rękopisie Kodeksie Synajskim oraz dwóch najważniejszych rękopisach Wulgaty (Amiatinus i Fuldensis). Listy powszechne podzielone zostały według dwóch różnych systemów, odmiennych od Aparatu Eutaliusza.
Listy Pawła podzielone są na 140 kolejnych rozdziałów. List do Galatów kończy się rozdziałem 58., a następujący po nim List do Efezjan zaczyna rozdziałem 70. List do Hebrajczyków, który ma rozdziały o numerach 59–63 (karty z rozdziałami 64–69 zaginęły) następuje po 93. rozdziale 2 Listu do Tesaloniczan. System ten powstał po roku 200 w Aleksandrii, kiedy List do Hebrajczyków umieszczany był pomiędzy listami do Galatów a Efezjan (stosuje go papirus 
Tischendorf sądził, że rękopis sporządzony został przez trzech skrybów (A, B, C), dwaj z nich sporządzili Stary Testament, trzeci zaś cały Nowy Testament. Pogląd ten akceptował Frederic G. Kenyon, ale został zakwestionowany po dokładniejszych badaniach, przeprowadzonych przez Milne i Skeata. Okazało się, że trzeci skryba nie istniał, a jego pracę wykonał skryba drugi. Pogląd ten akceptowany jest dziś przez wszystkich paleografów. Rękopis został więc sporządzony tylko przez dwóch skrybów (A i B). Skryba A sporządził:
Nowy Testament.Tischendorf był zdania, że skryba 'B' Kodeksu Watykańskiego oraz skryba 'D' Kodeksu Synajskiego to ta sama osoba. Dokładne badania przeprowadzone przez Skeate'a i Milne'go wykluczyły związek pomiędzy obu kodeksami.
Tischendorf zidentyfikował trzech korektorów, którzy później pracowali nad kodeksem (B1, B² i B³), jednak późniejsze badania wykluczyły istnienie korektora B1. Przyjmuje się, że korektor B2 pracował nad kodeksem w wiekach V-VI, a korektor B3 – w wieku X lub XI.
W X lub XI wieku w miejsce wyblakłego tekstu naniesiony został nowy tekst. Odpis sporządzony został starannie, a jedynie niewielka część dobrze zachowanego pierwotnego tekstu pozostała nietknięta. W przypadku błędów dittografii atrament nanoszono tylko na pierwszą literę, drugą pozostawiano niezmienioną, natomiast w przypadku błędów haplografii nie dodawano liter i tekst pozostawiano w stanie niezmienionym. Niestety odświeżone litery nieznacznie utraciły na swej regularności i elegancji. Listy Pawła zmieniły swoją pozycję, List do Hebrajczyków został przesunięty na dalszą pozycję. Kolejność ksiąg jest zgodna z kolejnością ksiąg kanonu Atanazego z 367 roku.
Na stronie 1512 kodeksu, w tekście Hbr 1,3, występuje unikatowy wariant tekstowy φανερων (objawił), zamiast znanego z innych rękopisów φερων (podtrzymuje, nosi). Powoduje to zmianę wymowy wiersza z „Chrystus podtrzymujący wszystko słowem swojej mocy” na: „Chrystus objawiający wszystko słowem swojej mocy”. Pierwszy korektor poprawił φανερων na tradycyjne φερων, ale drugi korektor poprawił pierwszego, przywracając pierwotne φανερων, a obok tekstu Hbr 1,3 dodał na marginesie notę następującej treści: „ἀμαθέστατε καὶ κακέ, ἄφες τὸν παλαιόν, μὴ μεταποίει” („głupi i zły, nie opuszczaj i nie zmieniaj starożytnego tekstu”). W ten sposób późniejszy korektor zaprotestował przeciwko zmianie tekstu.
Rękopis reprezentuje aleksandryjski typ tekstu Nowego Testamentu. Hort, a za nim Streeter uważali, że tekst ten jest wynikiem recenzji dokonanej przez Hezychiusza na początku IV wieku w Aleksandrii. Odkrycie papirusu Bodmer XIV-XV w 1952 roku wykazało jednak, że tekst ten istniał już około roku 200.
Grecki tekst Ewangelii Łukasza i Jana jest bardzo bliski takim rękopisów Nowego Testamentu, jak: papirusowe rękopisy 
   oraz majuskułowy kodeks 0162. Zachodzą też znaczne podobieństwa z Kodeksem Synajskim, jakkolwiek Hoskier wykazał, że zachodzi pomiędzy nimi 3036 różnic: w Ewangelii Mateusza – 656, w Ewangelii Marka – 567, w Ewangelii Łukasza – 791, w Ewangelii Jana – 1022. Na ogół są one rezultatem albo innego podejścia do itacyzmu, albo innej transkrypcji semickich imion bądź zwrotów, których pisownia była kłopotliwa dla Greków. I tak wołanie Jezusa na krzyżu „Boże mój, Boże mój czemuś mnie opuścił?” oba kodeksy w Ewangelii Mateusza przekazują w takich wersjach:
ελωι ελωι λεμα σαβακτανει – SynajskiDo bardziej znamiennych różnic należy tekst Łk 4,17. Według Kodeksu Synajskiego Jezus „rozwinął” zwój, natomiast według Kodeksu Watykańskiego „otworzył”. Tekst został uwspółcześniony dla czytelnika IV wieku, kiedy już rzadko używano zwojów. Hoskier ocenił, że wspólny „przodek” obu kodeksów pochodzi z około 200 roku, przy czym możliwym byłby nawet rok 180. Oba kodeksy stosują też inne dekoracje dla kolofonów, z wyjątkiem kolofonu w Księdze Powtórzonego Prawa w Kodeksie Synajskim i kolofonu Ewangelii Marka w Kodeksie Watykańskim. Tak więc nie mogły wyjść z tego samego skryptorium. Tekst kodeksu Kurt Aland zaklasyfikował do Kategorii I.
Jest jednym z najlepszych świadków tekstu Septuaginty, jakkolwiek jego tekst nie zawsze ma jednakowo wysoką wartość. Jest wysoko oceniany w Księdze Ezechiela, nisko natomiast w Księdze Izajasza, w Księdze Sędziów ma tekst odmienny od większości greckich rękopisów, ale współbrzmi z rękopisami staro-łacińskimi, saidzkimi (dialekt koptyjskiego), oraz cytatami Cyryla z Aleksandrii. W Księdze Hioba zawiera około 400 dodatkowych fraz zaczerpniętych z przekładu Teodocjona, których nie zawierają ani rękopisy staro-łacińskie, ani saidzkie.
W Nowym Testamencie w sekcji Ewangelie oraz Dziejów Apostolskich jest najlepszym reprezentantem tekstu aleksandryjskiego, w Listach powszechnych jest równy Kodeksowi Synajskiemu, jednak w Listach Pawła raz po raz dochodzi do głosu tekst zachodni, co wpływa na obniżanie jakości przekazywanego tekstu, a kodeks ustępuje tu Kodeksowi Synajskiemu, stając się drugim świadkiem tekstu. Oznacza to, że w żadnym naukowym wydaniu tekstu Septuaginty bądź Nowego Testamentu Kodeks Watykański nie tylko nie może zostać pominięty, ale musi być traktowany jako jedno z najważniejszych źródeł. Obok Kodeksu Synajskiego jest jednym z najczęściej publikowanym rękopisem Nowego Testamentu.
Kodeks urywa się nagle na Hbr 9, 14, brakuje Listów Pasterskich i Apokalipsy, i jest to nieoceniona strata z punktu widzenia krytyki tekstu. W XIX wieku zwracano uwagę na to, że Vaticanus 2066 (V wiek), zawierający tekst Apokalipsy, jest podobnie jak Kodeks Watykański pisany w trzech kolumnach (rzadka cecha), ma zbliżone rozmiary i reprezentuje tekst aleksandryjski. Zastanawiano się więc nieraz, czy tekst Apokalipsy tego rękopisu nie jest pokrewny Kodeksowi Watykańskiemu.
Kodeks na ogół jest wysoko oceniany i cieszy się dobrą opinią wśród krytyków tekstu, biblistów, jak i przedstawicieli kościoła. Wielu uważa go za najważniejszy rękopis Nowego Testamentu, inni zaś plasują go na drugim miejscu, po Kodeksie Synajskim. Jednak zwolennicy Textus receptus nie są nim zachwyceni. Do takich należał John William Burgon, którego zdaniem Vaticanus oraz Sinaiticus i Codex Bezae są rękopisami z zepsutym tekstem. Każdy z tych trzech kodeksów ma tekst „sfabrykowany, w rezultacie arbitralnej i lekkomyślnej recenzji”. Najważniejsze z tych trzech kodeksów, tj. Synajski i Watykański Burgon przyrównał do „dwóch fałszywych świadków” wspomnianych w Mt 26,60.
Wydania tekstuBibliorum Sacrorum Graecorum Codex Vaticanus B.. Roma: Istituto Poligrafico e Zecca dello Stato, 1999.
The Old Testament in Greek According to the Text of Codex Vaticanus. Alan E. Brooke, Norman McLean. T. I. The Octateuch. London: Cambridge University Press, 1906.Krytyczne wydania NTK. Aland, M. Black, C. M. Martini, B. Metzger, A. Wikgren: The Greek New Testament. Wyd. 3. Stuttgart: United Bible Societies, 1983. [UBS3]
B. Aland, K. Aland, J. Karavidopoulos, C. M. Martini, B. Metzger, A. Wikgren: The Greek New Testament. Wyd. 4. Stuttgart: United Bible Societies, 1993. ISBN 978-3-438-05110-3. [UBS4]
Eberhard et Erwin Nestle: Novum Testamentum Graece. communiter editerunt: K. Aland, M. Black, C. M. Martini, B. M. Metzger, A. Wikgren. Wyd. 26. Stuttgart: Deutsche Bibelgesellschaft, 1991. [NA26]
Eberhard et Erwin Nestle: Novum Testamentum Graece. communiter editerunt: B. et K. Aland, J. Karavidopoulos, C. M. Martini, B. M. Metzger. Wyd. 27. Stuttgart: Deutsche Bibelgesellschaft, 2001. ISBN 978-3-438-05100-4. [NA27]Porównanie z innymi rękopisamiS. Kubo. P72 and the Codex Vaticanus. „S & D”. XXVII, 1965. Salt Lake City. 
C.M. Martini. Il problema della recentionalita del Codice B alla Luce del Papiro Bodmer XIV (P75). „Analecta biblica”. 26, 1966. Roma. Tekst Ewangelii MarkaJames W. Voelz. The Greek of Codex Vaticanus in the Second Gospel and Marcan Greek. „Novum Testamentum”. 47, s. 209–249, (2005), 3. 
Christian-B. Amphoux. Codex Vaticanus B: Les points diacritiques des marges de Marc. „Journal of Theological Studies”. Vol. 58, s. 440-466, 2007. Inne opracowaniaK. Aland, B. Aland: Der Text des Neues Testaments: Einfürung in die wissenschaftlichen Ausgaben sowie Theorie und Praxis der modernen Textkritik. Wyd. 2. Stuttgart: Deutsche Bibelgesellschaft, 1989. ISBN 3-438-06011-6. (niem.)
K. Aland, B. Aland: The Text of the New Testament: An Introduction to the Critical Editions and to the Theory and Practice of Modern Textual Criticism. przeł. Erroll F. Rhodes. Grand Rapids, Michigan: William B. Eerdmans Publishing Company, 1995. ISBN 978-0-8028-4098-1. (ang.)
C.R. Gregory: Textkritik des Neuen Testaments. Cz. 1. Leipzig: J. C. Hinrichs’sche Buchhandlung, 1900, s. 32-40. [dostęp 2010-11-12]. (niem.)
Bruce M. Metzger: Manuscripts of the Greek Bible: An Introduction to Greek Palaeography. New York – Oxford: Oxford University Press, 1981, s. 74-75. (ang.)
Bruce M. Metzger, Bart D. Ehrman: The Text of the New Testament: Its Transmission, Corruption, and Restoration. Wyd. 4. New York, Oxford: Oxford University Press, 2005, s. 67–69. ISBN 978-0-19-516122-9. (ang.)
Bruce M. Metzger: A Textual Commentary on the Greek New Testament. Wyd. 2. Stuttgart: Deutsche Bibelgesellschaft, 2001. ISBN 3-438-06010-8. (ang.)
Ph.B. Payne – P. Canart. The Originality of Text-Critical Symbols in Codex Vaticanus. „Novum Testamentum”. Vol. 42, Fasc. 2, s. 105-113, Apr., 2000 (ang.). 
T.C. Skeat. The Codex Vaticanus in the 15th Century. „JTS”. 35, s. 454-465, 1984.  toż w: The collected biblical writings of T. C. Skeat. Brill, 2004, s. 120-134.
CSNTM. Sfotografowane facsimile typograficzne (1857), zawiera Nowy Testament od Mt 1,1 po Hbr 9,14, ponadto minuskułowe dodatki z XVI wieku.
Old Testament Greek (LXX) Text Codex Vaticanus. Cambridge University Press 8vols, Brooke McLean 1906-1935.ArtykułyListe Handschriften: Kodeks B/03 (GA). W: INTF [on-line]. Münster Institute. [dostęp 2015-12-10].
Robert Waltz: New Testament Manuscripts. Codex Vaticanus (ang.). W: A Site Inspired By: The Encyclopedia of New Testament Textual Criticism [on-line]. 2003. [dostęp 2011-01-25].
Codex Vaticanus B/03 Szczegółowe opisy Kodeksu Watykańskiego wraz z ilustracjami nagłówków i kolofonów wszystkich ksiąg Nowego Testamentu, ponadto dyskusja na temat „umlautów”. (ang.)
L. Jańczuk. Novum Instrumentum omne. „Rocznik Teologiczny”. (LVI) z. 1, s. 27-40, 2014. ChAT. ISSN 0239-2550.
Kolegium Jezuitów w Mińsku (łac. Collegium Minscense Societatis Jesu, biał. Мінскі езуіцкі калегіум, Minski jezuicki kalehium, ros. Минский иезуитский коллегиум, Minskij ijezuitskij kollegium) – zespół klasztorny jezuitów w Mińsku. W jego skład wchodził kościół, budynek klasztorny, szkoła (prowadzona przez jezuitów w okresie 1656–1773) i późniejsze pomieszczenia konsystorialne. Mińska szkoła jezuitów zapewniała wykształcenie w zakresie nauk humanistycznych.
Jezuici przybyli do Mińska w 1654 roku. Na ich siedzibę przeznaczono dwór na rogu ulicy Kojdanowskiej i Wysokiego Rynku. Z czasem posiadłość zakonna była poszerzana i rozbudowywana, aż przed kasatą jezuitów w 1773 roku obejmowała niemal cały kwartał w południowo-wschodniej części Wysokiego Rynku. Zespół kolegium jezuickiego zbudowano w miejscu drewnianej zabudowy w latach 1733–1739. Większą część zespołu zniszczono podczas przebudowy miasta po drugiej wojnie światowej. Do naszych czasów zachował się kościół pojezuicki, będący archikatedrą archidiecezji mińsko-mohylewskiej, i część jednego z budynków, gdzie – po modernizacji – mieści się liceum muzyczne.
Zespół klasztorny ulokowany był w południowo-wschodniej części mińskiej dzielnicy Wysoki Rynek. Znajdował się w kwartale ograniczonym od północnego wschodu Wysokim Rynkiem (obecnie Plac Swabody), od południowego wschodu –  ulicą Zborową (obecnie Internacjonalna), od południowego zachodu – ulicą Felicjańską (obecnie Komsomolska), od północnego zachodu – ulicą Kojdanowską (obecnie Rewolucyjna). Kościół pojezuicki od 1993 roku pełni funkcje kościoła katedralnego archidiecezji mińsko-mohylewskiej (Plac Swabody 9). W jednym z budynków byłego kolegium jezuickiego (Plac Swobody 7) znajduje się obecnie Republikańskie Gimnazjum-Koledż przy Białoruskiej Państwowej Akademii Muzycznej. Podarowany jezuitom w 1656 roku pałac Hegera mieścił się na ulicy Kojdanowskiej (obecnie Rewolucyjna 1).
Według historyka zakonnego jezuitów, Franciszka Rzepnickiego, jezuici przybyli do Mińska w pierwszej połowie XVII wieku. Sprowadził zakonników do miasta w 1631 roku książę Paweł Sanguszko, ufundowawszy im kościół i kolegium. Inne źródła podają rok 1654, gdy biskup smoleński książę Hieronim Sanguszko nadał mińskim jezuitom stały fundusz. Od mieszczanina Jegora Hegera kupił dla nich murowany pałacyk na rogu ulicy Kojdanowskiej i Wysokiego Runku, który zakonnicy przeznaczyli na swoją siedzibę. W początkowym okresie działalności zakonników w Mińsku ich wspólnota miała status misji zależnej od kolegium w Nieświeżu. W 1686 roku jezuici otrzymali status rezydentów, w 1714 roku – kolegium, co było wyznacznikiem wysokiego poziomu szerzonej przez nich oświaty.
Budynki rezydencji do końca XVIII wieku były systematycznie modernizowane. Dzięki darom Ogińskich i Brzostowskich jezuici wznieśli drewniany budynek szkoły i kościół. Placówka edukacyjna w ciągu wieku działalności jezuitów w Mińsku zmieniała swoją lokalizację. Do 1699 roku w miejsce drewnianej szkoły wzniesiono murowaną. Dnia 24 kwietnia 1700 roku uroczyście poświęcono kamień węgielny nowego murowanego kościoła. 16 kwietnia 1710 roku biskup wileński Konstanty Kazimierz Brzostowski konsekrował świątynię pod wezwaniem Jezusa, Maryi Panny i Św. Barbary. W 1716 roku stary kościółek został przystosowany pod szkołę. W 1723 roku ówczesny rektor Jakub Wołodkowicz zainicjował budowę murowanego gmachu, który budowano z przerwami w latach 1733–1739 i 1748.
W 1723 roku rozpoczęła się przebudowa domu Hegera i wznoszenie przy północno-zachodnim rogu kościoła murowanego dwukondygnacyjnego budynku, w którym znajdowały się pokoje profesorów i magistrów. Później równolegle do ulicy Kojdanowskiej dobudowano do niego trzykondygnacyjne skrzydło, gdzie znalazły się między innymi kuchnia i refektarz. Ostateczny wygląd zespołu uformował się w latach 1733–1738, a w 1739 roku zakończono budowę wieży zegarowej. Znajdowała się ona na środku fasady od strony Wysokiego Rynku. W 1749 roku obok kościoła pojawił się budynek apteki z pomieszczeniami do przygotowywania lekarstw, wzniesiono też zabudowania gospodarcze i pomocnicze. W 1746 roku od strony Kojdanowskiej zbudowano trójkondygnacyjny budynek mieszczący kuchnię, 6 pokoi i ozdobny refektarz. W tym czasie w Kolegium Jezuitów wykładano retorykę, poezję, syntaktykę, gramatykę, teologię, język hebrajski, etykę, matematykę, fizykę, logikę, metafizykę. Działał szkolny teatr i najlepsza w mieście biblioteka. W roku 1770 roku przebudowany został budynek szkoły. W 1773 roku bulla papieska skasowała zakon jezuitów. Kościół otrzymał rangę parafialnego. Na bazie kolegium utworzono sześcioletnią, świecką szkołę powiatową, podlegającą Komisji Edukacji Narodowej.
Po drugim rozbiorze w 1792 roku Mińsk znalazł się w granicach Imperium Rosyjskiego. W 1793 roku budynek szkolny został zajęty na siedzibę gubernatora. Po 1798 roku, gdy została erygowana rzymskokatolicka diecezja mińska, w obrębie kolegium, na wysokości katedralnej absydy, wzniesiono trzykondygnacyjny gmach na potrzeby konsystorza. Do 1820 roku kolegium zajmowały urzędy, następnie magistrat miasta, a od 1852 roku – skarbiec. Wieża kolegium stała się wieżą obserwacyjną straży pożarnej.
W okresie Białoruskiej Socjalistycznej Republiki Radzieckiej w pojezuickich budynkach mieściły się urzędy państwowe. Zarówno wieża przed kolegium, jak i sam budynek klasztorny, zostały spalone w czasie drugiej wojny światowej i ostatecznie zburzone w latach pięćdziesiątych. W 1951 roku przebudowano katedrę na kompleks sportowy towarzystwa „Spartak”: rozebrano kościelne wieże, dobudowano do katedry nową fasadę w stylu „klasycyzmu stalinowskiego”, zniszczono figurowy attyk nad absydą, kopuły nad bocznymi kaplicami; wnętrze świątyni podzielono stropami na kilka pięter. Budynek byłej szkoły jezuickiej (późniejsza siedziba gubernatora) w 1968 roku został przebudowany i zmodernizowany w czterokondygnacyjny gmach i przeznaczony na szkołę muzyczną. 15 grudnia 1993 roku kościół pojezuicki został zwrócony wiernym. Jego wygląd zewnętrzny przywrócono do pierwotnego kształtu. Trwają prace restauratorskie nad wnętrzem świątyni.
W 1656 roku Hieronim Sanguszko nadał jezuitom uposażenie w wysokości 80.000 złotych polskich, dobra Krupka (później fundusz został przeniesiony na dobra rakowskie) oraz nabył dla nich kamienicę od obywatela mińskiego Hegera za cenę 5000 złotych. Po śmierci fundatora jego spadkobiercy ograniczyli fundusz do 7000 złotych oraz pozostawili jezuitom kamienicę, dlatego w drugiej połowie XVII wieku w Mińsku z powodu braku środków finansowych działało jedynie dwóch zakonników. Przez dwadzieścia sześć lat utrzymywali się z jałmużny. W 1682 roku wojewoda trocki, Cyprian Brzostowski, z małżonką Rachelą z Duninów-Rajeckich zapisali jezuitom mińskim 50.000 złotych polskich na dobrach Niżyce. Rok później Marcjan Ogiński, kanclerz litewski, z żoną Izabelą z Hlebowiczów powiększyli fundusz o kolejne 50.000 złotych na dobrach posagowych Ogińskiej – Hliwinie i Upierowiczach. Później przekazali zakonnikom te dobra na własność. Za pieniądze z uposażenia jezuici wznieśli gmach klasztorny, w którym otworzyli szkołę. Nadane jezuitom uposażenie potwierdziła uchwała sejmowa z 1683 roku. Po śmierci Ogińskich zakonnicy zostali uwikłani w proces sądowy ze spadkobiercami fundatorów, którzy domagali się zwrotu nadanych majątków. Dopiero klątwa, rzucona na spadkobierców przez biskupa wileńskiego Konstantego Brzostowskiego, spowodowała wycofanie się spadkobierców z roszczeń.
W 1700 roku jezuici rozpoczęli budowę kościoła. W 1701 roku jezuita Antoni Brzostowski, brat Konstantego Brzostowskiego, zapisał na ten cel 14000 złotych. Jan Filipowicz, kanonik smoleński, przeznaczył 2000 złotych, Jerzy Furs zapisał wieś Wiśniankę. W 1705 roku podczas Trybunału Głównego Wielkiego Księstwa Litewskiego, który odbył się w Mińsku, szlachta zebrała 50000 złotych. Na wykończenie świątyni Cieklewicz i Juniewicz przekazali jezuitom 1000 złotych. Jakub Wołodkowicz ufundował kaplicę dla uczącej się młodzieży, Franciszek Wołodkowicz pokrył koszt budowy ołtarza św. Stanisława Kostki. Kanonik smoleński Mikołaj Przeradowski ofiarował 500 dukatów na budowę ołtarza św. Ignacego Loyoli i organów, a także przekazał zakonnikom drewnianą rzeźbę Najświętszej Panny. Sędzia grodzki miński Adam Swołyński ufundował ołtarz św. Jana Chrzciciela. Biskup wileński Konstanty Brzostowski ofiarował cudowny obraz Najświętszej Panny wraz z dwoma szatami ze złota i pereł, a także kilka ornatów, obrazy świętych Antoniego Padewskiego, Teresy i Franciszka Serafickiego oraz 200 ksiąg do biblioteki zakonnej. W 1713 roku wojewoda miński Krzysztof Zawisza ufundował w kościele kaplicę, do której przekazał ciało św. Felicjana z Rzymu. W 1730 roku pogodzone dzięki staraniom zakonników rody Zawiszów, Bykowskich i Wołodkowiczów ofiarowały kościołowi jezuickiemu srebrne obicie do trumny z ciałem św. Felicjana i srebrną lampę, a także przekazali fundusze na podwyższenie wież kościelnych, tynkowanie i pobielenie świątyni oraz dzwony i zegar. W 1732 roku Fursowie zapisali jezuitom folwark za ulicą Tatarską o powierzchni 5 włók (około 83,98 ha), nazwany przez zakonników Ludimontem, tj. miejscem zabaw, i przeznaczony na odpoczynek dla młodzieży.
Roczny dochód zakonników w 1685 roku wynosił 2000 złotych polskich, w 1705 roku – 5000 złotych, w 1749 roku – 4000 złotych. Przed kasatą zakonu w 1773 roku jezuici mińscy posiadali 54 folwarki we wsiach Hać, Hliwin, Upierowicze, Pruszkowicze, Ślepianka i Usa. Ponadto dochód przynosiły obszary leśne i orne o powierzchni około 500 włók (około 8398,08 ha). Całkowity dochód z majątków wynosił rocznie 72000 złotych.
Układ architektoniczny kolegium jezuickiego był charakterystyczny dla mińskiego baroku w dobie jego rozkwitu (połowa XVII–lata trzydzieste XVIII wieku). Elementy kompleksu, związane z życiem klasztornym, miały prosty surowy kształt. Kontrastowała z nimi wzniosła fasada świątyni.
Rezydencja jezuitów mińskich znajdowała się w wykupionym od mieszczana Jegora Hegera dworze, otoczonym wysokimi kamiennymi murami z kilkoma bramami. Ulokowana była po prawej stronie kościoła (obecnie ulica Rewolucyjna 1). Za murami mieściły się budynki gospodarcze: drewniany dom, stajnia, browar, spichlerz. Dominującą pozycję dworu był niewielki pałacyk, zorientowany fasadą ku placowi. Nakryty był czterospadowym dachem gontowym z trzema żelaznymi pozłacanymi wiatrowskazami. Każdy z wiatrowskazów przedstawiał św. Jerzego Zwycięzcę, walczącego włócznią ze smokiem. Czwarty wiatrowskaz znajdował się nad gankiem i przedstawiał bajkową wróżkę Miełuzinę (syrenkę), grającą na lutni. Na parterze znajdowały się pomieszczenia mieszkalne, kuchnia i spiżarnia. Wewnętrzne schody prowadziły na górne piętro, gdzie mieściła się galeria z ozdobnymi toczonymi balasami, refektarz i pokoje mieszkalne. Sufity pałacyku miały freski. Dom ogrzewano za pomocą pieców holenderskich, ozdobionych białymi i zielonymi płytkami, oraz kominków. Pokoje były wyposażone w meble. Z czasem rezydencja została przebudowana przez zakonników na dom mieszkalny dla księży oraz niewielki kościółek.
Szkoła jezuicka początkowo była drewniana. Pod koniec XVII wieku postawiono szkołę murowaną o dwóch kondygnacjach. W 1799 roku budynek został całkowicie przebudowany w stylu klasycyzmu i przystosowany na mieszkanie wysokich urzędników.
Wieża-dzwonnica, wzniesiona w stylu późnego baroku w 1750 roku przed rezydencją jezuitów, po prawej stronie od kościoła, dopełniła kompozycję zespołu kolegium. Zbudowana została na planie kwadratu, posiadała trzy kondygnacje i zwieńczenie w formie barokowej kopuły. Na górnej kondygnacji został zawieszony zegar. Była bardziej estetyczna, wdzięczna i harmonijna od wież kościelnych. W XIX wieku z wieży zdjęto kopułę. Na początku XX wieku została nadbudowana – dodano jej dwie kondygnacje, jednocześnie zachowano jej styl architektoniczny, przywrócono także kopułę.
Ograniczenie kapitału po śmierci Hieronima Sanguszki spowodowało zmniejszenie się liczby działających w Mińsku zakonników. W okresie 1656–1682 w Mińsku prowadziło działalność dwóch jezuitów – Łukasz Załuski i Ignacy Bekker. Po zapisach Brzostowskich i Ogińskich ich liczba w 1682 roku zwiększyła się do sześciu, a w 1692 roku – do dwunastu. W okresie 1730–1773 kolegium jezuickie miało piętnastu księży, prowadzących działalność naukowo-wychowawczą i misjonarską. Wśród członków kolegium byli: Antoni Brzostowski, Michał i Karol Koryccy, Józef Baka oraz rektor Rudolf Rudomina. W okresie 1656–1714 jezuici w Mińsku mieli kolejno piętnastu superiorów. Gdy rezydencja zakonna otrzymała status kolegium, naczelną funkcję sprawowali rektorzy. W okresie 1714–1773 kolegium posiadało kolejno dwudziestu rektorów. W kolegium zakonnicy utrzymywali trzydziestu ubogich uczniów.
W 1773 roku jezuici opuścili Mińsk i przenieśli się do Połocka, który znalazł się w Imperium Rosyjskim już po pierwszym zaborze, gdzie biskup Stanisław Bohusz Siestrzeńcewicz na polecenie Katarzyny II otworzył dla nich nowicjat. Siedemnastu z nich pozostało w Mińsku w charakterze kapłanów świeckich i wykładała w przekształconym w szkoły podwydziałowe kolegium, administrowanym w okresie 1773–1792 przez Komisję Edukacji Narodowej. Należeli do nich między innymi Korycki, Przetocki, Ławrynowicz, Brzozowski, Olendzki oraz rektor Tadeusz Obrąpalski.
W otworzonej przy kolegium w połowie XVIII wieku aptece pracowali infirmarze (opiekuni gabinetu lekarskiego) oraz aptekarze. W latach 1737–1738 na stanowisku aptekarza był zatrudniony Jerzy Lessig, w latach 1756-1757 – Adam Kitz.
W 1715 roku przy nowo wybudowanym kościele rozpoczęło działalność bractwo św. Barbary, w 1732 roku – Bractwo Dobrej Śmierci, w 1772 roku – Bractwo Opatrzności Bożej. Działało bractwo Najświętszej Panny, które wspólnie ze stowarzyszeniem młodzieży szkolnej opiekowało się kaplicą Świętej Trójcy.
Początkowo zajęcia edukacyjne jezuici prowadzili w dostosowanej do tego celu kaplicy, ulokowanej w pałacyku Hegera. Brali także udział w działalności parafii św. Piotra i Pawła. Swoje kazania duszpasterze jezuiccy głosili w językach polskim, litewskim oraz – w cerkwi św. Piotra i Pawła – ruskim. Przy nowo wzniesionym kościele powołano Kongregację studencką, która między innymi opiekowała kaplicą Świętej Trójcy. Zakonnicy prowadzili misje poza miastem: w Błoniach, Głuszynie, Illiczanach, Niżycach oraz Radoszkowicach. Organizowano także misje wędrowne. Dla ubogich uczniów od 1685 roku funkcjonowała bursa.
Od 1672 roku w szkole wykładano gramatykę. W 1679 roku do programu wprowadzono poetykę i retorykę. W latach 1729– 1770 organizowano roczny kurs filozofii dla studentów świeckich. Przerwę zrobiono w latach 1731–1732, gdy zastąpiono kurs filozofii kursem teologii moralnej. W latach 1748–1749 dla kleryków istniały studia filozoficzne. Ostatnia probacja dla jezuitów nastąpiła w latach 1765–1766.
Do dyspozycji studentów i wykładowców była biblioteka, licząca w 1710 roku około 200 woluminów. Jej zbiory powiększano dzięki zakupom. Po kasacie zakonu zarządzanie biblioteką przejęła Komisja Edukacji Narodowej.
X. Y. Z. (W. Sułkowski): Kartka z dziejów kościoła katolickiego w Rosyi : biskupstwo mińskie / opisał wg źródeł wiarygodnych X. Y. Z.. Kraków: nakł. i druk Wł. L. Anczyca i Spółki, 1889, s. 261. [dostęp 2018-07-02].
Adrjan Boudou: Stolica Święta a Rosja: stosunki dyplomatyczne między niemi w XIX stuleciu. T. 1: 1814–1847. Kraków: Wydawnictwo Księży Jezuitów, 1928, s. 608. [dostęp 2018-07-02].
3. С. Пазняк: Рэха даўняга часу: Кн. для вучняў. Mińsk: Narodnaja aswieta, 1985, s. 131. [dostęp 2018-07-02]. (biał.)
Andrzej Kakareko: La riforma della vita del ciero nella diocesi si Vilna dopo il Concilio di Trento (1564–1796). Rzym: Wydawnictwo Papieskiego Uniwersytetu Gregoriańskiego, 1996, s. 203. ISBN 88-7652-712-5. [dostęp 2018-07-02]. (wł.)
Jerzy Paszenda: Budowle jezuickie w Polsce XVI-XVIII w.. T. 2. Wydawnictwo WAM, 2000, s. 440. ISBN 83-7097-773-1.Уладзімір Мікалаевіч Дзянісаў: Комплекс езуітаў. W: рэд. Г. Штыхаў: Памяць: Гіст.-дакум. хроніка Мінска. У 4 кн. Кн. 1-я. Mińsk: BiełTA, 2001, s. 576. ISBN 985-6302-33-1. (biał.)
Ludwik Grzebień: Encyklopedia wiedzy o jezuitach na ziemiach Polski i Litwy 1564–1995. Wyd. 2. Wydawnictwo WAM, 2004, s. 888. ISBN 83-7097-293-4. [dostęp 2018-07-02].
Kolej dużych prędkości w Polsce – istniejący, rozbudowywany system linii i taboru kolejowego dużych prędkości, które umożliwiają prowadzenie planowych przewozów z prędkością co najmniej 200 km/h. Regularny ruch w Polsce został uruchomiony w grudniu 2014. Na większości linii kolejowej nr 4 pociągi ED250 Pendolino, należące do przewoźnika PKP Intercity, jeżdżą z prędkością maksymalną 200 km/h. Wraz z postępem prac remontowych na liniach kolejowych odcinek linii nr 4 dostosowany do prędkości 200 km/h ma się wydłużyć. Uzyskanie prędkości 200 km/h ma być możliwe również na fragmentach linii nr 9.
Rozporządzenia Ministra Transportu i Gospodarki Morskiej, Ministra Infrastruktury oraz instrukcje PKP Polskich Linii Kolejowych określają warunki techniczne, które muszą spełniać linie kolejowe i poruszające się po nich pociągi, aby mogły osiągać prędkości większe niż:
130 km/h – dwuosobowa obsługa kabiny sterowniczej lub działający system ETCS (Europejski System Sterowania Pociągiem) poziomu pierwszego lub wyższego;
140 km/h – strefa zagrożenia na peronach o szerokości co najmniej 1,5 m (dla niższych prędkości co najmniej 1 m lub co najmniej 0,75 m);
160 km/h – brak skrzyżowań z drogami w poziomie szyn oraz wyposażenie i uruchomienie systemu ETCS poziomu co najmniej pierwszego.Ponadto przyspieszenie niezrównoważone niezależnie od prędkości musi być mniejsze lub równe 0,85 m/s² (w przypadku taboru spełniającego wymagania Technicznej Specyfikacji Interoperacyjności 1 m/s²).
Kontrolę i certyfikację urządzeń i procedur stosowanych w przewozach kolejowych w Polsce, włączając koleje dużych prędkości, prowadzi Urząd Transportu Kolejowego.
Linia kolejowa nr 4, nazywana Centralną Magistralą Kolejową (w skrócie CMK), to linia o długości 224 km łącząca Grodzisk Mazowiecki z Zawierciem. Linia otwierana była etapami w latach 1974–1977. Już podczas budowy została zelektryfikowana. 3 maja 1984 na linii wprowadzono prędkość maksymalną dla pociągów pasażerskich wynoszącą 140 km/h, 29 maja 1988 prędkość 160 km/h, a 14 grudnia 2014 prędkość 200 km/h. We wszystkich przypadkach były to wówczas największe prędkości rozkładowe na sieci PKP.
Geometria linii, sieć trakcyjna i nawierzchnia kolejowa są dostosowane do prędkości 250 km/h, a obiekty inżynierskie są przebudowywane dla prędkości 300 km/h. Przekroczenie prędkości 230 km/h w normalnej eksploatacji może być jednak niemożliwe ze względu na niewystarczającą wydajność systemu zasilania elektrycznego działającego na tej linii. Linia na całej długości wyposażona jest w system ETCS poziomu 1.
CMK wykorzystywana jest przede wszystkim przez pociągi łączące Warszawę z Katowicami, Krakowem i Wrocławiem (przez protezę koniecpolską). Od 14 grudnia 2014 połączenia dalekobieżne na tej linii są obsługiwane m.in. przez pociągi ED250 Pendolino.
Począwszy od grudnia 2014 jazda z prędkością 200 km/h jest możliwa na odcinku Olszamowice – Zawiercie, który jako pierwszy otrzymał zezwolenie Urzędu Transportu Kolejowego na prowadzenie przewozów z tą prędkością. Taką prędkość maksymalną wprowadzono na odcinku od km 125,200 do km 212,200 (czyli na szlaku Olszamowice – Zawiercie) z wyłączeniem km 151,900–155,430 (stacja Włoszczowa Północ) oraz km 142,850–149,500 (znajdują się tam przejazdy w poziomie szyn). Łączna długość odcinków z dozwoloną prędkością 200 km/h wynosiła 76,820 km. 12 marca 2017 rozpoczęły się prace modernizacyjne na stacjach Olaszmowice i Włoszczowa Północ, w związku z którym skrócono odcinek z dopuszczoną prędkością 200 km/h do 58 km (km 156,496–214,800). 10 grudnia 2017 na odcinku Grodzisk Mazowiecki – Idzikowice (80 km) wprowadzono prędkość 200 km/h.
PKP PLK kontynuuje modernizację linii nr 4 tak, aby na całej jej długości było możliwe prowadzenie przewozów z prędkością 200 km/h. Po zebraniu doświadczeń z jazdy planowej z prędkością 200 km/h PKP PLK wraz z PKP Intercity zamierzają stopniowo zwiększać prędkość maksymalną kolejno do 210, 220 i 230 km/h.
CMK jest wykorzystywana do testów taboru pod kątem maksymalnej prędkości, 24 listopada 2013 ustanowiono na niej rekord prędkości pociągu w Polsce wynoszący 293 km/h.
Jest to linia łącząca Warszawę Wschodnią z Gdynią Główną, w jej skład wchodzi cała linia nr 9 (323 km) i fragment linii nr 202 (21 km). Kolejne odcinki tej linii były otwierane w latach 1852, 1857, 1870, 1876, 1877 i 1933. Linia została zelektryfikowana w latach 1957–1985. Ze względu na trudny układ geometryczny od lat 70. rozważano budowę nowej linii, która miałaby być przedłużeniem Centralnej Magistrali Kolejowej i przebiegać od stacji Korytów do Gdańska. Ostatecznie zdecydowano się na modernizację istniejącej linii.
W grudniu 2018 na linii zakończono instalacja ETCS poziomu drugiego, koniecznego do przekroczenia prędkości 160 km/h. Ma to pozwolić w przyszłości na wprowadzenie wyższych prędkości na 145 km tej linii. W marcu 2019 planowano, że podniesienie prędkości nastąpi w grudniu 2019.
Według Piotra Malepszaka, pełnomocnika zarządu PKP PLK, jedynie na 120 kilometrowym odcinku Działdowo – Malbork mógłby być wykorzystany system wychylnego nadwozia, którego nie posiadają pociągi Pendolino zamówione przez PKP Intercity.
Od 14 grudnia 2014 połączenia dalekobieżne na tej linii są obsługiwane m.in. przez pociągi ED250 Pendolino.
Linia Y to robocza nazwa planowanego systemu linii kolejowych dużych prędkości. Jego nazwa pochodzi od projektowanego kształtu linii, który miałby przypominać literę Y. Pociągi pasażerskie miałyby poruszać się po tych liniach z prędkościami do 300–350 km/h. Mają one połączyć Warszawę, Łódź oraz, po rozwidleniu w Nowych Skalmierzycach lub w okolicach Zduńskiej Woli, Poznań i Wrocław. 
Pierwsze plany budowy w Polsce Kolei Dużych Prędkości powstały w 1995 roku i ewoluowały przez całe lata 90., aż zostały opublikowane w 2001 roku. W 2006 roku rozpoczęły się prace nad wstępnym studium wykonalności, 19 grudnia 2008 uchwalony został program budowy i uruchomienia przewozów kolejami dużych prędkości, co pozwoliło rozpocząć prace nad właściwym studium wykonalności. 3 października 2011 PKP PLK zarekomendowały wariant przebiegu pierwszej linii, jednakże 2 miesiące później Minister Transportu Sławomir Nowak zapowiedział zamrożenie wszelkich prac do 2030 roku, z wyjątkiem dokończenia studium wykonalności, które ukończono w 2013 roku. Jako główny powód tej decyzji podano chęć koncentracji na projektach modernizacyjnych i rewitalizacyjnych istniejącej sieci kolejowej. Później pracowano jeszcze nad koncepcją przedłużenia Y do Berlina i Pragi. Prace te zakończono w grudniu 2015. 
Jedynym elementem, który jest już gotowy, jest nowy dworzec Łódź Fabryczna (otwarty 11 grudnia 2016), na którym wybudowany został specjalny peron i dodatkowa para torów w tunelu z myślą o obsłudze KDP.
Największą korzyścią z budowy linii Y miałoby być skrócenie czasu trwania podróży pomiędzy Warszawą a Wrocławiem. Miasta te leżą od siebie w odległości około 310 km, jednakże najkrótsze obecnie możliwe połączenie kolejowe, przez Kalisz i Łódź, liczy 390 km. Torowiska na tej trasie są, w znaczącej części, w złym stanie technicznym. W grudniu 2014 roku ukończono remont protezy koniecpolskiej – odcinka linii kolejowych nr 61 i 144, który tworzy alternatywne połączenie prowadzące przez Opole, Częstochowę Stradom i CMK. Liczy ono 427 km. Do tego momentu najszybsze pociągi łączące Warszawę z Wrocławiem jeździły przez Poznań (469 km) lub Katowice (484 km).
Na przełomie lat 60. i 70. XX w. podjęto w Polsce pierwsze próby skonstruowania i wybudowania taboru dużych prędkości. Ze względu na brak regulacji dotyczących nazewnictwa i przedziałów wartości, prędkości od 100 do 140 km/h nazywano wówczas podwyższonymi prędkościami, od 140 do 200 km/h – dużymi prędkościami, a 200 km/h i więcej – bardzo dużymi prędkościami.
Od 1972 do 1975 roku Centralne Biuro Konstrukcyjne Przemysłu Taboru Kolejowego, które w międzyczasie zmieniło nazwę na Ośrodek Badawczo-Rozwojowy Pojazdów Szynowych, projektowało wagon osobowy typu 122A. Pojazd ten planowano wykonać w dwóch wersjach – zgodnie ze standardem UIC-Z1 na prędkość 200 km/h oraz Z2 na prędkość 160 km/h. Ostatecznie prace nad wariantem Z1 zakończono na założeniach konstrukcyjnych, zaś w latach 1975–1976 opracowano dokumentację konstrukcyjną wagonu w standardzie Z2, któremu nadano typ 127A. W 1980 roku Pafawag wyprodukował dwa prototypowe egzemplarze – po jednym typu podstawowego 127A oraz zmodyfikowanego 127Aa.
W 1973 roku Centralny Zarząd Trakcji Ministerstwa Komunikacji poprzez Centralny Ośrodek Badań i Rozwoju Techniki Kolejnictwa przekazał Ośrodkowi Badawczo-Rozwojowemu Pojazdów Szynowych wytyczne techniczno-eksploatacyjne elektrycznego zespołu trakcyjnego dużych prędkości, na podstawie których rok później konstruktorzy tego ośrodka rozpoczęli wstępne prace nad pojazdem typu 4WE. Jednostka ta miała składać się z 3-wagonowych modułów samodzielnych pod względem zasilania, sterowania i wyposażenia. W zależności od potrzeb eksploatacyjnych miała istnieć możliwość łączenia ich w składy 6-, 9- i 12-wagonowe. Ponadto miało być możliwe dostosowanie pociągu do warunków danej linii i potrzeb przewozowych poprzez stosowanie wagonów różnego rodzaju. Przewidywano produkcję wagonów silnikowych 1 klasy, 2 klasy, 2 klasy z kabiną i 2 klasy z bufetem oraz doczepnych 2 klasy z bufetem, z których można byłoby zestawiać dwie odmiany modułów – z trzema wagonami silnikowymi przystosowaną do prędkości 200 km/h oraz ze środkowym wagonem doczepnym do prędkości 160 km/h. W pojeździe planowano zastosować m.in. ogrzewanie nawiewne i klimatyzację, regulowane fotele, tempomat, hamowanie elektrodynamiczne i hamulce szynowe oraz rozruch oporowy i impulsowy. Rozważano także zastosowanie pudeł ze stopów aluminium. W 1975 roku ukończone zostały założenia konstrukcyjne oraz plan koordynacyjny przygotowania i uruchomienia produkcji pojazdu 4WE. Z powodu odmowy dostaw ze strony przemysłu elektrotechnicznego nie było jednak możliwe wybudowanie tej jednostki i ostatecznie projekt nie został zrealizowany.
Po niepowodzeniu projektu 4WE przystąpiono do projektowania EZT typu 5WE, w którym planowano zastosować wyposażenie elektryczne oparte na rozwiązaniach z jednostki 3WE. Zachowano modułową konstrukcję pojazdu z tą różnicą, że wagon bufetowy nie musiał znajdować się w środku modułu, a ponadto do gamy wagonów dodano wagon doczepny bez bufetu. Wersją podstawową miał być zespół z wagonami doczepnymi na prędkość 160 km/h. Na początku lat 80. przewidywano, że produkcja tych składów, uzależniona od terminowych dostaw urządzeń z innych gałęzi przemysłu, zostanie uruchomiona po roku 1986. Ostatecznie, z powodu braku niektórych elementów wyposażenia i urządzeń, projekt ten również nie został zrealizowany.
W roku 1988 zakłady HCP wykonały dwa prototypowe wagony typu 134Aa na prędkość 160 km/h zgodne ze standardem UIC-Z2, zaś w roku 1992 od typu 134Ab rozpoczęły seryjną produkcję wagonów tego standardu. W latach 1996–1997 Adtranz/ABB dostarczyło PKP 50 wagonów standardu UIC-Z1 na prędkość 200 km/h. W 1996 roku Pafawag wykonał wagon typu 150A w tym standardzie, a rok później HCP od typu 152A rozpoczęły produkcję seryjną wagonów Z1.
W 1997 roku PKP rozpisało przetarg na dostawę 16 pociągów dużych prędkości z wychylnym nadwoziem. W przetargu tym oferty złożyły firmy Fiat Ferroviaria, Siemens i Adtranz. Zwyciężyła oferta złożona przez spółkę Fiat Ferroviaria, która zaoferowała pociąg ETR460 Pendolino, jednak po kontroli NIK, która wykazała szereg nieprawidłowości, m.in.: brak finansowania zakupu i niedostatki techniczne infrastruktury kolejowej w Polsce w stosunku do możliwości pociągu, w grudniu 1999 przetarg unieważniono.
W połowie października 2009 roku PKP Intercity rozpoczęło eksploatację lokomotyw elektrycznych Siemens EuroSprinter typu ES64U4, oznaczone w Polsce serią EU44. Mogą one rozwijać prędkość 230 km/h przy zasilaniu prądem zmiennym i 200 km/h przy prądzie stałym.
30 maja 2011 roku PKP Intercity podpisało z firmą Alstom Transport umowę na dostawę 20 pociągów Alstom EMU250 Pendolino o maksymalnej prędkości 250 km/h. Obejmowała ona również budowę zaplecza technicznego oraz utrzymanie techniczne pociągów przez 17 lat. 14 grudnia 2014 pociągi Pendolino rozpoczęły kursowanie w ramach nowej kategorii pociągów Express InterCity Premium, obsługującej relacje łączące Warszawę z Gdynią, Katowicami, Krakowem i Wrocławiem. 13 grudnia 2015 wydłużono trasy części pociągów do Bielska-Białej, Gliwic i Rzeszowa, a 29 kwietnia 2016 jeszcze do Jeleniej Góry i Kołobrzegu.
Żaden z zakupionych składów nie ma wychylnego nadwozia, typowego dla Pendolino. Gdyby nie to odcinki, na których dopuszczalna byłaby prędkość 200 km/h, byłyby dłuższe.
W lipcu 2010 roku, w związku z planami budowy linii Y, PKP Polskie Linie Kolejowe powołały Centrum Kolei Dużych Prędkości. Na początku 2012 roku rozpoczęto likwidację Centrum ze względu na odroczenie budowy linii Y.
23 września 2011 na Uniwersytecie Technologiczno-Humanistycznym im. Kazimierza Pułaskiego w Radomiu powołano do życia Centrum Eksploatacji Kolei Dużych Prędkości.
Naukowo-technicznym wsparciem projektowania, budowy i eksploatacji zajmuje się również Instytut Kolejnictwa.

Koleje Śląskie (identyfikator literowy – KSL) – polski przewoźnik kolejowy, utworzony 8 kwietnia 2010 przez samorząd województwa śląskiego. Początek działalności przewozowej Kolei Śląskich miał miejsce 1 października 2011, a 9 grudnia 2012 spółka przejęła od Przewozów Regionalnych obsługę niemal wszystkich regionalnych połączeń kolejowych w województwie śląskim.
Przewoźnik obsługuje 13 linii na terenie województwa śląskiego, w tym 2 kończące się w województwie małopolskim i 2 kończące się w kraju morawsko-śląskim. Koleje Śląskie mają umowę ze Śląskim Urzędem Marszałkowskim na obsługę tych tras do 31 grudnia 2030.
W 2018 przewoźnik miał 5,47% udział w rynku mierzony pod względem liczby pasażerów (6. wynik w kraju) i 3,6% udział w rynku mierzony pod względem pracy przewozowej mierzonej w pasażerokilometrach (5. wynik w kraju).
Po 1989 doszło w Polsce do masowego zawieszania i likwidowania nierentownych linii kolejowych. Powodem był nieefektywny, drogi w eksploatacji tabor, niszczejące tory i nadmierna infrastruktura, jak też odpływ pasażerów spowodowany wzrostem liczby samochodów prywatnych. Z 1093 mln pasażerów przewiezionych w 1980, w 2001 zostało 309 mln, a w 2010 – 291 mln pasażerów. Górny Śląsk, posiadający historycznie najgęstszą sieć zelektryfikowanych linii kolejowych, szczególnie ucierpiał na tych przemianach. Zlikwidowano wiele nierentownych acz potrzebnych połączeń, zwłaszcza na liniach lokalnych, a wiele innych linii zagrożonych było lub jest likwidacją.
8 września 2000 Sejm przyjął ustawę o komercjalizacji, restrukturyzacji i prywatyzacji przedsiębiorstwa państwowego Polskie Koleje Państwowe w jej wyniku doszło do podzielenia monolitowego państwowego przedsiębiorstwa na spółki kolejowe zrzeszone w Grupie PKP. Ustawa ta spowodowała również wydzielenie spółki PKP Polskie Linie Kolejowe, która zarządza infrastrukturą. Spółka ta miała przynosić zyski, stąd uwolniono całkowicie rynek przewozów kolejowych.
1 października 2001 w wyniku restrukturyzacji PKP powstała spółka PKP Przewozy Regionalne, która przejęła wszystkie pociągi osobowe i pospieszne w kraju. 1 stycznia 2004 w wyniku usamorządowienia spółki Przewozy Regionalne odpowiedzialność za organizację przewozów na terenie województw przejęły samorządy wojewódzkie. Z roku na rok rosły żądania finansowe Przewozów Regionalnych (wykres po prawej), a władze województwa nie mogły przeprowadzić audytu w spółce. Dodatkowym problemem była likwidacja przez PR połączeń kolejowych w następujących relacjach:
Żywiec – Sucha Beskidzka – od 12 grudnia 2010 Kolejowa Komunikacja Autobusowa, zlikwidowana 11 grudnia 2011Połączenia zostały zlikwidowane ze względu na nieproporcjonalnie mały popyt w stosunku kosztów, co było wypadkową kilku czynników. Realizowano małą liczbę kursów w ciągu doby. Kursy te obsługiwane były zbyt pojemnym i zarazem drogim w eksploatacji taborem, a dodatkowo zły stan infrastruktury skutkował niską prędkością handlową. W obliczu zaistniałych okoliczności w 2010 władze województwa podjęły decyzję o stworzeniu własnej spółki bez udziału Przewozów Regionalnych, tak jak to zrobiły wcześniej władze samorządowe województwa dolnośląskiego. Wcześniej spółki wojewódzkie powstawały albo w oparciu o zakład Przewozów Regionalnych (województwo mazowieckie) albo poprzez rozpisanie przetargu na obsługę linii kolejowych (województwo kujawsko-pomorskie).
W późniejszym okresie w województwie śląskim zaniechano bezpośredniej obsługi pociągami Regio Przewozów Regionalnych w relacjach:
Zarząd i związkowcy działający w Przewozach Regionalnych od początku podejmowali działania na rzecz uniemożliwienia utworzenia nowej spółki, obawiając się, że jej powstanie doprowadzi do zwolnień pracowników w PR. Koleje Śląskie miały zadebiutować najpierw w marcu, a potem w czerwcu 2011. Początek działalności przewozowej był przekładany ze względu na niemożność porozumienia z Przewozami Regionalnymi w sprawie wynajmu taboru. Ostatecznie spółka zadebiutowała 1 października, a brakujący tabor uzupełniła 10 wagonami wypożyczonymi od przedsiębiorstwa České dráhy, 2 lokomotywami od przewoźnika Lotos Kolej i 2 EZT EN57. Dodatkowo po strajku w PR w sierpniu 2011, marszałek województwa śląskiego Adam Matusiewicz odwołał zapowiadane na koniec 2011 roku przejęcia przez KŚ linii Gliwice – Bytom oraz Szybkiej Kolei Regionalnej (Sosnowiec Główny – Tychy Miasto).
Przeciwnicy Kolei Śląskich zarzucali im, że pomimo iż obsługują jedynie najbardziej dochodową linię w województwie (linia S1 łączy m.in. 5 najludniejszych miast województwa śląskiego) oraz udostępnia im się nowy tabor będący własnością województwa, to ich dotacja w 2012 miała wynieść aż 39,5 mln zł, co daje stawkę 14,75 zł brutto za pociągokilometr (w 2012 roku na kursy do Wisły nie było dopłat, a innych linii spółka nie obsługiwała). Dla porównania Przewozy Regionalne miały dostać dotację w wysokości 120 mln złotych na wszystkie obsługiwane linie, co daje stawkę 21,05 za pociągokilometr, a w 2011 dostały 156 mln zł, czyli 19,25 zł za pociągokilometr. Jednakże KŚ część własnych środków przeznacza na zakup taboru.
28 stycznia 2003 województwo śląskie podpisało umowę na zakup dwóch autobusów szynowych SA109 z Kolzamem, z których został dostarczony tylko pierwszy, ponieważ produkcję drugiego przerwała upadłość zakładu. 27 lipca 2006 podpisano umowę ze Stadler Rail na dostawę 4 FLIRT-ów, które początkowo były wykorzystywane przez Przewozy Regionalne, a 1 października 2011 zostały przekazane Kolejom Śląskim. 22 grudnia 2009 województwo śląskie podpisało z Pesą umowę na dostawę 8 Elfów, które po dostarczeniu zostały przekazane Kolejom Śląskim.
Akt założycielski spółki Koleje Śląskie Sp. z o.o. podpisano 8 kwietnia 2010, 15 kwietnia wybrano radę nadzorczą, a 28 kwietnia zarząd i prezesa – Annę Patalong. 20 maja spółka została wpisana do Krajowego Rejestru Sądowego, 6 lipca uzyskała licencję na przewóz osób, 9 grudnia uzyskała certyfikat bezpieczeństwa część A, a 10 stycznia 2011 część B.
Początek działalności przewozowej miał miejsce 1 października 2011 – spółka rozpoczęła obsługę trasy Częstochowa – Gliwice oraz połączeń weekendowych Częstochowa – Głębce. Przewoźnik wprowadził na obsługiwanych przez siebie trasach własną taryfę przewozową, w której bilety były nieznacznie tańsze niż w Przewozach Regionalnych, od których przejęto obsługę połączeń. W dniu debiutu spółka dysponowała 8 Elfami i 3 FLIRT-ami (4. był na naprawie w Szwajcarii po wykolejeniu z 18 sierpnia 2010) będącymi własnością województwa, dodatkowo spółka dzierżawiła: 2 EN57, 2 lokomotywy Traxx i 10 wagonów przedziałowych. W pierwszych dniach działalności utrudniona była sprzedaż biletów – nie wszystkie planowane kasy biletowe zostały uruchomione na czas, a część kas została uruchomiona w kontenerach na zewnątrz dworców kolejowych. W związku z utrudnionym dostęp do kas biletowych, sprzedaż biletów odbywała się głównie u drużyny konduktorskiej. W dniu rozpoczęcia działalności przewozowej przewoźnik uruchomił, poza standardowymi kanałami, sprzedaż biletów za pomocą telefonów komórkowych.
Przez cały rok władze województwa wraz ze spółką pracowały nad poszerzeniem taboru spółki. 30 marca podpisano umowę z Pesą na dostawę dziewiątego Elfa, a 30 czerwca z Fablokiem na dokończenie drugiego SA109. 20 września podpisano z konsorcjum przedsiębiorstw Newag, ING Lease i ZNLE umowę na 7-letni leasing finansowy pięciu zmodernizowanych jednostek EN57. 29 września podpisano umowę na dzierżawę 10 wagonów od České dráhy. 14 listopada podpisano z konsorcjum przedsiębiorstw ZNTK „Mińsk Mazowiecki” i Pesa umowę na dostawę dwóch zmodernizowanych EN57. 19 grudnia podpisano nową umowę na wynajem dwóch lokomotyw Traxx F140 MS od Lotos Kolej. 22 grudnia spółka poinformowała o zamiarze zakupu z wolnej ręki 14 spalinowych zespołów trakcyjnych od włoskiego przedsiębiorstwa Railconsult srl. Newag i ZNTK „Mińsk Mazowiecki” odwołały się od tej decyzji do Krajowej Izby Odwoławczej, która 13 stycznia 2012 przyznała im rację.
W marcu 2012 w pierwszych pociągach Kolei Śląskich pojawiły się automaty z napojami i przekąskami obsługiwane przez Wars. 21 marca zaprzestano korzystania ze składów wagonowych złożonych z lokomotyw wypożyczonych od Lotos Kolej i wagonów od České dráhy. 1 czerwca przewoźnik przejął od Przewozów Regionalnych obsługę linii S6 Katowice – Głębce.
W czerwcu władze województwa śląskiego podjęły decyzję o zakończeniu współpracy ze spółką Przewozy Regionalne i przekazaniu połączeń Kolejom Śląskim. Stosowna umowa z Kolejami Śląskim na okres od 1 stycznia 2013 do 31 grudnia 2015 została podpisana we wrześniu. 19 listopada dodatkowo podpisano umowę przedwstępna na okres od 1 stycznia 2016 do 31 grudnia 2020.
20 czerwca zarząd województwa udzielił zamówienia spółce Tabor Szynowy Opole na naprawę wraz z modernizacją pierwszego SA109, 7 sierpnia spółce Newag na dostawę jednego zmodernizowanego EN57, 7 listopada na dostawę jednego 6-członowego elektrycznego zespołu trakcyjnego 35WE Impuls, a 30 listopada na dostawę jednego spalinowego zespołu trakcyjnego SA138.
10 września Koleje Śląskie podpisały umowę z Pesą na trzyletnią dzierżawę z wykupem po zakończeniu 6 sztuk sześcioczłonowych Elfów. 14 września podpisano umowę z konsorcjum przedsiębiorstw Newag i ING Lease na 7-letni leasing 2 zmodernizowanych EN71. W pierwszej połowie listopada spółka podpisała z SKM Warszawa umowę na roczną dzierżawę dwóch 14WE z opcją wykupu po zakończeniu. W listopadzie i grudniu podpisano umowy: z konsorcjum przedsiębiorstw Railpool Austria i Lotos Kolej na roczny wynajem 15 lokomotyw elektrycznych Bombardier Traxx wraz z obsługą; ze spółką Heros Rail Rent na roczny wynajem 17 wagonów osobowych; ze spółką České dráhy na roczny wynajem 50 wagonów osobowych oraz ze spółką Sigma Tabor na 3-letnią dzierżawę 8 sztuk 3-członowych spalinowych zespołów trakcyjnych VT614 (28 listopada 2012), a także na 5-letni leasing finansowy z wykupem po zakończeniu 3 wagonów spalinowych DH1 i 5 sztuk 2-członowych spalinowych zespołów trakcyjnych DH2.
Wagony dostarczone przez spółkę Heros Rail Rent nie posiadały dopuszczenia do eksploatacji na terenie Polski, w związku z czym nie weszły one do użytku. Spółka Sigma Tabor, ze względu na niemożność terminowego dostarczenia 8 SZT VT614, dostarczyła 8 EZT EN57 wypożyczonych od Przewozów Regionalnych.
Bezpośrednio przed 9 grudnia przewoźnik pozyskał dodatkowo bez przetargu 45 wagonów od PKP Intercity (do 19 grudnia) oraz 5 elektrowozów ET22 od PKP Cargo (na 3 miesiące), a kilka dni później kolejne 7 lokomotyw od PKP Cargo.
Dodatkowo, w związku z planowanym rozszerzeniem działalności, przewoźnik poszerzył kanały sprzedaży biletów: uruchomił dodatkowe kasy biletowe, zakupił 32 automaty biletowe (jednakże tylko z 18 nich zostało zainstalowanych na stacjach w regionie), utworzył ajencyjne punkty sprzedaży Szybki bilet sprzedające podstawowe bilety oraz 1 października uruchomił portal internetowej sprzedaży biletów wykonany przez PKP Informatykę. Punkty Szybki bilet oraz automaty biletowe zostały wdrożone przez spółkę Inteko na podstawie umowy z 10 października.
9 grudnia KŚ przejęły większość połączeń regionalnych w województwie. Na dni robocze zaplanowano 629 połączeń. Wraz z przejęciem zrezygnowano z obsługi połączeń na odcinkach: Wodzisław Śląski – Chałupki oraz Częstochowa – Zduńska Wola, które do tej pory były realizowane przez Przewozy Regionalne. Na odcinku Herby Nowe – Kłobuck reaktywowano ruch po 3 latach przerwy. KŚ zrezygnowały również z obsługi kilku przystanków.
W pierwszych dniach nie udało się zrealizować wszystkich zamówionych kursów. W niedzielę 9 grudnia odwołano 3 pociągi, a w kolejnych dniach 58 (10 grudnia) i 73 pociągów (11 grudnia). Część z pozostałych pociągów była znacznie opóźniona lub obsługiwana niewystarczająco pojemnym taborem. Przyczyną problemów były: błędy dyspozytorów, niedostarczenie części zamówionego taboru, nieodpowiednie przygotowanie taboru oraz brak dopuszczeń Urzędu Transportu Kolejowego do poruszania się po polskich torach dla części taboru.
12 grudnia na pięciu liniach wprowadzono komunikację zastępczą: Częstochowa – Lubliniec (S13), Katowice – Czechowice-Dziedzice (S31), Bielsko-Biała – Wadowice (S52), Czechowice-Dziedzice – Cieszyn (S58), Rybnik – Pszczyna (S72), Rybnik – Wodzisław Śląski (S74). 12, 13 i 14 grudnia uruchomiono zastępczą komunikację autobusową zamiast 92 połączeń. 15 i 16 grudnia (sobota i niedziela) zamiast 50 połączeń. 17 grudnia przywrócono połączenia kolejowe na linach S31 (na odcinku Katowice – Imielin) oraz na całej linii S58. W efekcie liczba połączeń zastępczych spadała do 58 w dni robocze oraz do 37-41 w dni wolne i świąteczne. 29 grudnia pociągi powróciły na linię S52 oraz częściowo na linie S72 i S74.
12 grudnia prezes spółki, Marek Worach, złożył rezygnację, a 13 grudnia wiceprezes Artur Nastała. Od obowiązków odsunięci zostali Stanisław Biega (główny konstruktor rozkładu jazdy) oraz Piotr Kazimierowski (prezes spółki Silesia Rail należącej do KŚ). 13 grudnia do dymisji podał się również marszałek województwa śląskiego Adam Matusiewicz.
13 grudnia władze województwa podpisały umowę z Przewozami Regionalnymi odnośnie ponownego przejęcia przez nie od 15 grudnia 5 połączeń międzywojewódzkich: Częstochowa – Piotrków Trybunalski (S11), Częstochowa – Kielce (S12), Kędzierzyn-Koźle – Gliwice (S17), Strzelce Opolskie – Gliwice (S18), Kędzierzyn-Koźle – Racibórz (S79). Koszt pociągokilometra to 25 zł (KŚ – 14 zł). W wyniku tego przejęcia Kolejom Śląskim pozostało do obsługi około 450 połączeń w dni robocze.
W pierwszych dniach nowego roku zarząd województwa poinformował, że ze względu na skargę Przewozów Regionalnych umową 3-letnia z Kolejami Śląskim zostanie zastąpiona umową roczną.
Około 10 stycznia spółka ponownie wynajęła 15 wagonów od PKP Intercity. Wagony te wynajęto, aby zastąpić wagony dzierżawione od spółki Heros Rail Rent, które nie weszły do użytkowania. KŚ chciały odstąpić od umowy ze spółką Heros Rail Rent, ostatecznie jednak do tego nie doszło, gdyż spółka dostarczyła dodatkowe dokumenty.
10 stycznia KŚ przywróciły pełne kursowanie pociągów na liniach S72 i S74, a 15 stycznia częściowe na linii S13. Od 12 grudnia pociągi na tych liniach były zastępowane przez KKZ. 18 stycznia uruchomiono linię S19 Gliwice – Lubliniec.
25 stycznia miał miejsce ogólnopolski strajk pracowników grupy PKP, a 26 marca śląskich związkowców „Solidarności”, OPZZ, FZZ i Sierpnia ’80. Pracownicy Kolei Śląskich nie przyłączyli się do żadnego z tych strajków, jednakże ruch ich pociągów i tak został zablokowany na kilka godzin.
1 lutego 2013 reaktywowano linię Gliwice – Bytom, która została zlikwidowana przez Przewozy Regionalne 1 marca 2012. 10 lutego przywrócono kursowanie pociągów na linii S31 na odcinku Imielin – Czechowice-Dziedzice zastępowanych wcześniej przez kolejową komunikację zastępczą (KKZ).
11 lutego marszałek województwa złożył zawiadomienie do prokuratury odnośnie podejrzenia popełnienia przestępstwa ściganego z urzędu przez zarząd Kolei Śląskich, polegającego na nadużyciu posiadanych uprawnień i niedopełnieniu obowiązków, co spowodować miało wyrządzenie spółce znacznej szkody majątkowej. 4 dni później odwołano wiceprezes spółki – Annę Patalong.
W drugiej połowie lutego, ze względu na ryzyko przekroczenia zobowiązań finansowych spółki, zarząd województwa postanowił przekazać w formie aportu spalinowy zespół trakcyjny typu 221M (SA138-005) do majątku przedsiębiorstwa. 25 lutego sejmik województwa zdecydował się przyznać pożyczkę w wysokości 6 mln złotych na uregulowanie bieżących i najpilniejszych zobowiązań.
25 lutego do Katowic dotarł pierwszy z 8 zamówionych SZT SN84 jednakże nie został on przekazany Kolejom Śląskim. Jak się później okazało, pojazdy SN84 nie posiadały dopuszczenia do ruchu wydawanego przez Urząd Transportu Kolejowego.
20 lutego spółka podjęła decyzję o udzieleniu zamówienia na wynajem 9 lokomotyw elektrycznych do końca roku spółce PKP Cargo, a 27 marca Przewozom Regionalnym na dzierżawę 8 EN57 do końca roku.
W marcu prokuratura, w oparciu o zawiadomienie o popełnieniu przestępstwa złożone przez marszałka woj. śląskiego, rozpoczęło śledztwo w sprawie nieprawidłowości w spółce przed wprowadzeniem rozkładu jazdy 2012/2013.
2 kwietnia Urząd Transportu Kolejowego zawiesił bezterminową licencję przewoźnika Kolejom Śląskim i wydał półroczną licencję tymczasową. UTK nałożył również na przewoźnika karę 189 tys. zł za brak właściwego oznakowania pociągów.
8 kwietnia ukończony został raport Zespołu Doradców Gospodarczych „Tor” opisujący przypadki niegospodarności i nietrafionych inwestycji KŚ oraz spółek zależnych. 16 kwietnia KŚ przesłały odpowiedź do wyżej wymienionego raportu, w której wyliczają przypadki błędów merytorycznych w raporcie oraz zarzucają jego autorem brak bezstronności, gdyż jeden z nich – Andrzej Wiśniewski pracował w 2012 roku w spółce Sigma Tabor, a w styczniu 2013 bezskutecznie ubiegał się o pracę w Kolejach Śląskich.
W kwietniu UMWŚ rozwiał ze względów formalnych 3-letnią umowę z KŚ na przewozy, która została zastąpiona przez umowę roczną. Również w kwietniu Urząd Marszałkowski wycofał się z projektu zakupu 6 elektrycznych zespołów trakcyjnych, który to zakup miał zostać dofinansowany z Programu Operacyjnego Infrastruktura i Środowisko. 14 maja UMWŚ podjął uchwałę o wycofaniu się z wejścia Kolei Śląskich do systemu Śląskiej Karty Usług Publicznych, co miało zostać dofinansowane z Regionalnego Programu Operacyjnego Województwa Śląskiego.
15 maja KŚ podpisały umowy sprzedaży swoich udziałów w spółce Silesia Rail spółkom Newag i Newag Gliwice.
Pierwsze kilka miesięcy 2013 roku przyniosły znaczące starty finansowe wynoszące około 10 mln zł miesięcznie, zaowocowało to wdrożeniem programu naprawczego, którego głównym celem było ograniczenie strat finansowych.
1 czerwca przewoźnik podniósł ceny biletów o średnio 10% oraz zredukował dzienną liczbą pociągów o około 39%, likwidując przy okazji relację S15 Gliwice – Bytom, S77 Kędzierzyn-Koźle – Rybnik i S83 Tarnowskie Góry – Kłobuck. Spotkało się to z protestem i krytyką m.in. pasażerów, Ruchu Autonomii Śląska, NSZZ „Solidarność”, władz Tychów, Bytomia, Chybia i Zebrzydowic, organizacji ekologicznej Zielone Mazowsze i Stowarzyszenia Rozwoju Kolei Górnego Śląska. Dzięki ograniczeniu liczby połączeń przewoźnik mógł zaprzestać wynajmu 15 lokomotyw Bombardier Traxx oraz części wagonów wypożyczonych od spółki České dráhy. W ramach działań naprawczych przewoźnik odsprzedał Newagowi udziały w zadłużonej spółce Silesia Rail.
Organizacja Zielone Mazowsze, której współzałożycielem jest były pracownik KŚ, w przygotowanym przez siebie raporcie oszacowała straty związane z błędnymi decyzjami Kolei Śląskich i władz województwa na około 50 mln złotych. W czerwcu 2013 Zielone Mazowsze złożyło skargę w sprawię cieć do Komisji Europejskiej, natomiast Centrum Zrównoważonego Transportu zarzuciło Kolejom Śląskim wygaszanie popytu poprzez nieuzasadnione cięcia w rozkładzie jazdy, w tym likwidowanie kursów bez zmniejszania liczby obiegów przy braku redukcji ilości taboru, co w istocie ma podnosić koszty.
23 lipca 3 dostarczone na Śląsk SN84 zostały przejęte przez Górnośląskie Przedsiębiorstwo Wodociągów. Pojazdy te miały być dzierżawione od spółki Sigma Tabor, jednakże zostały nabyte za środki spółki Inteko, które na potrzeby ich zakupu wyemitowały obligacje, które zostały nabyte przez KŚ i GPW.
19 sierpnia 2013 UMWŚ rozstrzygnął konkurs na prezesa Kolei Śląskich, który wygrał Daniel Dygudaj. 23 września Rada Nadzorcza KŚ unieważniła wyniki konkursu na prezesa spółki oraz odwołała dotychczasowego prezesa – Michała Borowskiego. Na początku października UTK przywrócił Kolejom Śląskim bezterminową licencję na przewozy. 15 października rada nadzorcza na podstawie powtórzonego konkursu powołała Piotra Bramorskiego na stanowisko prezesa spółki.
26 sierpnia spółka podjęła decyzję o udzieleniu zamówienia konsorcjum przedsiębiorstw Newag i Newag Gliwice na dostawę zmodernizowanego EN57, a 28 sierpnia UMWŚ podpisał umowę z Newagiem na dostawę 6 sztuk 3-członowych Impulsów (3 z nich po dostarczeniu przekazano KŚ, a 3 PR).
Z końcem października spółka rozwiązała umowę ze spółką Sigma Tabor na dostawę 8 SZT VT614, które nigdy nie weszły do ruchu. W listopadzie KŚ podpisały z Przewozami Regionalnymi umowę na 13-miesięczny wynajem 9 EN57, a grudniu na 12-miesięczny wynajem kolejnych 9 sztuk. Z końcem listopada przewoźnik zaprzestał korzystania ze składów wagonowych. Wraz z zakończeniem dzierżawy 2 zespołów 14WE KŚ wykupiły je na własność od SKM Warszawa.
15 grudnia wraz z wprowadzeniem nowego rozkładu jazdy zlikwidowano połączenia Gliwice – Lubliniec i Częstochowa – Lubliniec oraz oddano Przewozom Regionalnym obsługę odcinka Herby Nowe – Krzepice. W ramach nowego rozkładu jazdy zaplanowano zwiększenie rocznej pracy przewozowej o 4%.
Styczeń 2014 był pierwszym miesiącem od czasu przejęcie przewozów od Przewozów Regionalnych w grudniu 2012, w którym Koleje Śląskie osiągnęły zysk – 150 tys. złotych. W kolejnych miesiącach zysk kształtował się w granicach 300-900 tys. zł. 10 marca radni województwa śląskiego przyjęli uchwałę o zaciągnięciu przez województwo kredytu na m.in. na podwyższenie kapitału zakładowego KŚ o 25 mln złotych. Po podsumowaniu pierwszych 7 miesięcy działalności w 2014 zanotowano 3,2 mln złotych dochodu. Dodatni wynik finansowy ma wynikać z wzrostu liczby pasażerów, ograniczenia kosztów i wyższej (w 2014 zaplanowano o 25 mln złotych więcej niż w 2013) dotacji urzędu marszałkowskiego.
W kwietniu 2014 KŚ udostępniły swój rozkład jazdy (poza standardowymi kolejowymi wyszukiwarkami) w serwisie jakdojade.pl, który pozwala zaplanować podróż z przesiadką na komunikację miejską.
W czerwcu Centralne Biuro Antykorupcyjne zatrzymało byłych szefów GPW, a także byłego szefa Kolei Śląskich. Zatrzymany został również były wiceprezes spółki, właściciel przedsiębiorstwa Sigma Tabor, a także jeden z pracowników Kolei Śląskich.
W lipcu spółka podpisała z Przewozami Regionalnymi umowę na dzierżawę kolejnych 8 EN57 pomiędzy 1 sierpnia a 31 grudnia, a w grudniu na dzierżawę 28 EN57 w okresie od 1 stycznia 2015 do 31 grudnia 2017. Liczba ta była później sukcesywnie zmniejszana, w marcu 2016 KŚ dzierżawiły 23 jednostki, a w październiku 22.
14 grudnia wraz z wejściem nowego rozkładu jazdy pociągów Przewozy Regionalne przejęły od KŚ obsługę linii Tarnowskie Góry – Herby Nowe oraz Bielsko-Biała – Wadowice.
27 stycznia Komornik Sądowy przy Sądzie Rejonowym w Brzegu poinformował, że zamierza wystawić na licytację dwa pociągi VT614, dwa DH2 i jeden DH1. Pociągi te zostały wcześniej sprowadzone do Polski przez spółkę Sigma Tabor dla Kolei Śląskich, jednakże tylko DH1 i DH2 weszły do eksploatacji. Ostatecznie jednak do licytacji nie doszło.
W 3. kwartale roku przewoźnik zamontował zakupione w grudniu 2012 automaty biletowe, które wówczas nie zostały zainstalowane (zainstalowano wtedy 18 z 32 zakupionych automatów).
W połowie października Koleje Śląskie podpisały ze spółką České dráhy umowę dotyczącą współpracy transgranicznej. W ramach tej umowy część pociągów KŚ kończących bieg w Chałupkach została wydłużona do Bogumina oraz część pociągów kolei czeskich kursujących do Czeskiego Cieszyna została wydłużona do Cieszyna. Porozumienie dotyczyło również kwestii wzajemnego honorowania biletów.
Na początku listopada Wars podjął decyzję o demontażu automatów z przekąskami z pociągów KŚ (takie automaty były w 5 pociągach EN57AKŚ).
24 listopada zarząd województwa śląskiego podpisał ze spółką Koleje Śląskie umowę na prowadzenie przewozów od 1 stycznia 2016 do 31 grudnia 2025.
13 grudnia wraz z wprowadzeniem nowego rozkładu jazdy przewoźnik reaktywował linię S13 Częstochowa – Lubliniec. Planowano również przywrócenie ruchu pociągów pomiędzy Wodzisławiem Śląskim a Chałupkami, jednakże, ze względu na opóźnienia w remoncie linii nr 158, przewoźnik zmuszony był uruchomić tam zastępczą komunikację autobusową. Koleje Śląskie rozpoczęły kursowanie do czeskiego Bogumina poprzez wydłużenie części kursów kończących w Chałupkach. Tego samego dnia zawieszono również ruch pociągów pomiędzy Oświęcimiem a Czechowicami-Dziedzicami. Powodem zawieszenia tego połączenia było wycofanie się województwa małopolskiego z jego dotowania.
18 stycznia pociągi Kolei Śląskich rozpoczęły kursowanie pomiędzy Wodzisławiem Śląskim a Chałupkami.
29 lutego spółka podpisała z Przewozami Regionalnymi umowę dzierżawy byłej bazy śląskiego zakładu Przewozów Regionalnych w Katowicach przy ulicy Raciborskiej. Umowa została zawarta na 15 lat i przewiduje opcję wykupu. W czerwcu na terenie bazy rozpoczęły się prace budowlane.
9 marca przedstawiciele Kolei Śląskich podpisali umowę z konsorcjum Banku Pekao i Banku Gospodarstwa Krajowego na emisję obligacji, na wykup leasingowanych jednostek 27WEb Elf oraz zakup nowych pociągów.
Na początku czerwca przewoźnik tymczasowo wycofał z ruchu część jednostek EN57AKŚ i EN71AKŚ zmodernizowanych przez Newag, ze względu na pęknięcia elementów niektórych ram. Wycofanie tych jednostek spowodowało niedobór taboru, w związku z czym na niektórych trasach pojawiły się opóźnienia lub zastępcza komunikacja autobusowa.
1 lipca spółka wprowadziła nowy cennik biletów w którym podniesiono ceny na najbardziej popularnych trasach i obniżono na tych mniej popularnych.
W lipcu przewoźnik zaangażował się w organizację transportu podczas Światowych Dni Młodzieży. Od 20 do 24 lipca przewoźnik w sumie przewiózł dodatkowo ponad 8000 pielgrzymów. Głównymi kierunkami podróży w tych dniach był Radzionków oraz Oświęcim. 28 lipca, w dniu wizyty Franciszka na Jasnej Górze, przewoźnik zrezygnował z opłat za bilety. W tym dniu pociągami dedykowanymi pielgrzymom do i z Częstochowy podróżowało ponad 17 000 osób. Podczas ostatnich dni ŚDM przewoźnik uruchomił dodatkowo specjalne pociągi na trasie Katowice – Podłęże na zlecenie archidiecezji częstochowskiej.
Na początku 2016 roku przewoźnik rozpoczął współpracę z Google w ramach której od 1 sierpnia informacje o połączeniach spółki są dostępne na Google Maps.
W 3. kwartale KŚ podpisały z KZK GOP dwustronną deklaracją chęci współpracy, której celem jest przystąpienie spółki do projektu Śląskiej Karty Usług Publicznych.
W połowie października przewoźnik podpisał z ZNTK „Mińsk Mazowiecki” umowę na naprawę poziomu 4 obu jednostek 14WE połączoną z modernizację obejmującą montaż toalet, modyfikacje systemu monitoringu i informacji pasażerskiej oraz przemalowanie składów w barwy Kolei Śląskich. 18 października 2016 KŚ wraz z urzędem marszałkowskim zamówiły 13 jednostek Elf II (10 sztuk 4-członowych dla UM oraz 2 sztuki 3-członowe i 1 sztukę 1-członową dla KŚ). W umowie zawarto prawo opcji na 6 kolejnych sztuk, z którego zdecydowano się skorzystać pod koniec roku zamawiające 4 dodatkowe egzemplarze (3 sztuki 2-członowe i 1 sztuka 3-członowa).
26 października spółka rozpoczęła sprzedaż Eko biletu – wspólnego biletu dobowego z KZK GOP i MZK Tychy.
29 listopada pociągi przewoźnika rozpoczęły planowe zjazdy do nowej bazy taborowej w Katowicach przejętej od Przewozów Regionalnych.
16 stycznia przewoźnik rozpoczął sprzedaż biletów przez telefony komórkowe za pośrednictwem aplikacji mobilnej SkyCash.
1 lutego, w związku z przeprowadzką do nowej bazy taborowej, przewoźnik zmienił adres na ulicę Raciborską.
10 lutego przewoźnik rozbudował ofertę wspólnego biletu (Eko biletu) o dodatkowego przewoźnika – MZKP Tarnowskie Góry, nowe warianty czasowe oraz dodatkowe punkty sprzedaży.
31 stycznia zarząd województwa podjął uchwałę o skorzystaniu z prawa opcji na 2 dodatkowe 4-członowe elfy II i tydzień później złożył stosowne oświadczenie.
Pod koniec maja spółka podpisała z Przewozami Regionalnymi umowę na dzierżawę 7 jednostek EN57 w 2018 roku.
31 lipca do bazy przewoźnika dotarł pojazd 14WE-02 (należący do spółki Industrial Division) będący pojazdem zastępczym za niedostarczonego przez Pesę elfa II. Miesiąc później przewoźnikowi przekazano kolejne pojazdy zastępcze: drugi zespół 14WE i 2 pojazdy EN81. Ostatecznie pierwszy elf II został odebrany 11 września. W połowie października podczas nadzwyczajnego zgromadzenia wspólników spółka otrzymała zgodę na zakup 2 dodatkowych elfów w ramach zamówienia uzupełniającego. Pod koniec października Pesa dostarczyła 2 EN71KM w zastępstwie za 2 4-członowe elfy II, na stanie przewoźnika były wówczas już 3 krótsze elfy II.
Pod koniec listopada marszałek województwa śląskiego podjął uchwałę wydłużającą umowę z Kolejami Śląskim na obsługę połączeń w województwie śląskim o 5 lat, czyli do 2030 roku.
12 stycznia 2018 KŚ podpisały z przedsiębiorstwem Industrial Division półroczną umowę ramową na wynajem pojazdów 14WE. 17 lutego dostarczono pierwszego 4-członowego elfa II. W maju przewoźnik otrzymał 2 pojazdy 14WE jako pojazdy zastępcze za niedostarczonego 4-członowego elfa II, a w czerwcu 2 pojazdy EN57FPS za kolejnego niedostarczonego elfa II.
W drugiej połowie roku rozpoczęła się budowa myjki na terenie bazy przewoźnika przy ul. Raciborskiej w Katowicach. Myjka została uruchomiona pod koniec października.
18 października przedstawiciele Kolei Śląskich, Górnośląsko-Zagłębiowskiej Metropolii oraz województwa śląskiego podpisali porozumienie dotyczące utworzenie Metrobiletów, czyli wspólnych biletów na pociągi, tramwaje, trolejbusy i autobusy na terenie GZM.
W drugiej połowie października Koleje Śląskie dokonały tymczasowej wymiany taboru z Przewozami Regionalnymi. Wymieniono spalinowy zespół trakcyjny SA138-005 na elektryczny zespół trakcyjny EN57-1823.
Na przełomie października i listopada do oferty wprowadzony 3 nowe rodzaje biletów: Uniwersalny Subregionalny Bilet Rybnik-Wodzisław będący wielowariantowym biletem okresowym na komunikację miejską i kolejową w subregionie rybnicko-wodzisławskim, bilet 24h lotnisko uprawniający do korzystania przejazdów komunikacją miejską KZK GOP przez 24 godziny oraz jednokrotnego skorzystania z pociągu KŚ na terenie Górnośląsko-Zagłębiowskiej Metropolii oraz Bilet Katowicki będący biletem miesięcznym na pociągi, tramwaje i autobusy.
9 grudnia w życie wszedł nowy rozkład jazdy w ramach którego przewoźnik zwiększył pracę eksploatacyjną o ponad 7% oraz uruchomił nowe połączenie Gliwice – Rybnik – Wisła Głębce.
W drugiej połowie grudnia Prokuratura Okręgowa w Katowicach przesłał do sądu akty oskarżenia wobec byłego prezesa, wiceprezesa i pracownika Kolei Śląskich oraz byłego prezesa Inteko. Oskarżenia wobec byłych pracowników KŚ objęły niegospodarności związane z wyrządzeniem szkody w kwocie 43 mln zł w mieniu takich podmiotów jak: Koleje Śląskie, Inteko, Górnośląskie Przedsiębiorstwo Wodociągów i GPW Dystrybucja. Oskarżenie wobec byłego prezesa spółki Inteko objęło niegospodarność w kwocie 51 mln złotych.
18 grudnia przewoźnik podpisał z firmą Sim Factor umowę na dostawę symulatora elektrycznego zespołu trakcyjnego Elf 2.
31 grudnia KŚ podpisały z Przewozami Regionalnymi umowę na dzierżawę 8 sztuk EN57. Przewoźnik zdecydował się na wynajem tych jednostek ze względu na opóźnienia w dostawach elfów 2.
Koleje Śląskie użytkują kilkadziesiąt elektrycznych zespołów trakcyjnych. Pojazdy są własnością Kolei Śląskich, Urzędu Marszałkowskiego Województwa Śląskiego lub są dzierżawione od Przewozów Regionalnych.
Koleje Śląskie są również właścicielem jednego spalinowego zespołu trakcyjnego SA138, który jest użytkowany przez Przewozy Regionalne.
Obsługa linii została przejęta od Przewozów Regionalnych 1 października 2011. Długość linii to 115,4 km. Połączenie wykorzystuje linie kolejowe nr 1 i 137.
W 2013, 2014 i 2015 roku ze względu na remonty linii kolejowych prowadzone przez PKP Polskie Linie Kolejowe część pociągów jeździła objazdami przez Bytom, Częstochowę Mirów, Sosnowiec Południowy lub Zabrze Makoszowy albo była zastępowana przez autobusy. 11 czerwca 2017 reaktywowano nieużywany wcześniej przez KŚ przystanek Dąbrowa Górnicza Pogoria.
Na linii S1 na odcinku Zawiercie – Katowice kursują również pociągi osobowe Przewozów Regionalnych jeżdżące w relacji Kielce – Zawiercie – Katowice.
Połączenie reaktywowano 13 grudnia 2015. Długość linii to 37,6 km. Połączenie wykorzystuje linie kolejowe nr 61 i 700.
Obsługa linii została przejęta od Przewozów Regionalnych 9 grudnia 2012. Od 12 grudnia 2012 do 14 stycznia 2013 wszystkie połączenia na linii były zastępowane przez zastępczą komunikację autobusową. Od 15 stycznia jedynie cześć kursów była realizowana przez zastępczą komunikację autobusową. 15 grudnia 2013 zawieszono kursowania jakichkolwiek pociągów osobowych na tej linii. Połączenie reaktywowano 13 grudnia 2015.
Obsługa linii została przejęta od Przewozów Regionalnych 9 grudnia 2012. Długość linii to 30,0 km. Połączenie wykorzystuje linie kolejowe nr 1, 139, 179.
Pociągi Kolei Śląskich po raz pierwszy pojawiły się na linii w dniach od 12 do 14 października 2012 podczas strajku maszynistów Przewozów Regionalnych.
Linia została uruchomiona 22 grudnia 2017. W okresie od 17 kwietnia do 28 maja 2018 połączenie Katowice – Zakopane było realizowane przez Wadowice.
Obsługa linii została przejęta od Przewozów Regionalnych 9 grudnia 2012. Długość linii to 45,6 km. Połączenie wykorzystuje linie kolejowe nr 93 i 90.
Od 12 do 16 grudnia 2013 wszystkie połączenia na linii były zastępowane przez zastępczą komunikację autobusową.
Obsługa linii została przejęta od Przewozów Regionalnych 1 czerwca 2012 (od 1 października 2011 KŚ obsługiwały 2 pary pociągów w dni wolne). Długość linii to 92,7 km. Połączenie wykorzystuje linie kolejowe nr 139, 150, 694, 157, 190 i 191.
W okresie 1 października 2011 – 8 grudnia 2012 połączenia na tej linii wykonywane były przez KŚ na zasadach komercyjnych (bez dofinansowania z budżetu województwa).
Obsługa linii została przejęta od Przewozów Regionalnych 9 grudnia 2012. Długość linii to 82,1 km. Połączenie wykorzystuje linie kolejowe nr 139, 140 i 151.
Na linii S7 kursują również pociągi osobowe Przewozów Regionalnych jeżdżące w relacji Rybnik – Katowice – Kraków Główny.
Obsługa linii została przejęta od Przewozów Regionalnych 9 grudnia 2012. Długość linii to 56,9 km. Połączenie wykorzystuje linie kolejowe nr 139, 140 i 158.
Od 12 do 28 grudnia 2012 wszystkie połączenia na odcinku Rybnik – Wodzisław Śląski były zastępowane przez zastępczą komunikację autobusową. Od 29 grudnia do 9 stycznia 2013 jedynie cześć kursów była realizowana przez zastępczą komunikację autobusową.
13 grudnia 2015 linia miała zostać wydłużona do czeskiego Bogumina, jednakże ze względu na przedłużający się remont linii nr 158, zamiast pociągów uruchomiono zastępcze autobusy, które kursowały na odcinku Wodzisław Śląski-Bogumin do 17 stycznia 2016.
Obsługa linii została przejęta od Przewozów Regionalnych 9 grudnia 2012. Długość linii to 55,5 km. Połączenie wykorzystuje linie kolejowe nr 148 i 139.
Od 12 do 28 grudnia 2012 wszystkie połączenia na odcinku Rybnik – Czechowice-Dziedzice były zastępowane przez zastępczą komunikację autobusową. Od 29 grudnia do 9 stycznia 2013 jedynie cześć kursów była realizowana przez zastępczą komunikację autobusową.
Linia została uruchomiona 9 grudnia 2018. Długość linii to 113 km. Połączenie wykorzystuje linie kolejowe: 141, 148, 149, 157, 159, 689.
Obsługa linii została przejęta od Przewozów Regionalnych 9 grudnia 2012. Długość linii to 20,3 km. Połączenie wykorzystuje linię kolejową nr 151.
Obsługa linii została przejęta od Przewozów Regionalnych 9 grudnia 2012 (początkowo wraz z odcinkiem Oświęcim – Czechowice-Dziedzice). Długość linii to 100,1 km. Połączenie wykorzystuje linie kolejowe nr 138, 137 i 131.
Od 12 do 16 grudnia 2012 wszystkie połączenia na odcinku Katowice – Czechowice-Dziedzice były zastępowane przez zastępczą komunikację autobusową, a od 17 grudnia do 9 lutego 2013 na odcinku Imielin – Czechowice-Dziedzice. W 2015 roku ze względu na prace remontowe, część pociągów relacji Katowice – Lubliniec jeździła w skróconej relacji Chorzów Batory – Lubliniec. 13 grudnia 2015 zaprzestano obsługi odcinka Oświęcim – Czechowice-Dziedzice. Połączenie te było wcześniej dodatkowo współfinansowane przez samorząd województwa małopolskiego.
Do 9 grudnia 2017 linia S8 obejmowała odcinek Lubliniec – Katowice, natomiast odcinek Katowice – Oświęcim był oznaczony jako linia S31.
W lipcu i sierpniu 2012 spółka dwukrotnie zorganizowała połączenie specjalne Amber do Kołobrzegu. W 2017 roku podczas 3 długich weekendów spółka uruchomiła połączenie specjalne Giewont z Katowic do Zakopanego. 10 czerwca 2018 Koleje Śląskie w ramach festiwalu zabytków techniki Industriada zorganizowały dwa okazyjne kursy po tzw. Kolejowej Obwodnicy Górnośląskiego Okręgu Przemysłowego. Na trasie przejazdu znalazły się stacje niewykorzystywane na co dzień w ruchu pasażerskim, m.in. Zabrze Makoszowy, Katowice Dąbrówka Mała czy Siemianowice Śląskie.
REGIOkarnet – wspólny bilet 3-dniowy z Arrivą RP, Kolejami Dolnośląskimi, Kolejami Małopolskimi, Kolejami Wielkopolskimi i Przewozami Regionalnymi,
Uniwersalny Subregionalny Bilet Rybnik-Wodzisław – wielowariantowy bilet okresowy na komunikację miejską i kolejową w subregionie rybnicko-wodzisławskim,
Wspólny Bilet Samorządowy – wspólny bilet 24-godzinny z Arrivą RP, Kolejami Dolnośląskimi, Kolejami Małopolskimi, Kolejami Mazowieckimi, Kolejami Wielkopolskimi, Łódzką Koleją Aglomeracyjną i Warszawską Koleją Dojazdową.Honorowanie biletów innych przewoźników:
Przewozy Regionalne – wybrane bilety okresowe i jednorazowe (w relacjach wychodzących poza obszar obsługiwany przez KŚ).
Główna baza Kolei Śląskich znajduje się na ulicy Raciborskiej w Katowicach w pobliżu stacji Katowice. Baza ta jest własnością Przewozów Regionalnych, z którymi Koleje Śląskie mają umowę jej dzierżawy do 2031 roku. Przed końcem 2016 roku główną bazą KŚ były Łazy.
Poza bazą w Katowicach Koleje Śląskie wykorzystują jeszcze sekcje utrzymania. W 2014 roku używane były 4 sekcje utrzymania: Bielsko-Biała, Częstochowa, Gliwice i Łazy.
Spółka uruchamia dodatkowe pociągi podczas dużych wydarzeń w województwie takich jak np.: Puchar Świata i Letnie Grand Prix w skokach narciarskich w Wiśle, Festiwal Muzyczny „Ku Przestrodze” w Chorzowie, Sylwestrowa Moc Przebojów w Katowicach, juwenalia, Noc Muzeów, czy mecze na Stadionie Śląskim, organizuje również okolicznościowe darmowe przejazdy przy okazjach takich jak Dzień Dziecka, Wielka Orkiestra Świątecznej Pomocy czy Industriada. Spółka organizuje również przejazdy specjalne dla miłośników kolei oraz osób niepełnosprawnych. Pociągi również udostępniane są na potrzeby bardziej nietypowych zastosowań, takich jak pokazy mody.
Okazjonalnie pasażerowie KŚ posiadający samochód mogli jeździć wybranymi pociągami przewoźnika za darmo. Miało to miejsce m.in. 22 września 2015, 2016 i 2017, z okazji obchodów Dnia bez Samochodu, 13 lipca 2016 ze względu na odbywające się w Katowicach Tour de Pologne oraz 30 stycznia, 2, 3, 15 i 16 lutego 2017, 15 stycznia oraz 7, 12, 19 lutego, 5 marca 2018 ze względu na smog. W marcu 2018 rozpoczęto akcję „Zielone środy”, w ramach której w każdą 3. środę miesiąca obowiązują darmowe przejazdy dla kierowców. Okazjonalnie koszt biletu zakupionego przez telefon komórkowy był niższy niż standardowy. W 2018 roku wydana została gra „Wolny tor” na smartfony polegająca na wcielaniu się w rolę jednego z pracowników spółki oraz umożliwiająca wygranie rabatów na zakup biletów. Na czas ferii zimowych w 2019 roku wprowadzono bezpłatne przejazdy dla dzieci i młodzieży.
Koleje Śląskie organizują prezentacje swojego taboru na najważniejszych stacjach województwa, pierwsza taka akcja miała miejsce 11 czerwca 2011, jeszcze przed rozpoczęciem działalności przewozowej, spółka prezentowała na stacji w Sosnowcu jednego z Elfów z okazji Industriady.
W 2012 i 2013 roku spółka przeprowadziła akcję Pociąg do roweru, w ramach której w wybrane dni do biletu dołączany był bon na wypożyczenie roweru w pobliżu stacji Wisła Uzdrowisko. W sezonie narciarskim 2012/2013 w ramach współpracy z ośrodkami narciarskim w wybranych kasach biletowych prowadzona była sprzedaż Wiślańskiego Skipassu oraz na wybranych stacjach w Wiśle, Ustroniu i Łodygowicach na pasażerów oczekiwały skibusy. W wakacje 2013 przewoźnik prowadził akcję Kolej na Beskidy, w ramach której raz w miesiącu organizowane były bezpłatne wycieczki górskie z przewodnikiem beskidzkim w Beskid Żywiecki, a w ramach wspólnej akcji z Wiślańską Organizacją Turystyczną zakup biletu upoważniał do zniżki na nocleg w wybranych hotelach i pensjonatach w Wiśle. W 2016 roku przeprowadzono akcję Pociągiem w górę, rowerem w dół w ramach której uruchomiono dodatkowe połączenia Wisła Uzdrowisko – Wisła Głębce, w których w cenę biletu wliczony przewóz rowerów, a w pociągach obecni byli przewodnicy turystyczni. W wakacje 2017 zorganizowano kolejną edycję akcji Kolej na Beskidy. W wakacje 2018 w ramach akcji „Wisła, Ustroń – zostaję dłużej, dostaję więcej” na podstawie specjalnych kuponów był możliwy darmowy weekendowy przejazd pomiędzy Ustroniem a Wisłą.
W 2016 roku spółka rozpoczęła wraz z Górnośląskimi Kolejami Wąskotorowymi i kopalnią srebra w Tarnowskich Górach akcję Srebrny pociąg, w ramach której sprzedawano bilety łączone na przejazd z Katowic do kopalni w Tarnowskich Górach (częściowo pociągiem KŚ, a częściowo GKW) i zwiedzanie kopalni. Podobną akcję przeprowadzono również rok i 2 lata później. W 2017 przewoźnik rozpoczął współpracy z Muzeum Śląskim w ramach której okresowo bilet na pociąg uprawniały do zniżki do muzeum. Rok później program rozszerzono o kolejne muzea i galeria w województwie. W 2018 w ramach akcji Kolej na zniżki bilet kupiony na wybranych dworcach uprawniał do zniżki w jednej z restauracji w Mysłowicach. Latem 2018 w lokalnym radiu eM odbył się cykl audycji Kolej na lato.
2017 rok został również przez przewoźnika ogłoszony Rokiem studenta, w związku z czym spółka zorganizował szereg inicjatyw promujących jeżdżenie pociągiem wśród studentów. Część z tych działań ponowiono rok później.
Przedstawiciele spółki uczestniczą również w różnego rodzaju przedsięwzięciach promocyjnych, takich jak np. Lunch z Kurierem czy konferencjach, np. pt Koleje w aglomeracji dziś i jutro.
W 2013 roku KŚ zostały patronem klasy o zawodzie technik elektroenergetyk transportu szynowego w Zespole Szkół Techniczno-Informatycznych w Gliwicach.
Koleje Śląskie mają 95% udziałów w spółce Inteko Sp. z o.o.. Wysokość kapitału zakładowego: 50.000,00 złotych. Spółka odpowiedzialna jest za automaty biletowe czy kasy Szybki Bilet oraz pośredniczyła przy pozyskiwaniu części taboru.
Jedynym udziałowcem spółki jest województwo śląskie. Kapitał zakładowy spółki to 103,6 mln zł. Kapitał ten był kilkukrotnie zwiększany, zarówno przez transfer pieniędzy, jak i przekazanie taboru w formie aportu (221M w marcu 2013).
W 2011 roku spółka otrzymała 9,3 mln złotych dotacji od województwa i zakończyła rok ze stratą 6 mln złotych.
W 2013 roku strata spółki wyniosła prawie 60 mln złotych. W 2015 roku dotacja dla Kolei Śląskich wyniosła 140 mln zł.
Liczbę pasażerów w kolejnych latach oraz wykonaną pracę przewozową (liczbę pasażerokilometrów) prezentują poniższe wykresy:
2011 – tytuł Symbol 2011 w kategorii Debiut Rynkowy przyznany przez redakcję Monitora Rynkowego, dodatku do Dziennika Gazeta Prawna

Koleje Wielkopolskie (identyfikator literowy PLKW) – polski przewoźnik kolejowy powołany 28 września 2009 przez samorząd województwa wielkopolskiego do wykonywania przewozów regionalnych na terenie Wielkopolski oraz częściowo na terenie Województwa łódzkiego i lubuskiego. Aktualnie realizuje przewozy na odcinkach: Zbąszynek – Konin (ZKA z powodu remontu Linii kolejowej nr 3 Kutno), Leszno – Ostrów Wielkopolski, Poznań – Wolsztyn i Poznań – Gołańcz, Poznań Główny – Krotoszyn, Gniezno – Jarocin. Na liniach: Poznań – Mogilno, Poznań – Kępno oraz Poznań – Zbąszynek przewoźnik współdzieli przewozy pasażerskie ze spółką Przewozy Regionalne.
Po 1989 doszło w Polsce do masowego zawieszania i likwidowania nierentownych linii kolejowych. Powodem był nieefektywny, drogi w eksploatacji tabor, niszczejące tory i nadmierna infrastruktura, jak też odpływ pasażerów spowodowany wzrostem liczby samochodów prywatnych. Z 1093 mln pasażerów przewiezionych w 1980, w 2001 zostało 309 mln, a w 2010 – 291 mln pasażerów. Redukcje połączeń i likwidacja nierentownych linii dotknęły także województwo wielkopolskie.
Ustawą z dnia 8 września 2000 przedsiębiorstwo państwowe Polskie Koleje Państwowe zostało skomercjalizowane i przekształcone w spółkę prawa handlowego. Z poszczególnych działów organizacyjnych utworzono spółki zależne od skomercjalizowanego PKP SA. Na podstawie Sektora Przewozów Pasażerskich PKP utworzona została spółka PKP Przewozy Regionalne, której powierzono prowadzenie pociągów regionalnych oraz międzyregionalnych osobowych i pospiesznych. W wyniku dalszej restrukturyzacji sektora kolejowych przewozów pasażerskich z dniem 1 stycznia 2004 finansowanie przewozów regionalnych powierzono samorządom wojewódzkim.
Zły stan taboru zarządzanego przez PKP Przewozy Regionalne, jeszcze w 2004 skłoniły wielkopolski Urząd Marszałkowski do rozpoczęcia prac nad utworzeniem własnego przewoźnika kolejowego. W latach 2004-2006 samorząd województwa prowadził rozmowy z przedstawicielami spółki PKP PR na temat utworzenia wspólnego przedsiębiorstwa na wzór Kolei Mazowieckich poprzez przeniesienie całości działalności Wielkopolskiego Zakładu Przewozów Regionalnych na nowy podmiot. Na tabor miały składać się autobusy szynowe należące do województwa wielkopolskiego oraz majątek Wielkopolskiego Zakładu PR. Województwo w nowej spółce miało posiadać 51% udziałów, natomiast PKP PR miała przypaść reszta. Rozpoczęcie przewozów przez Koleje Wielkopolskie planowane było na 1 stycznia 2007. We wrześniu 2006 rozmowy między UMWW a PKP PR zostały wstrzymane. Rząd nie godził się na umorzenie długów przewoźnika państwowego, więc PKP PR nie mógł wnieść taboru do nowej spółki. Sprawę chciano rozwiązać poprzez zmianę aportu taboru na jego dzierżawę. Przesunięto także debiut Kolei Wielkopolskich na 1 lipca 2007. W maju 2007 stało się jasne, że i ten termin nie zostanie dotrzymany. Urząd marszałkowski obwiniał rząd za problemy z powstaniem nowego przewoźnika. Ostatecznie nie doszło do porozumienia, a powodem były wysokie koszty dzierżawy taboru.
W 2002 Urząd Marszałkowski Województwa Wielkopolskiego podpisał z ZNTK Poznań umowę na dostawę dwóch jednoczłonowych autobusów szynowych serii SA105 (typ 213M) oraz pięciu dwuczłonowych serii SA108 (typ 215M). Pojazdy jednoczłonowe dostarczono w połowie 2002, dwuczłonowe zaś sukcesywnie od 2003 do 2004. Rok później rozszerzono zamówienie o dwa kolejne dwuczłonowe szynobusy poznańskiego producenta z opcją szybkiej dostawy, jednak z powodu problemów finansowych ZNTK Poznań, pierwszy z pojazdów został oddany do użytku w 2006, a drugi w roku następnym.
Z uwagi na opóźnienia ZNTK Poznań w dostawie autobusów szynowych, w 2005 UMWW podpisał z PESĄ Bydgoszcz porozumienie, na mocy którego bydgoski producent miał dostarczyć dwuczłonowy pojazd serii SA132 (typ 218Ma). Spalinowy zespół trakcyjny trafił do odbiorcy w drugiej połowie grudnia 2005. 29 marca 2006 zawarto umowę na przygotowanie dwóch kolejnych maszyn serii SA132, a pod koniec roku umowę rozszerzono o kolejne 8 sztuk. Pesa wywiązała się z porozumienia do 2007. 24 lipca 2008 w Urzędzie Marszałkowskim w Poznaniu zawarto umowę na dostarczenie przez Pesę dwóch zespołów SA132 (typ 218Md). Oba pojazdy zostały przekazane do użytkowania w grudniu 2008.
Na początku 2008 polski rząd rozpoczął pracę nad przekazaniem spółki PKP Przewozy Regionalne samorządom wojewódzkim. Stosowne rozporządzenie zostało wydane 27 listopada 2008, a województwu wielkopolskiemu przypadło 9,7% udziałów w Przewozach Regionalnych. Z przedsiębiorstwa przeniesiony do PKP Intercity został Oddział Przewozów Międzywojewódzkich uruchamiający pociągi pospieszne. W Przewozach Regionalnych zostały prawie wyłącznie pociągi wewnątrzwojewódzkie.
Złe przygotowanie procesu usamorządowienia przewoźnika, rozdrobnienie struktury właścicielskiej oraz ogólny chaos organizacyjny skłoniły Samorząd Województwa Wielkopolskiego do ponownego rozpoczęcia przygotowań do utworzenia własnego przedsiębiorstwa kolejowego. Zdaniem UMWW własna spółka przewozowa pozwoli na lepsze wykorzystanie środków finansowych i poprawę jakości przewozów. Ostateczna decyzja o samodzielnym utworzeniu Kolei Wielkopolskich zapadła 28 września 2009. Dyrektorem spółki został Jarosław Polaszewski.
22 lutego 2010 Koleje Wielkopolskie Sp. z o.o. została wpisana do Krajowego Rejestru Sądowego. Od 6 lipca 2010 przedsiębiorstwo posiada licencję na przewóz osób na terenie Unii Europejskiej oraz Europejskim Obszarze Gospodarczym. Planowany start spółki miał mieć miejsce 13 grudnia 2010, kiedy to w życie wchodził nowy rozkład jazdy pociągów, jednak z uwagi na brak certyfikatów bezpieczeństwa, debiut musiał zostać przełożony.
27 sierpnia samorząd województwa zakupił w przedsiębiorstwie Pesa Bydgoszcz 12 używanych elektrycznych zespołów trakcyjnych serii EN57. Do 8 grudnia 2012 wszystkie były dzierżawione przez Przewozy Regionalne. Od 9 grudnia 2012 są użytkowane przez Koleje Wielkopolskie.
W październiku nowym prezesem spółki został były dyrektor Wielkopolskiego Zakładu Przewozów Regionalnych – Włodzimierz Wilkanowicz.
Na początku roku rozstrzygnięto przetarg na nowe elektryczne zespoły trakcyjne dla Kolei Wielkopolskich. 8 lutego podpisano z Pesą Bydgoszcz umowę na dostawę 22 czteroczłonowych EZT rodziny Pesa Elf. Zakup taboru do prowadzenia przewozów wartego 470 mln zł realizowany był w ramach Wielkopolskiego Regionalnego Programu Operacyjnego. Dostawy pociągów zaplanowano na lata 2012–2014. Nowe jednostki zakupiono celem wykorzystania na linii nr 3 (E 20) na odcinku Zbąszynek – Poznań – Września – Konin – Koło – Kutno oraz na linii nr 353 na odcinku Poznań – Gniezno – Inowrocław.
W styczniu uruchomiona została strona internetowa przewoźnika. Kolejnym terminem startu Kolei Wielkopolskich miał być marzec 2011, jednak i tym razem brak certyfikatów i personelu przeszkodził spółce w debiucie na torach województwa. 3 marca 2011 Prezes Urzędu Transportu Kolejowego wydał na rzecz Kolei Wielkopolskich Certyfikat Bezpieczeństwa – Część A, a dwa tygodnie później spółka otrzymała część B dokumentu, dzięki któremu jest formalnie w pełni gotowa do prowadzenia przewozów pasażerskich.
1 czerwca Koleje Wielkopolskie zadebiutowały na niezelektryfikowanych liniach w południowej części województwa, świadcząc usługi przewozowe na trasach Leszno – Zbąszynek, Leszno – Ostrów Wielkopolski oraz Leszno – Jarocin.
21 kwietnia województwo stosowną ustawą rozpisało przetarg na modernizację trzech EZT serii EN57 (1031, 1413 i 1413) do standardu AKW. W lipcu 2011 przetarg rozstrzygnięto, a modernizatorem zostało przedsiębiorstwo Newag Nowy Sącz. Pociągi zostały wyposażone w napęd asynchroniczny prądu przemiennego, zmianie uległo także wnętrze i czoło pociągu. Dodatkowo zainstalowana została klimatyzacja przestrzeni pasażerskiej. 12 lipca 2012 Urząd Marszałkowski Województwa Wielkopolskiego zlecił z wolnej ręki, jako rozszerzenie poprzedniego zamówienia, modernizację czwartej jednostki EN57 (1434) do standardu AKW.
30 sierpnia otwarto po remoncie Dworzec Letni w Poznaniu. Podczas uroczystości przekazano budynek w dzierżawę wielkopolskiej spółce kolejowej. Przy okazji zaprezentowano również mundury załóg Kolei Wielkopolskich. podczas otwarcia Dworca Letniego w Poznaniu, zaprezentowano mundury załóg pokładowych spółki. Po przystosowaniu do obsługi podróżnych, 31 października, Dworzec Letni został ponownie otwarty, udostępniając klientom Kolei Wielkopolskich kasy biletowe oraz poczekalnię.
W grudniu spółka przejęła od Przewozów Regionalnych obsługę połączeń na wyremontowanych liniach z Poznania do Wągrowca i Gołańczy oraz Wolsztyna. Przejęto również połączenie Wągrowiec – Rogoźno na linii nr 206 reaktywowanej po 20 latach w celu zapewnienia komunikacji z Poznaniem mieszkańcom Wągrowca podczas półrocznego remontu linii nr 356. Jednocześnie poinformowano, że relacja Leszno – Gostyń obsługiwana będzie autobusową komunikacją zastępczą, natomiast z Gostynia do Jarocina kursowanie pociągów zostaje zawieszone.
2 stycznia przewoźnik wprowadził bezpłatny informator SMS, który wiadomościami na telefon komórkowy informuje o opóźnieniach czy zmianie rozkładu.
Wraz z 1 marca 2012, Koleje Wielkopolskie całkowicie zawiesiły kursowanie pociągów na trasie Rogoźno – Wągrowiec oraz na trasie Leszno – Gostyń z powodu niewystarczającej ilości środków w budżecie Urzędu Marszałkowskiego.
W maju rozpoczęła się budowa pierwszych zespołów Pesa Elf dla Kolei Wielkopolskich. Bydgoskie przedsiębiorstwo deklarowało, że w 2012 zostanie dostarczonych 8 pojazdów, jednak Koleje Wielkopolskie pod koniec grudnia eksploatowały pięć nowych jednostek. Za brakujące trzy Elfy Pesa dostarczyła spółce kolejowej trzy używane elektryczne zespoły serii EN57. 8 sierpnia na Dworcu Letnim w Poznaniu odbył się odbiór techniczny i prezentacja pierwszego pociągu EN76 ELF, przeznaczonego dla Kolei Wielkopolskich. EZT został przekazany spółce do przeprowadzenia prób eksploatacyjnych i technologicznych oraz szkolenia załogi.
1 listopada, Koleje Wielkopolskie zorganizowały w nieczynnej lokomotywowni w Zbąszynku halę napraw swoich pociągów. Pierwszą jednostką, która skorzystała z lokomotywowni po przejęciu jej przez spółkę, był EN57-1061.
15 listopada, w związku z planowanym zwiększeniem przewozów, spółka złożyła do Urzędu Transportu Kolejowego wniosek o ponowne wydanie licencji przewoźnika. 7 grudnia pozwolenie zostało wydane i Koleje Wielkopolskie bez przeszkód zaczęły obsługiwać nowe linie.
Od 9 grudnia, wraz z wprowadzeniem nowego rozkładu jazdy 2012/2013, Koleje Wielkopolskie rozpoczęły obsługę linii linii kolejowej nr 3 na odcinkach Poznań – Kutno oraz Poznań – Zbąszynek. Kolejną zmianą w rozkładzie był powrót parowozów z Wolsztyna na obsługiwaną przez przewoźnika linię Poznań – Wolsztyn. Tego samego dnia, Koleje Wielkopolskie wraz z Przewozami Regionalnymi i Zarządem Transportu Miejskiego w Poznaniu wprowadziły nową ofertę – wspólny bilet na poznańską komunikację miejską i kolej w promieniu 30 kilometrów od stolicy województwa.
W marcu, w związku z licznymi wypadkami autobusów szynowych i SZT spółce zaczęło brakować taboru do obsługi niezelektryfikowanych linii w województwie. Powodem były długie procedury przy uzyskiwaniu odszkodowań od ubezpieczycieli. By zapewnić płynność przewozów, Koleje Wielkopolskie zmuszone były wypożyczyć od Przewozów Regionalnych skład wagonowy prowadzony lokomotywą spalinową serii SU42.
Od 1 maja na części stacji obsługiwanych przez przedsiębiorstwo pojawiło się 16 automatów biletowych. 23 maja odebrany został ósmy Elf z 22 zamówionych w zakładach Pesa. Pojazd EN76-033 jest setnym elektrycznym zespołem trakcyjnym wyprodukowanym w bydgoskich zakładach.
We wprowadzonym od 9 czerwca rozkładzie jazdy pojawiły się na relacji Konin – Września – Poznań oraz Poznań – Zbąszynek pociągi przyspieszone spółki. Pociągi tej klasy nie zatrzymują się na przystankach, dzięki czemu czas przejazdu uległ skróceniu o kilka do kilkunastu minut.
W połowie roku Państwowa Inspekcja Pracy skontrolowała polskich przewoźników kolejowych i wykryła nieprawidłowości w czasie pracy maszynistów pociągów Kolei Wielkopolskich. Przewoźnik został ukarany mandatem w wysokości 1000 złotych. Wicemarszałek województwa wielkopolskiego zapowiedział inspekcję w należącej do województwa spółce.
14 czerwca ogłoszono przetarg na naprawę główną wraz z modernizacją dwóch spalinowych zespołów trakcyjnych serii SA108. Modernizacji mają zostać poddane fotele dla pasażerów, monitoring wnętrza pojazdu, system informacji pasażerskiej oraz zabudowę ubikacji przystosowanej dla osób niepełnosprawnych. Ponadto do wyposażenia mają zostać dodane m.in. gniazdka elektryczne i wideorejestrator trasy. 30 lipca ogłoszono, że jedyną ofertę zgłosiła Pesa Bydgoszcz i to ona została wybrana modernizatorem SA108.
8 lipca 2013 urząd marszałkowski województwa wielkopolskiego podpisał z Newagiem umowę na modernizację kolejnych dwóch (1062 i 1502) EZT EN57 do standardu AKW. W porównaniu z wcześniejszymi modernizacjami, EN57 zostanie wyposażony w drzwi odskokowo-przesuwne, inaczej rozplanowane przedsionki oraz miejsca do przewozu rowerów. EN57AKW dostarczono Kolejom Wielkopolskim w listopadzie 2013.
Od 25 października, dzięki porozumieniu Kolei Wielkopolskich i PKP Intercity, możliwy jest zakup biletów na pociągi dalekobieżne w kasach wielkopolskiego przewoźnika.
30 października Prezes UTK wyłączył z eksploatacji jeden zespół serii EN57. Powodem było uszkodzenie automatycznego zamykania drzwi bocznych, które zagrażało bezpieczeństwu podróżnych.
Na początku listopada, spółka ogłosiła przetarg na obsługę pociągów Kolei Wielkopolskich przez drużyny trakcyjne. Przewoźnik poszukuje maszynistów pojazdów spalinowych i elektrycznych. Otwarcie kopert z ofertami ma nastąpić 11 grudnia 2013. Pod koniec miesiąca, przewoźnik odebrał od Newagu dwie jednostki serii EN57, przekazane do modernizacji w lipcu.
15 grudnia, wraz z wejściem w życie rozkładu jazdy 2013/14 rozpoczęto obsługę linii kolejowej nr 353 z Poznania do Gniezna i Mogilna z prędkością maksymalną 150 km/h. Również na tej linii uruchomiono kursy przyspieszone. Tego samego dnia, z uwagi na remont linii Poznań – Wolsztyn, zawieszono kursowanie parowozów na tej trasie. Składy ciągnięte lokomotywą parową przeniesiono na linię Wolsztyn – Leszno.
Na początku stycznia rozstrzygnięto konkurs na obsługę pociągów spółki przez zewnętrzne drużyny trakcyjne. Jedynym oferentem okazała się toruńskie przedsiębiorstwo Cargo Master. Strony podpisały roczny kontrakt warty 1 604 060 PLN netto.
25 lutego, zgodnie z planem, do przewoźnika trafił ostatni, 22 EZT Pesa Elf. Tym samym Pesa Bydgoszcz wypełniła kontrakt.
31 marca był ostatnim dniem planowego kursowania pociągów prowadzonych trakcją parową. Zawieszenie kursowania spowodowane jest brakiem porozumienia UM województwa wielkopolskiego z właścicielem Parowozowni Wolsztyn – spółką PKP Cargo w sprawie statusu parowozowni i przyszłości pociągów planowych.
Od 7 kwietnia w kasach Kolei Wielkopolskich w aglomeracji poznańskiej można nabyć jednorazowe i krótkookresowe bilety na przejazdy środkami komunikacji uruchamianymi przez Zarząd Transportu Miejskiego w Poznaniu.
W sierpniu rozszerzono przetarg z 8 lipca 2013 na naprawę główną połączoną z modernizacją EN57-1025 do wersji AKW. Jednostka ma zostać poddana takiej samej przemianie jak jednostki 1062 i 1502.
Na początku października przewoźnik rozpisał przetarg na dzierżawę z opcją kupna czterech spalinowych zespołów trakcyjnych przeznaczonych do obsługi linii niezelektryfikowanych. Główną przyczyną była duża frekwencja w pociągach do Wągrowca i Wolsztyna. Trzy pojazdy mają być wypożyczone na okres 2 lat, czwarta jednostka – 18 miesięcy. W tym samym miesiącu protest do Krajowej Izby Odwoławczej złożyło konsorcjum Newag, zarzucając Kolejom Wielkopolskim napisanie Specyfikacji Istotnych Warunków Zamówienia (SIWZ) faworyzujące bydgoską Pesę, prosząc równocześnie przewoźnika o korektę niekorzystnych zapisów w SIWZ. KIO ostatecznie odrzuciła odwołanie Newagu, lecz wcześniej zamawiający zmienił niekorzystne dla nowosądeckiego konsorcjum zapisy odnośnie do otrzymania zezwolenia na poruszanie się pojazdu po terytorium Niemiec oraz obliczania ceny za dzierżawę SZT. 18 grudnia podano, że przetarg wygrała spółka Pesa Rental proponując pojazdy typu 223M Link. Z uwagi na brak jednego z dokumentów, procedura przetargowa została anulowana i musiała odbyć się ponownie. 9 stycznia 2015 Pesa Rental ponownie została wybrana w przetargu, będąc jedynym oferentem, a miesiąc później strony podpisały wartą 64,2 mln zł umowę.
Od 14 listopada w kasach przewoźnika można nabyć bilety na pociągi uruchamiane przez spółkę Koleje Mazowieckie. Kilka dni później Koleje Wielkopolskie pojawiły się w wyszukiwarce połączeń jakdojade.pl oferującej planowanie podróży pociągiem i komunikacją miejską.
29 grudnia rozpisano przetarg na naprawę rewizyjną wraz z modernizacją trzech SZT serii SA132. Wymianie mają podlec m.in. fotele w przestrzeni pasażerskiej, układy: klimatyzacji, hamulcowy, sterowania i łączności oraz odświeżenie zewnętrznej powłoki lakierniczej.
13 marca przekazano przewoźnikowi pierwsze trzy SZT Link. Po dwutygodniowej serii testów bez pasażerów zostały przydzielone do obsługi połączeń między Poznaniem a Wągrowcem i Wolsztynem. 26 sierpnia do floty przewoźnika dołączył ostatni zamówiony pojazd serii – SA139-010.
W marcu, Koleje Wielkopolskie, jako pierwszy przewoźnik w Polsce wyposażył wszystkie użytkowane pojazdy w automatyczne defibrylatory zewnętrzne (AED). Urządzenia mają pomóc w ratowaniu osób, które doznają nagłego zatrzymania krążenia krwi.
Od połowy maja podróż Kolejami Wielkopolskimi można planować przez Mapy Google. Jest to drugi, po PKP Intercity, przewoźnik, który wykorzystuje Google Maps do wyszukiwania połączeń.
Począwszy od 15 września w kasach przewoźnika można nabyć bilety na pociągi Łódzkiej Kolei Aglomeracyjnej.
Na początku października zaprezentowano pierwszy zmodernizowany pojazd serii SA132 o numerze 001. Przebudowie poddano także jednostki o numerach 003 i 004.
Uchwałą z 1 grudnia, od 13 dnia miesiąca, Urząd Marszałkowski Województwa Wielkopolskiego zakończył dzierżawę autobusu szynowego SA105-001 Kolejom Wielkopolskim. Oba posiadane przez województwo pojazdy tego typu na następne 5 lat udostępniono do użytkowania spółce Przewozy Regionalne.
24 lutego województwo ogłosiło przetarg nieograniczony na naprawę rewizyjną i modernizację 5 spalinowych zespołów serii SA132 o numerach 008 ÷ 012, których użytkownikiem są Koleje Wielkopolskie. 14 kwietnia konkurs rozstrzygnięto na korzyść Pesy Bydgoszcz. Oferta bydgoskiego producenta byłą jedyną ofertą. W czerwcu uprawomocniono kontrakt wart 23 739 000 PLN. Zleceniobiorca ma 200 dni na wykonanie wszystkich zleconych prac.
Od lipca przewoźnik rozpoczął przygotowania do 31. Światowych Dni Młodzieży w Krakowie. 5 lipca Koleje Wielkopolskie wespół ze służbami ratunkowymi, Strażą Ochrony Kolei i PKP Energetyka przeprowadziły ćwiczenia przed wydarzeniem. 23 lipca zainaugurowano akcję Wielkopolskie dla Młodzieży Świata – zapewnienie bezpiecznego przewozu młodzieży do Krakowa. Do 2 sierpnia zorganizowano 35 pociągów, które przewiozły nawet 7000 pielgrzymów.
14 listopada 2016 rozpisano przetarg, w myśl którego 3 sztuki dotychczas zmodernizowanych jednostek EN57AKW przejdą naprawę rewizyjną z modernizacją systemu klimatyzacji i systemu informacji pasażerskiej. Postępowanie dotyczy dwóch zespołów (EN57-1031 i EN57-1412) dzierżawionych przez województwo Kolejom Wielkopolskim i jednostce EN57-1413 użytkowanej przez Wielkopolski Oddział Przewozów Regionalnych. 22 grudnia otwarto jedyną ofertę złożoną przez ZNTK „Mińsk Mazowiecki”, a 13 stycznia 2017 poinformowano, że jedyny oferent został zwycięzcą w przetargu.
23 grudnia ogłoszono, że województwo ma zamiar kupić 10 pięciosegmentowych ezt za planowaną kwotę 198,9 mln złotych. Poza dostawą pojazdów producent ma przeprowadzić szkolenia, objąć tabor opieką serwisową i gwarancyjną oraz udostępnić dokumentację eksploatacyjną. Termin składania ofert w konkursie miał początkowo upłynąć 8 lutego 2017, jednak korekty SIWZ i odwołanie Stadler Polska wydłużyło ten termin do 24 marca 2017. Tego dnia otwarto koperty z ofertami Stadlera, Newagu i Pesy, a 13 kwietnia 2017 wybrano propozycję bydgoskiego producenta jako najkorzystniejszą.
27 stycznia przewoźnik ogłosił konkurs na czteromiesięczną dzierżawę spalinowych zespołów trakcyjnych serii SA132, SA134 lub SA139. 13 lutego otwarto oferty, gdzie jedynym chętnym była Pesa Rental. 7 marca ogłoszono wybór, a 15 marca parafowano umowę użyczenia trzech zespołów SA139 Link wartą 960 tys. złotych netto.
W związku z remontem linii kolejowej nr 3 na odcinku Swarzędz – Sochaczew, Koleje Wielkopolskie rozpisały przetarg na autobusową komunikację zastępczą na remontowanym odcinku Konin – Września – Poznań. Spośród ośmiu oferentów, 24 maja, wybrano propozycję firmy Europa Express City.
15 maja na wielkopolskie tory wróciły pociągi prowadzone trakcją parową. W dni powszednie dwie pary pociągów obsługują ruch na trasie Wolsztyn – Leszno, a w soboty – trasę Wolsztyn – Poznań Główny. Wszystko za sprawą zgody między Instytucją Kultury Parowozownia Wolsztyn, PKP Cargo (właścicielem taboru i parowozowni), samorządem Wolsztyna i Urzędu Marszałkowskiego Województwa Wielkopolskiego. 18 stycznia 2018 spółka poinformowała o czasowym zawieszeniu pociągów prowadzonych trakcją parową i zastąpieniu ich SZT na trasie Poznań Główny – Wolsztyn, kursujących w soboty do 10 marca 2018 roku.
W czerwcu przewoźnik zgłosił chęć kupna czterech jednakowych pociągów spalinowych. Kilka dni później ogłoszono przetarg na dwa kolejne zespoły zasilane silnikami Diesla. Oba ogłoszenia były kilkukrotnie modyfikowane, a moment rozstrzygnięcia przesuwany. Ostatecznie, 11 sierpnia, otwarto oferty na dwa szt, gdzie jedynym chętnym była Pesa Rental. 31 sierpnia zatwierdzono ofertę bydgoskiej spółki. Dostawa pojazdów ma zostać zrealizowana do 15 grudnia 2017. W przetargu na cztery zespoły spalinowe było dwóch oferentów: Pesa Bydgoszcz i Newag Nowy Sącz. Obie propozycje były jednak powyżej zaplanowanego budżetu i 28 sierpnia przetarg został unieważniony. Pod koniec września Koleje Wielkopolskie otrzymały dofinansowanie na zakup dodatkowego taboru, a 11 października ponowiono konkurs na cztery szt. Otwarcie ofert przesunięto na 22 grudnia 2017 roku, natomiast 06 lutego 2018 dokonano wyboru oferty zakładów PESA Bydgoszcz na dostawę 4 SZT.
1 sierpnia do sprzedaży wprowadzono Wspólny Bilet Samorządowy, który poza nielicznymi wyjątkami, pozwoli na dobową podróż pociągami samorządowych spółek kolejowych: Kolei Mazowieckich, Warszawskiej Kolei Dojazdowej, Kolei Śląskich, Kolei Małopolskich, Arrivy, Kolei Dolnośląskich, Łódzkiej Kolei Aglomeracyjnej oraz Kolei Wielkopolskich.
7 sierpnia zdecydowano poddać pięć zespołów elektrycznych serii EN76 o numerach 026 ÷ 030 naprawie na poziomie P4 oraz modernizacji. 25 września zapoznano się z ofertami w przetargu, a jedynym oferentem było konsorcjum Pesa Bydgoszcz i ZNTK „Mińsk Mazowiecki”. 16 października zatwierdzono wartą 20.602.500 zł brutto ofertę.
23 sierpnia uchwalono zatwierdzenie trybu zamówienia z wolnej ręki na Wykonanie czynności czwartego poziomu utrzymania i prac modernizacyjnych dla elektrycznego zespołu trakcyjnego EN57AKW-1434. Miesiąc później ogłoszono, że wykonawcą zamówienia został ZNTK „Mińsk Mazowiecki”. 
23 sierpnia 2017 podpisano umowę pomiędzy Urzędem Marszałkowskim a Pesą na dostawę 10 sztuk 5-członowych Elfów II, a 13 października umowę na dostawę 2 sztuk dwuczłonowych spalinowych zespołów trakcyjnych wyprodukowanych po 1 stycznia 2015.
W połowie października rozpisano przetarg na naprawę czwartego poziomu utrzymania (P4) wraz z modernizacją SZT SA132-014. Otwarcie kopert z ofertami nastąpiło 30 listopada , natomiast wybór wykonawcy naprawy czwartego poziomu utrzymania połączonego z modernizacją nastąpił 19 grudnia 2017 roku, którym zostały zakłady PESA z Bydgoszczy.
Od niedzieli, 10 grudnia, pociągi przewoźnika wyjechały w pierwsze planowe kursy z Poznania Głównego do Krotoszyna przez Jarocin oraz do Kępna przez Jarocin i Ostrów Wielkopolski.
11 grudnia władze województwa i jednostki samorządowe podpisały porozumienie mające powołać do życia Poznańską Kolej Metropolitalną (PKM). W założeniach, częstotliwość kursów w obrębie aglomeracji poznańskiej (ok. 50 km od Poznania), ma wynosić nawet dwa połączenia na godzinę w czasie szczytu komunikacyjnego. Pierwszy etap powstania PKM ma ruszyć w marcu 2018 roku i obejmować połączenia Poznania z Grodziskiem Wielkopolskim, Jarocinem, Nowym Tomyślem i Wągrowcem. W kolejnych latach system ma ulec rozszerzeniu o połączenia do Gniezna, Kościana, Rogoźna, Wronek i Wrześni.
W 2018 roku spółka wydzierżawiła od Arrivy dwa pojazdy SA134, w czasie niedostępności jednego z nich był on zastępowany przez pojazd VT628.
10 czerwca 2018 roku uruchomione zostały połączenia w ramach Poznańskiej Kolei Metropolitalnej ze stacji Poznań Główny do Nowego Tomyśla, Grodziska Wielkopolskiego, Jarocina i Wągrowca. Tego samego dnia ruszyły także reaktywowane pociągi z Gniezna do Jarocina, które zostały zawieszone w 2012 roku. 3 czerwca 2018 roku spółka uruchomiła 3 pary specjalnych pociągów z Poznania Głównego do Szreniawy na VIII szreniawski Festiwal Piwa – Piwo z Kulturą, odbywający się w Muzeum Narodowe Rolnictwa i Przemysłu Rolno-Spożywczego w Szreniawie. 2 września 2018 uruchomione zostaną dodatkowe pociągi w ramach Poznańskiej Kolei Metropolitalnej, kursujące w relacji Poznań Główny – Swarzędz. Część z nich pojedzie w wydłużonej relacji z Jarocin, Krotoszyn i Zbąszynka.
Do 2020 samorząd województwa zamierza kupić 12-13 nowych czteroczłonowych EZT oraz zmodernizować posiadane EN57. Na ten cel przeznaczono 63 mln euro z Wielkopolskiego Regionalnego Programu Operacyjnego na lata 2014-2020. Wszystkie pojazdy mają trafić do Kolei Wielkopolskich. 6 lutego 2018 roku Centrum Unijnych Projektów Transportowych rozstrzygnęło konkurs na dofinansowanie projektów transportowych. 12 lutego 2018 roku UMWW poinformował o realizacji projektu CUPT, który umożliwi zakup 7 pięcioczłonowych elektrycznych zespołów trakcyjnych dla PKM, kursujących w miejskim obszarze funkcjonalnym miasta Poznania, na trasach Września – Opalenica, Poznań Główny – Rogoźno Wielkopolskie, Poznań Główny – Gniezno, Poznań Główny – Czempiń, Poznań Główny – Wronki.
Koleje Wielkopolskie nie posiadają własnego taboru. Przewoźnik wykorzystuje tabor będący własnością województwa wielkopolskiego.
Linia została otwarta 1 czerwca 2011. Pociągiem relacji Wolsztyn – Leszno zainaugurowano przewozy spółki. Połączenie wykorzystuje linie kolejowe nr 3 i 359. Jest to jedyna normalnotorowa linia planowa w Europie obsługująca pociągi prowadzone trakcją parową, ponieważ 15 grudnia 2013 na trasie Poznań – Wolsztyn zawieszono kursowanie pociągów prowadzonych parowozami.
1 kwietnia 2014 na trasie Wolsztyn – Leszno – Wolsztyn zawieszono planową obsługę połączeń lokomotywą parową.
15 maja 2017 na linie Wolsztyn – Leszno oraz Wolsztyn – Poznań wróciły pociągi ciągnięte parowozem.
Linia została otwarta 1 czerwca 2011. Była to jedna z dwóch linii, na których debiutowały Koleje Wielkopolskie. Połączenie wykorzystuje linie kolejowe nr 14, 815 i 816.
Koleje Wielkopolskie pojawiły się na trasie Poznań Główny – Gołańcz 11 grudnia 2011, kiedy to został ogłoszony nowy rozkład jazdy pociągów. Możliwe to było dzięki remontowi linii nr 356 na odcinku Poznań Wschód – Wągrowiec. Połączenie wykorzystuje linie kolejowe nr 3 i 356.
W 2015 na linii powstały dwa nowe przystanki – Przebędowo i Łopuchowo Osiedle, które od grudnia 2015 zostały włączone do rozkładu jazdy.
Koleje Wielkopolskie pojawiły się na trasie Poznań Główny – Wolsztyn 11 grudnia 2011, kiedy to został ogłoszony nowy rozkład jazdy pociągów. Możliwe to było dzięki rewitalizacji linii nr 357 na odcinku Luboń – Wolsztyn. Do 15 grudnia 2013 część kursów na linii obsługiwały pociągi prowadzone lokomotywą parową, jednak z uwagi na prace remontowe na linii, parowozy przeniesiono na trasę Wolsztyn – Leszno. Od 15 maja 2017, w soboty ponownie uruchomiono pociągi parowe na trasie Wolsztyn – Poznań Główny. Połączenie wykorzystuje linie kolejowe nr 271 i 357. 14 grudnia 2014 otwarto na linii nowy przystanek osobowy – Grąblewo, znajdujący się między przystankiem Ptaszkowo Wielkopolskie a stacją Grodzisk Wielkopolski.
Obsługa linii została przejęta od Przewozów Regionalnych 9 grudnia 2012. Połączenie wykorzystuje linie kolejowe nr 3, 807 i 808.
Obsługa linii została przejęta od Przewozów Regionalnych 9 grudnia 2012. Połączenie wykorzystuje linię kolejową nr 3.
Trasa została udostępniona Kolejom Wielkopolskim w grudniu 2013 roku. Pociągi spółki zastąpiły część kursów pociągów Regio organizowanych przez Przewozy Regionalne. Połączenie wykorzystuje linie kolejowe nr 3 i 353.
Trasa została udostępniona Kolejom Wielkopolskim 10 grudnia 2017 roku. Pociągi spółki zastąpiły część kursów pociągów Regio organizowanych przez Przewozy Regionalne. Połączenie wykorzystuje linie kolejowe nr 272 i 281.
Trasa została udostępniona Kolejom Wielkopolskim 10 grudnia 2017 roku. Pociągi spółki zastąpiły część kursów pociągów Regio organizowanych przez Przewozy Regionalne. Połączenie wykorzystuje linię kolejową nr 272.
Trasa została regularnie uruchomiona 10 czerwca 2018 po 6 latach przerwy. Połączenie wykorzystuje linię kolejową nr 281
Trasa została udostępniona 9 grudnia 2018 roku. Połączenie wykorzystuje linie kolejowe nr 14, 272 i 811. Trasę obsługują 2 pary pociągów z pominięciem Ostrowa Wielkopolskiego.
strona internetowa www.biletywielkopolskie.pl (bezpośrednio lub pośrednio przez Internetowe wyszukiwarki połączeń rozklad-pkp.pl i rozklad.plk-sa.pl;
Bus-Tramwaj-Kolej – Jeden Bilet – wspólny bilet miesięczny z ZTM Poznań i Przewozami Regionalnymi obowiązujący w promieniu 30 kilometrów od Poznania,REGIOkarnet – wspólny bilet 3-dniowy z Arrivą RP, Kolejami Dolnośląskimi, Kolejami Małopolskimi, Kolejami Śląskimi i Przewozami Regionalnymi,Wspólny Bilet Samorządowy – wspólny bilet 24-godzinny z Arrivą RP, Kolejami Dolnośląskimi, Kolejami Małopolskimi, Kolejami Mazowieckimi, Kolejami Śląskimi, Łódzką Koleją Aglomeracyjną i Warszawską Koleją Dojazdową.Dodatkowo spółka oferuje oferty specjalne obniżające koszty dla osób podróżujących regularnie, bądź w grupach.
Koleje Wielkopolskie biorą udział w wielu przedsięwzięciach, mających na celu promocję spółki. 28 kwietnia 2012 przewoźnik na czas Parady Parowozów uruchomił dodatkowe kursy z Poznania, Leszna i Zbąszynka do Wolsztyna. W ostatni weekend maja 2012 zorganizowano także kursy na piknik lotniczy Aeroklubu Ostrowskiego na lotnisko w Michałkowie.
Podczas EURO 2012 na Dworcu Letnim oglądać można było wystawę prac Witolda Zakrzewskiego związanych z piłkarską imprezą. Innym wydarzeniem organizowanym na Dworcu Letnim, był Festiwal Sztuki Słowa Verba Sacra, podczas którego czytano nieznane utwory Janusza Korczaka.
21 listopada 2012 odbył się przejazd promocyjny EN76-028 na trasie z Poznania do Gniezna i Opalenicy połączony ze zwiedzaniem zespołu trakcyjnego. 26 lipca 2013 przeprowadzono podobną akcję na trasie Gniezno – Poznań, gdzie podróżowano maksymalną prędkością drogową wynoszącą 150 km/h.
Spółka włączyła się również do XXI Finału WOŚP, przekazując na aukcje czapki konduktorskie oraz inne firmowe gadżety.
8 maja 2013 przewoźnik, wspólnie z Powiatową Biblioteką Publiczną w Wągrowcu włączyły się w Tydzień Bibliotek, organizując akcję Czytanie w banie.
1 czerwca 2013 w Dzień Dziecka, Koleje Wielkopolskie zorganizowały na trasie wokół Poznania darmowy przejazd Elfem dla najmłodszych.
W 2014 Koleje Wielkopolskie również zadbały o najmłodszych, organizując 1 czerwca promocyjny przejazd i wstęp do Muzeum Rolnictwa i Przemysłu Rolno-Spożywczego w Szreniawie.
26 grudnia 2014 Koleje Wielkopolskie współorganizowały inscenizację przyjazdu Ignacego Jana Paderewskiego podczas rocznicowych obchodów wybuchu Powstania WielkopolskiegoKoleje Wielkopolskie podjęły współpracę z Gnieźnieńskim Towarzystwem Sportowym Basket. Logo przewoźnika znajduje się na koszulkach zawodniczek.
31 maja 2015, w przeddzień Dnia Dziecka, wraz z muzeum w Szreniawie przewoźnik zorganizował atrakcje dla najmłodszych pasażerów – bezpłatny przejazd z Poznania wraz ze zwiedzaniem muzeum.
Przewoźnik włączył się w obchody 97. rocznicy Powstania Wielkopolskiego – inscenizację przyjazdu Ignacego Paderewskiego do Poznania, mające miejsce na Dworcu Letnim.
W ramach 24. Finału Wielkiej Orkiestry Świątecznej Pomocy, Koleje Wielkopolskie włączyły się w akcję zbiórki pieniędzy oferując aukcje dające możliwość wyświetlania życzeń w pojazdach spółki z okazji Walentynek i Dnia Matki.
W ostatnią niedzielę maja 2016 przewoźnik zorganizował Dzień Dziecka – podstawiony pociąg przewiózł najmłodszych do Muzeum Rolnictwa w Szreniawie, gdzie na dzieci czekało wiele atrakcji, jak konkursy, quizy, zabawy.
26 grudnia 2016, jak w ubiegłych latach, przewoźnik wspomógł inscenizację obchodów 98. rocznicy wybuchu Powstania Wielkopolskiego użyczając lokomotywy parowej i wagonów.
Na początku 2017 roku Koleje Wielkopolskie ponownie włączyły się w zbiórkę pieniędzy w ramach XXV WOŚP. W aukcjach charytatywnych wystawiono gadżety związane z Kolejami Wielkopolskimi czy możliwość wyświetlenia życzeń walentynkowych w pociągach spółki.
4 czerwca 2017, z okazji Dnia Dziecka, najmłodsi mogli wybrać się na przejażdżkę pociągiem Kolei Wielkopolskich. Przewoźnik podstawił bezpłatny pociąg, skąd dzieci z opiekunami mogli wybrać się do Muzeum Narodowego Rolnictwa i Przemysłu Rolno-Spożywczego w Szreniawie.
Pod koniec czerwca przewoźnik podstawił specjalny pociąg relacji Poznań Główny – Zakrzewo Złotowskie z okazji 25. edycji festiwalu Blues Express. Na stacjach na trasie przejazdu odbywały się koncerty kapel bluesowych, a w Zakrzewie miał miejsce finał imprezy
Jedynym właścicielem spółki Koleje Wielkopolskie, zgodnie z aktem założycielskim jest województwo wielkopolskie. Kapitał początkowy spółki wynosił 2 500 000 złotych. W 2010 został on podwojony, a do końca 2011 powiększony o kolejne 2 500 000 złotych. W 2012 majątek spółki wynosił 10 000 000 złotych W 2013 kapitał Kolei Wielkopolskich wynosi 12 000 000 złotych, a rok później wzrósł o kolejne 3 000 000 złotych. W 2015 roku po raz kolejny podniesiono kapitał zakładowy spółki i w kwietniu wynosił on 18 726 500 zł. Na początku 2016 roku wartość przewoźnika ustalono na 23 726 500 zł.
W 2014 odnotowano pierwszy w historii spółki rok z zyskiem – Koleje Wielkopolskie zarobiły około 300 tysięcy złotych.
Liczbę pasażerów w kolejnych latach oraz wykonaną pracę przewozową (liczbę pasażerokilometrów) prezentują poniższe wykresy:
2014 – Najwyższa Jakość Quality International 2014 (kategoria QI SERVICES – usługa najwyższej jakości)
2015 – Najwyższa Jakość Quality International 2015 (kategoria QI SERVICES – usługa najwyższej jakości)
2015 – Certyfikaty ISO: systemy zarządzania jakością (Norma PN-EN ISO 9001:2008); systemy zarządzania środowiskowego (Norma PN-EN ISO 14001:2004) oraz systemy zarządzania bezpieczeństwem i higieną pracy (Norma PN-N-18001: 2004)
2016 – Najwyższa Jakość Quality International 2016 (kategoria QI SERVICES – usługa najwyższej jakości)
2017 – Najwyższa Jakość Quality International 2017 (kategoria QI SERVICES – usługa najwyższej jakości)

Konfiguracja absolutna, konfiguracja bezwzględna – jednoznaczny sposób rozróżniania i nazewnictwa izomerów optycznych, a ściśle biorąc ustalania rozmieszczenia w przestrzeni podstawników w enancjomerach i diastereoizomerach.
Enancjomery, jeden z rodzajów izomerów optycznych związków chemicznych, różnią się między sobą tak jak lewa i prawa dłoń lub lewo- i prawoskrętna skorupa ślimaka, czyli mają się do siebie tak jak lustrzane odbicie do odbijanego przedmiotu. W przypadku związków organicznych ich chiralność wynika najczęściej z faktu występowania czterech różnych podstawników przy centralnym atomie węgla. Dokładne ustalenie wzajemnego umiejscowienia tych podstawników w przestrzeni decyduje o tym, z którym z dwóch enancjomerów ma się do czynienia. W odróżnieniu jednak od skorupy ślimaka, której „prawoskrętność” i „lewoskrętność” jest łatwo ustalić w intuicyjny sposób, jednoznaczne nazewnictwo enancjomerów wymaga przyjęcia złożonego zbioru zasad, które są opisane poniżej.
Jest to metoda uniwersalna, którą można zastosować do wszystkich związków z atomami asymetrycznymi. Powstała ona w latach 50. XX wieku w wyniku uzgodnień między trzema pionierami badań nad stereochemią:
Robertem Sidney'em Cahnem.Ustalanie konfiguracji absolutnej wokół danego centrum chiralności przeprowadza się zgodnie z następującymi regułami:
podstawnik o najniższym pierwszeństwie (D na pierwszym rysunku) musi znajdować się jak najdalej od obserwatora
jeśli układ pozostałych podstawników jest taki, że patrząc od strony obserwatora, należy wodzić okiem od podstawnika o największym pierwszeństwie (A) do trzeciego w kolejności (C) zgodnie z kierunkiem wskazówek zegara, to konfiguracja absolutna jest oznaczana literą R (do łac. rectus – prawy) , a gdy odwrotnie, to literą S (od łac. sinister – lewy).
Np.: w przypadku enancjomeru z jednym centrum chiralności o czterech podstawnikach A,B,C i D, których kolejność pierwszeństwa jest A>B>C>D, należy go ustawić w przestrzeni tak aby podstawnik D znalazł się najdalej z tyłu, a potem patrząc od frontu wodzić wzrokiem od podstawnika o największym pierwszeństwie do podstawnika o najmniejszym. Gdy wykonuje się wówczas ruch w prawo jest to konfiguracja R, a gdy w lewo S.
W pierwszej instancji jest to liczba atomowa (l.a) atomu podstawnika, który jest bezpośrednio przyłączony do centrum chiralności. Oznacza to na przykład, że w sytuacji, gdy podstawniki są czterema różnymi pojedynczymi atomami (np. jod (I, l.a. = 53), brom (Br, l.a. = 35), chlor (Cl, l.a. = 17), wodór (H, l.a. = 1) ich kolejność jest następująca: I > Br > Cl > H. Jeżeli jednym z podstawników jest wolna para elektronowa, to przypisuje się jej l.a. = 0.
Jeśli podstawniki łączą się z centrum chiralności atomami tego samego pierwiastka, to bierze się pod uwagę kolejne atomy przyłączone bezpośrednio do atomu, którym cały podstawnik łączy się z centrum chiralności. Jeśli i te mają tę samą liczbę atomową, należy wziąć pod uwagę kolejne, dalsze atomy, aż w końcu dojdzie się do takiej pary atomów, z których jeden ma większą liczbę atomową od drugiego.
Gdy dalsze atomy są połączone wiązaniami wielokrotnymi, liczy się je jakby były połączone wiązaniami pojedynczymi, ale wiele razy. Na przykład z dwóch podstawników -A=B i -A-B, podstawnik -A=B będzie pierwszy, gdyż A łączy się z atomem B „dwa razy”, podczas gdy podstawnik -A-B tylko „raz”.
Jeżeli podstawniki różnią się jedynie konfiguracją absolutną na centrach stereogenicznych, pierwszeństwo przypisuje się podstawnikowi R.
wodorkowy: H—Zgodnie z regułą 1. pierwszy w kolejności jest podstawnik chlorkowy, (Cl), bo atom chloru ma większą liczbę atomową od węgla i wodoru. Ostatni w kolejności jest atom wodoru. Ustalenie kolejności podstawnika 2-jodoetylowego w stosunku do 1-bromoetylowego wymaga zastosowania reguły 3., gdyż jod ma co prawda większą liczbę atomową od chloru, ale jest dalej odsunięty od centrum chiralności. Zgodnie z regułą 3. podstawnik 1-bromoetylowy ma pierwszeństwo, gdyż atomowi bromu podstawionemu do atomu węgla, który jest bezpośrednio przyłączony do centrum chiralności, odpowiada w podstawniku 2-jodoetylowym atom wodoru. Ostateczna kolejność podstawników wygląda zatem tak:chlorkowy > 1-bromoetylowy > 2-jodoetylowy > wodorkowy
Często spotykane w biochemii oznaczanie typów enancjomerów (+) i (-) wynika bezpośrednio z tego, jak one skręcają płaszczyznę monochromatycznego światła spolaryzowanego o długości odpowiadającej tzw. pierwszej linii sodowej (por. skręcalność właściwa), natomiast nic nie mówi o ich konfiguracji absolutnej. Enancjomery (+) skręcają to światło w prawo, zaś (-) w lewo. Stąd oznaczenie to nazywa się często konfiguracją względną.
Konfiguracja absolutna cząsteczki może być określona bezpośrednio w wyniku badań metodą rentgenografii strukturalnej lub pośrednio – poprzez przeprowadzenie jej syntezy asymetrycznej z substratów o wcześniej ustalonej konfiguracji absolutnej lub pomiar jądrowego efektu Overhausera dla diastereomerycznej pochodnej. Nie da się jej natomiast wywieść wprost z samych badań skręcalności światła, choć istnieją próby dokonywania tego za pomocą pomiarów skręcalności światła sprzężonych z jej obliczeniami ab initio lub DFT.
W wielu grupach organicznych związków chemicznych zbierany przez lata materiał porównawczy pozwala jednak z dużym prawdopodobieństwem przewidzieć konfigurację absolutną na podstawie kierunku skręcania światła. Na przykład w chemii steroidów istnieje tzw. reguła oktantów pozwalająca powiązać absolutną konfigurację cząsteczki z jej aktywnością optyczną. Podobne reguły znane są także dla aminokwasów i węglowodanów.
Konfiguracja absolutna związków organicznych występujących w naturze decyduje o ich aktywności biologicznej. Zazwyczaj z dwóch enancjomerów określonego związku chemicznego (np. glukoza) tylko jeden z nich jest produkowany przez żywe organizmy i spełnia swoją biologiczną funkcję.
Robert T. Morrison, Robert N. Boyd: Chemia organiczna. T. 1. Warszawa: PWN, 1985, s. 170-173. ISBN 83-01-04166-8.

Konflikt o spław Regą – jeden z zatargów handlowych na Pomorzu między Gryficami a białobockim klasztorem i Trzebiatowem, trwający w latach 1317–1686.
Wydane przywileje dla miast, w tym prawo składu dla Trzebiatowa oraz pośredni udział w związku hanzeatyckim, spowodowały ponad 350-letni zatarg o wolny spław rzeką Regą. Przedmiotem konfliktu były, między innymi, dochody Gryfic z połowu, handlu rzecznego i morskiego. W XIV wiek Gryfice wiodły spór z klasztorem norbertanów, a od XV wieku zbrojny konflikt z Trzebiatowem. Położenie Gryfic nad rzeką Regą oraz przedsiębiorczość gryfickich rybaków i kupców wywoływały zazdrość innych ośrodków, w tym Trzebiatowa. Mimo pozytywnego rozstrzygnięcia sporu na rzecz Gryfic, Trzebiatów prowadził zabiegi utrudniające wolny spław Regą. Spór zakończył się w pierwszej połowie XVIII wieku, kiedy to koryto rzeki uległo zamuleniu, obniżył się poziom wód, a sama Rega stała się nieżeglowna.
Dzięki przywilejom uzyskanym przy nadaniu praw miejskich Gryficom w 1262 i ich potwierdzeniu w 1264 rybacy mogli swobodnie prowadzić połowy, a kupcy handel rzeczny i morski. Dostęp do morza przyczyniał się do rozwoju miasta i kontaktów z miastami nadmorskimi. Trzebiatów, położony na północ (bliżej ujścia rzeki do morza), podobne przywileje otrzymał w 1287, natomiast prawo składu w 1303. W 1306 książę Bogusław IV przyznał klasztorowi norbertanów w Białobokach oraz mieszkańcom klasztornego Regoujścia wolność celną podczas żeglugi na Redze oraz w obrębie mili od brzegu na obszarze morza.
W tym samym roku Trzebiatów odkupił od Bogusława IV za 150 marek prawo pobierania cła przez urzędników miasta w porcie Regoujście. 
W 1309 Trzebiatów uzyskał prawo połowu na Bałtyku. W 1322 Warcisław IV wydał dla Trzebiatowa przywilej kontroli nad portem Regoujście. Dzięki temu przywilejowi mieszczanie trzebiatowscy oraz kupcy (w tym zamiejscowi) mogli sporządzać listy na wywóz towarów i innych produktów. Wystawianiem list wywozowych zajmowała się Rada miejska w Trzebiatowie. Pobierane opłaty kupcy uznali za zbyt wysokie, składając liczne skargi.
Rozwój handlu obu miast rozpoczął się po ich przystąpieniu do związku hanzeatyckiego w drugiej połowie XIV w. Jak wskazują mediewiści, członkostwo w związku miało charakter pośredni. G. Kratz, J. Mitkowski oraz P. Żak wskazywali, że Gryfice i Trzebiatów nie były bezpośrednimi członkami Hanzy, lecz podlegać miały pod portowe miasto Kołobrzeg, które reprezentowało interesy obu miast. Wśród miast pomorskich jedynie 6 było bezpośrednimi a 14 – pośrednimi członkami związku. Członkostwo Gryfic i Trzebiatowa w Hanzie podlegało takim samym warunkom, co innych pełnoprawnych członków. Kupcy organizowali skup produktów rolnych, m.in. zbóż, wosku, skór, smoły, konopi, mięsa i miodu. Towary eksportowano do wielu miast nadmorskich, m.in. do Lubeki. Pozwalał na to przywilej wydany przez Warcisława IX i Barnima VII z 1436 dla Holendrów, którzy stali się poważnym partnerem w handlu zbożem.
W 1317 zakonnicy z klasztoru białobockiego spowodowali długoletni zatarg z Gryficami o swobodny spław rzeką. Opat klasztoru nakazał zagrodzenie rzeki tamą i likwidację jazów rybnych przy jej ujściu. Zmieniony nurt Regi i powbijane pale uniemożliwiły żeglugę na rzece. Rybakom ponadto zarekwirowano zabudowania, sieci i sprzęt pomocniczy. Musieli oni uiszczać myto od wiosła w postaci części swego połowu morskiego. Utrudnienia spotkały się z oporem gryficzan – miasto nie chciało podporządkować się zakonnikom. Brak pełniejszych danych źródłowych z lat 1317-1325 nie pozwala na dokładniejsze poznanie tła konfliktu.
Gryficzanie skierowali skargę do papieża Jana XXII, na mocy której rozpoczęto proces w kościele mariackim w Szczecinie (1326-1328). Gryfice reprezentował rajca miejski Herman z Łobza, a Białoboki ks. kanonik Herman z Gryfii, prokurator klasztorny. Proces rozpoczął się od oficjalnego protestu prokuratora i oskarżenia rady miejskiej w Gryficach o czyny bezprawne i przestępcze. Przy zgromadzonych białobocki prokurator rzucił jednocześnie klątwę na skarżących, ogłaszając ich wyłączonymi ze społeczności chrześcijańskiej. Proces zakończył się zwycięstwem gryficzan w dniu 28 stycznia 1328. Opat nie pogodził się z przegraną, odwołując się do sądu papieskiego. W dniu 7 maja 1328 ponownie uznano roszczenia gryficzan, norbertanom natomiast nakazano usunięcie urządzeń blokujących żeglugę na rzece i zapłacenie odszkodowania w wysokości 5000 srebrnych marek.
Norbertanie nie przyjęli postanowień sądu papieskiego. Dopiero okupacja ich majątku spowodowała ustąpienie i poddanie się egzekucji w 1330. Usunięto zapory na rzece i wypłacono Gryficom odszkodowanie w wysokości 1500 grzywien srebra. W dniu 8 września 1331 w gryfickim ratuszu odczytano orzeczenie sądu i porozumienie zawarte z klasztorem. W 1337 opactwo przekazało kościołowi farnemu w Gryficach wieś Górzycę.
W XV wieku kilkakrotnie dochodziło do sporów z położonym na północ od Gryfic Trzebiatowem, który próbował pobierać opłaty celne od statków gryfickich przemierzających Regę. Podłożem konfliktu było ograniczenie dochodów gryficzan oraz podporządkowanie miasta pod prawo składu. Ogromne zyski trzebiatowianie czerpali po przywileju wydanym w roku 1436 Holendrom, którzy stali się ich odbiorcą w handlu zbożem.
W 1449, pod pretekstem zakłócania pracy młynów, Trzebiatów próbował zablokować rzekę dla wszystkich statków płynących z południa, co doprowadziło do eskalacji konfliktu. W dno rzeki powbijano pale, a brzegi obsypano wałem ziemnym, który zwężał jej koryto na znacznym odcinku. Gryficzanie odwołali się do księżnej Marii i współrządzącego z nią księstwem słupskim Eryka I.
Konflikt rozstrzygnięto podczas przewodu sądowego w Darłowie, który odbył się w 1449. Wyrok został zatwierdzony przez sąd książęcy i fakultet prawny Uniwersytetu Greifswaldzkiego. Gryfice miały otrzymać odszkodowanie w wysokości 100 000 florenów reńskich. 
Skarga została wniesiona do kancelarii papieskiej przez radę miejską w Trzebiatowie w 1450 (tzw. sprawa w 2. instancji). Papież Mikołaj V nakazał swym przedstawicielom zapoznanie się z wniesionymi dokumentami i zbadanie przyczyn konfliktu. Sąd papieski przychylił się do zdania poszkodowanych gryficzan i ponownie zatwierdził wcześniejszy wyrok książęcy. Trzebiatowianie wraz z opatem białobockim (wspierających działania miasta) nie pogodzili się z oboma wyrokami. Zabiegi Eryka I, księcia słupskiego, w sprawie poddania się wyrokom nie odniosły skutku.
Z niewyjaśnionych przyczyn wyrok papieski uległ zmianie na korzyść Trzebiatowa. Tym samym uchylono poprzedni. Gryficzanie nie pogodzili się z orzeczeniem papieskim i przedsięwzięli wyprawę przeciw skarżącym. W wyprawie wzięli również udział okoliczni rycerze. Wyprawa zakończyła się zwycięstwem. Gryficcy zaciężni zdołali odebrać należne im sumy. Splądrowano miasto i okoliczne posiadłości rolne. Uprowadzono także wszystkie stada inwentarza. Późniejszy odwet zbrojny przeprowadzony przez trzebiatowian nie doprowadził do uznania wyroku papieskiego. Walki pomiędzy miastami nie ustały. Wzajemne napady rabunkowe na karawany kupieckie, nakładanie kontrybucji oraz pustoszenie okolicznych wsi doprowadziły do ruiny oba ośrodki miejskie. W 1453 książę Eryk doprowadził do zakończenia walk zwaśnionych stron. Opowiedział się za Gryficami. Potwierdził jednocześnie prawo do wolnej żeglugi na rzece Redze dla gryficzan oraz złożył gwarancję praw przy ewentualnych podziałach kraju. 
Konsekwencją działań księcia Eryka było zawarte porozumienie Trzebiatowa z klasztorem białobockim. W roku 1457 trzebiatowianie – przy współpracy z zakonnikami – przekopali nowe, skrócone koryto rzeki Regi (z pominięciem jeziora Resko Przymorskie) w okolicy dzisiejszego Mrzeżyna i założyli tam nowy port.
W kolejnych latach ponownie dochodziło do zatargów pomiędzy miastami. Sytuację załagodził Bogusław X, który w pierwszych latach swego panowania zakończył czterdziestoletni okres walk obu miast nad dolną Regą (23 października 1488). Gryfice otrzymały ponownie prawo wolnej żeglugi (potwierdzone w 1459). Rzeka została odblokowana. Nadano ponownie prawo do budowy budynku w nowym porcie, służącego do przechowywania sprzętu i towarów. W zamian gryficzanie byli zobowiązani do dostarczania przez dwa dni w roku 25 wozów do pracy, konserwacji i naprawy urządzeń portowych; Trzebiatów natomiast miał przebudować śluzy wodne w celu swobodnej żeglugi.
W latach 1538 i 1554 doszło do ponownych zatargów z Trzebiatowem. Zostały on spowodowane niedostarczaniem przez gryficzan podwód do renowacji falochronów oraz budowy statków, które były zbyt wielkie w porównaniu do przepustowości śluz. Konflikt zakończył się w 1589.
Ożywienie handlu polskiego i współpraca z portami w Kołobrzegu, Darłowie oraz pośrednio z Trzebiatowem i Gryficami, spowodował wzrost gospodarczy obu ostatnich miast, w czasie II wojnie północnej, nazywanej także potopem szwedzkim (1655–1660). Pomiędzy miastami wystąpił krótkotrwały spór, który został zakończony z  korzyścią dla Gryfic. Umowa przewidywała m.in. bezcłowy spław rzeką Regą towarów do portu u ujścia rzeki. W 1656 trzebiatowianie wyznaczyli plac rozładunkowy w Kątkowie. Gryficzanie zbudowali tam spichlerz zbożowy oraz magazyny. W umowie zastrzeżono jednak, że prawa gryfickich kupców nie mogły tyczyć obcych kontrahentów.
W 1686 doszło już do ostatniego konfliktu gryficzan z Trzebiatowem. Zatarg tyczył spławu drewna rzeką Regą. Sprawę załatwiono w drodze obopólnych negocjacji. Miasta nie odniosły się do wyższych władz świeckich i kościelnych. W pierwszej połowie XVIII w. w wyniku zamulenia koryta rzeki oraz obniżenia poziomu wód zaprzestano żeglugi rzecznej. Tym samym oba miasta zaczęły powoli tracić na znaczeniu w handlu rzecznym i morskim.
H. Riemann: Geschichte der Stadt Greifenberg in Pommern. Greifenberg/Pommern: 1862. [dostęp 21 listopada 2009]. (niem.)
E. Rymar. Itinerarium książąt zachodniopomorskich Bogusława IV (1278-1309) i Warcisława IV (1309-1326). „Przegląd Zachodniopomorski”, 2007. Szczecin. 
K. Ślaski: Przemiany etniczne na Pomorzu Zachodnim w rozwoju dziejowym. Seria: Prace Instytutu Zachodniego. Poznań: 1954.
P. Żak: Złoty wiek Trzebiatowa. Pozycja społeczna, gospodarcza i polityczna miasta w dawnym Księstwie Pomorskim podczas rozdrobnienia feudalnego. W: W. Łysiak (pod red.): Trzebiatów – historia i kultura : materiały z konferencji, Trzebiatów, 17-18 maja 2001. Poznań: 2001. ISBN 83-87437-08-5.
Imiennie Konstancja pojawia się w źródłach dwukrotnie. Jako księżna (ducissa) raciborska występuje w indulgencji papieskiej z 1321, natomiast Kronika raciborska, tytułując ją księżną wodzisławską, wspomina o jej śmierci w roku 1351. Żadne ze źródeł nie przekazało pochodzenia Konstancji. Literatura przedmiotu jest zgodna tylko w tym, że była ona przedstawicielką dynastii Piastów. Trudności w ustaleniu, czyją była córką, są przyczyną występowania w nauce dwóch poglądów dotyczących jej losów.
Pierwszy z nich głosi, że Konstancja była córką Władysława opolskiego. Została wydana za mąż za Henryka IV Prawego, który po kilku latach współżycia oddalił ją od siebie. Porzucona przybyła do Raciborza, do braci Mieszka i Przemysława. Z księstwa raciborskiego został wydzielony dla niej Wodzisław, w którym rezydowała do śmierci. Badacze niezgadzający się z tą hipotezą podają, że Władysław opolski miał córkę o nieznanym imieniu, która zmarła albo wkrótce po zaślubinach z Henrykiem, albo pomiędzy odsunięciem jej przez męża a zawarciem przez niego kolejnego małżeństwa.
Według drugiego poglądu, opartego na tytulaturze Konstancji w źródłach: księżna (ducissa) raciborska i księżna wodzisławska, Konstancja była córką Przemysława raciborskiego. Z pewnością do końca życia pozostała niezamężna. Osiadła w Wodzisławiu, stanowiącym najpewniej jej dożywotnie uposażenie.
Ze źródeł wiadomo jedynie, że z małżeństwa z Eufemią, córką księcia wielkopolskiego Władysława Odonica, Władysław opolski miał córkę, która została poślubiona przez księcia wrocławskiego Henryka IV Prawego. Żadne źródło nie przekazało bezpośrednio jej imienia, w związku z czym literatura historyczna jest podzielona w kwestii jej identyfikacji. Część historyków podziela pogląd, iż ową córką Władysława opolskiego była właśnie Konstancja wodzisławska, przeciwnicy tej koncepcji utrzymują, że jej imię pozostaje nieznane. Nie zyskały aprobaty hipotezy, jakoby córka Władysława opolskiego miała na imię Małgorzata albo Grzymisława. Z braku informacji źródłowych i z oparcia się jedynie na przesłankach wynikają rozbieżności w poglądach rekonstruujących jej losy.
Dokładna data narodzin córki Władysława opolskiego nie jest znana. Przybliżony rok urodzenia został ustalony na podstawie jednej z dwóch suplik skierowanych do papieża, aczkolwiek ich wiarygodność podawana jest w wątpliwość. W dokumencie tym jej bracia – uważani w literaturze za autorów obydwu skarg – nadmienili, że wychodząc za mąż za Henryka Prawego, była ona w wieku niezdatnym do małżeństwa. Jako że związek został zawarty między 1277 a 1280, Piastówna urodziła się ok. 1265. Jej narodziny najprawdopodobniej miały miejsce w Opolu, stolicy księstwa jej ojca, bądź w Raciborzu. Umownie wśród potomstwa Władysława opolskiego i Eufemii Odonicówny jest umieszczana na ostatnim, piątym miejscu, aczkolwiek mogła być starsza od Przemysława raciborskiego. Gdyby miała na imię Konstancja, jej miano nawiązywałoby do siostry wujecznej Konstancji, córki Przemysła I wielkopolskiego.
Córka Władysława opolskiego została wydana za mąż za księcia wrocławskiego Henryka IV Prawego. Celem małżeństwa było utrwalenie sojuszu opolsko-wrocławskiego. Termin zaślubin różni historycy umieszczają między drugą połową 1277 a marcem 1280. Termin początkowy wyznacza wypuszczenie Henryka z półrocznej niewoli u stryja Bolesława II Rogatki 22 lipca 1277. Ceremonia ślubna nie mogła odbyć się wcześniej, gdyż w opisie wydarzeń z okresu niewoli Kronika polsko-śląska określiła księcia wrocławskiego mianem chłopca, co byłoby niemożliwe, gdyby Henryk był wówczas żonaty. Termin końcowy związany jest ze zjazdem w Wiedniu z marca 1280, na którym to w dokumencie kończącym pewien spór pomiędzy książętami wrocławskim i opolskim Władysław nazwał Henryka zięciem. Możliwe, że umocnieniem tego porozumienia były właśnie zaślubiny córki Władysława z Henrykiem.
Istnieje hipoteza zawężająca okres zawarcia małżeństwa między córką Władysława opolskiego i Henrykiem Prawym do lat 1277–1278. Opiera się ona na następujących przesłankach. W liście króla czeskiego Przemysła Ottokara II do biskupa ołomunieckiego Brunona z 15 sierpnia 1277 król czeski wspomniał o zjeździe z księżnymi polskimi. Jako że te chciały spotkać się w Raciborzu, wnosi się, że miały nimi być księżna opolska Eufemia wraz z córką, a na zjeździe miano omówić sprawy związane z zaślubinami Władysławówny i Henryka. Zabiegi króla czeskiego tłumaczy się natomiast chęcią uzyskania przez niego wsparcia Władysława opolskiego i Henryka Prawego w wojnie z Rudolfem Habsburgiem. Według omawianej hipotezy istnieje źródło przekazujące, iż w drugiej połowie 1277 istniał sojusz pomiędzy książętami wrocławskim i opolskim. Wśród dokumentów wystawionych przez Władysława opolskiego i jego synów znajduje się również akt udzielenia poparcia dla wszystkich planów Henryka IV. Dokument ten został wydany po zawarciu małżeństwa, ponieważ książę opolski nazwał w nim Henryka zięciem, zaś najpóźniej w 1278, gdyż znalazła się w nim klauzula, iż gwarantem zobowiązań księcia opolskiego był Przemysł Ottokar II, poległy w sierpniu 1278 w bitwie pod Suchymi Krutami. Przypuszcza się, że do zaślubin doszło jeszcze w 1277, ponieważ właśnie wtedy – po odzyskaniu wolności za cenę odstąpienia Bolesławowi Rogatce trzeciej części ziem, ze Środą i Strzegomiem, odziedziczonych po stryju Władysławie wrocławskim – zawarcie sojuszu z księciem opolskim było dla Henryka Prawego najbardziej korzystne. Na podstawie supliki do papieża przedstawiona hipoteza przyjmuje, że ceremonia ślubna odbyła się w księstwie opolskim, a przewodniczył jej biskup wrocławski Tomasz II. Najprawdopodobniej dopiero po uzyskaniu lat sprawnych Piastówna przybyła do księstwa Henryka.
Po zażegnaniu sporu z Henrykiem Prawym na zjeździe w Wiedniu z marca 1280 Władysław opolski wystawił dokument, w którym obiecywał księciu wrocławskiemu, nazwanemu w akcie zięciem, udzielenie pomocy w uzyskaniu polskiej korony królewskiej. Warunkiem wsparcia miała być koronacja królewska córki księcia opolskiego, która już wtedy znajdowała się u boku męża. Podający w wątpliwość wiarygodność suplik do papieża wskazują na możliwość, iż zarówno wystawienie wspomnianego aktu przez księcia opolskiego, jak i zawarcie małżeństwa miało miejsce w Wiedniu w 1280. W 1281 lub 1282 zmarł Władysław opolski. Odtąd stosunki Henryka z synami zmarłego księcia układały się różnie. Przyczyny nieporozumień prawdopodobnie tkwiły w nieudzieleniu pomocy przez książąt opolskich w staraniach księcia wrocławskiego o koronę królewską, a także bezdzietności małżeństwa Henryka i Władysławówny.
W literaturze niemal powszechnie akceptowany jest pogląd o odrzuceniu córki Władysława opolskiego przez Henryka Prawego. Opiera się on na wniosku, iż wystawcami skarg do papieża, na księcia, który oddalił od siebie żonę oraz wygnał biskupa, są książęta opolscy, szwagrowie Henryka. Zgodnie z tą hipotezą Piastówna opolska została odtrącona przez męża najpóźniej w 1287, ponieważ na przełomie 1287/1288 książę wrocławski poślubił Matyldę, córkę margrabiego brandenburskiego Ottona V Długiego.
U podstaw decyzji Piasta legł jego spór z biskupem Tomaszem II. Wygnany ze swoich włości biskup został przyjęty w Raciborzu przez braci Piastówny, Mieszka i Przemysława. 18 kwietnia 1287 Henryk zwrócił się do Mieszka z żądaniem nieudzielania pomocy Tomaszowi II pod groźbą zerwania dobrych stosunków. Ten odpowiedział odmownie, w zamian oferując księciu wrocławskiemu podjęcie się roli pośrednika w sporze. Pomimo przyjęcia tej propozycji Henryk postanowił oddalić żonę. Wpływ na tę decyzję, oprócz bezwartościowego dla Henryka sojuszu z książętami opolskimi, miał również fakt, iż kilkuletnie małżeństwo z córką Władysława opolskiego wciąż pozostawało bezdzietne. Zarzut bezpłodności żony prawdopodobnie był jednak bezzasadny, ponieważ Henryk nie doczekał się potomstwa także z drugiego małżeństwa z Matyldą brandenburską. Piastowie opolscy wysłali do papieża dwie supliki z prośbą o wpłynięcie na Henryka, aby ten ponownie przyjął ich siostrę. Nie spotkały się one jednak z odzewem z pewnością dlatego, że zostały wystosowane w trakcie sediswakancji między śmiercią papieża Honoriusza IV 3 kwietnia 1287 a wyborem Mikołaja IV 22 lutego 1288.
W literaturze można spotkać się z dwoma poglądami, według których pierwsza żona Henryka Prawego zmarła w latach 80. XIII w., przed zawarciem przez niego kolejnego małżeństwa, z Matyldą brandenburską. Hipotezy te sprzeciwiają się utożsamieniu córki Władysława opolskiego z Konstancją wodzisławską.
Pierwsza hipoteza, wcześniejsza od poglądu identyfikującego, zakłada, że odtrącona przez Henryka Prawego Piastówna zmarła zapewne w 1287 lub 1288, a więc wkrótce przed zawarciem przez niego drugiego małżeństwa. W uzasadnieniu zwrócono uwagę na fakt, iż źródła nie przekazały nic o przedsięwzięciach księcia wrocławskiego mających na celu unieważnienie małżeństwa z córką Władysława opolskiego jak i o przeszkodach, z wyjątkiem bliskiego pokrewieństwa, przed poślubieniem Matyldy brandenburskiej. Ponadto wskazano na brak informacji źródłowych relacjonujących problemy Henryka wynikające z nieuregulowanej sytuacji małżeńskiej w trakcie starań o koronę królewską. Hipoteza ta została w literaturze zakwestionowana. Wskazano, że małżeństwo Henryka z córką Władysława opolskiego było nieważne bez uzyskania dyspensy papieskiej z racji bliskiego powinowactwa między małżonkami – matka Henryka, Judyta mazowiecka, wyszła za mąż za jego ojca, Henryka Białego, jako wdowa po Mieszku II Otyłym, stryju Piastówny. Ponadto w omawianych czasach istniał jeszcze obyczaj, który umożliwiał odsunięcie niepłodnej żony. W związku z tym zabiegi Henryka unieważniające małżeństwo nie były potrzebne.
Według drugiej hipotezy córka Władysława opolskiego nie została przez męża oddalona, lecz zmarła niedługo po zaślubinach. Wskazuje na to fakt, że jako żona Henryka nie została ona wymieniona przez sumiennego autora Genealogii św. Jadwigi, któremu kilkukrotnie zdarzyło się pominąć współmałżonków potomków św. Jadwigi z krótkotrwałych i bezdzietnych małżeństw. Natomiast jedyne źródła wzmiankujące o wypędzeniu żony przez Henryka Prawego – przypisywane synom Władysława opolskiego dwie skargi do papieża na księcia, który odsunął od siebie siostrę skarżących oraz wygnał biskupa – są uznawane przez tę hipotezę za niewiarygodne. Oprócz bagatelizowanego występowania w drugiej suplice nieprawdy, iż w momencie zaślubin Henryka i Piastówny opolskiej jej bracia byli małoletni, zwrócono uwagę na kolejne sprzeczności wynikające z przyjęcia tych dokumentów za prawdziwe. Pierwsza skarga została skierowana do papieża Grzegorza, podczas gdy jedyny papież o tym imieniu sprawujący pontyfikat w drugiej połowie XIII w., Grzegorz X, zmarł w 1276, a więc przed opisywanymi w suplikach wydarzeniami. Z treści obydwu dokumentów wynika, że mąż, który odrzucił żonę, był władcą obcym, ale jednocześnie oboje małżonkowie pochodzili z tej samej diecezji. Wreszcie o oddaleniu żony przez Henryka Prawego nie wspomniał toczący w tym czasie spór z księciem biskup Tomasz II, który skrupulatnie wyliczał książęce występki.
Według poglądu głoszącego, iż Konstancja była córką księcia raciborskiego Przemysława i Anny, córki księcia czerskiego Konrada II, Piastówna urodziła się przed 1307. Przyjmuje się, że była ona najmłodszym dzieckiem książęcej pary. Jej imię nawiązywało zapewne do opatki trzebnickiej Konstancji, córki Ziemomysła inowrocławskiego, o ile jej brat, Leszek, otrzymał imię po Leszku Czarnym. Konstancja najprawdopodobniej nie wyszła za mąż. Do śmierci w 1351 przebywała w Wodzisławiu, który z pewnością stanowił jej dożywotnie uposażenie.
Przyjmując ten pogląd za prawdziwy, łatwiej wytłumaczyć nazwanie Konstancji w bulli papieskiej księżną (ducissa) raciborską. Według jednej opinii, gdyby Konstancja była córką Władysława opolskiego, wówczas odpowiednim tytułem dla niej w tym dokumencie byłoby miano księżnej opolskiej. Ponadto z rezerwą podchodzi się do koncepcji, zgodnie z którą Konstancja, córka Władysława opolskiego, miałaby przeżyć około 86 lat. Na korzyść hipotezy o pochodzeniu Konstancji od Przemysława raciborskiego wskazuje również fakt, iż bardziej zrozumiałe jest przekazanie księstwa wodzisławskiego siostrze niż ciotce ze strony ojca przez Leszka raciborskiego po śmierci matki, Anny mazowieckiej, o ile Wodzisław faktycznie stanowił jej oprawę wdowią. Kolejnego argumentu za tym poglądem dostarczyły badania archeologiczne w przyklasztornym kościele Dominikanek raciborskich. Przeprowadzone ekspertyzy wykazały, że w połowie XIV w. została tam pochowana zmarła wskutek choroby zakaźnej około 40-letnia kobieta. Gdyby odkryte szczątki należały do Konstancji, wówczas jej ojcem byłby Przemysław raciborski.
Zgodnie z hipotezą utożsamiającą Konstancję z córką Władysława opolskiego Piastówna po odrzuceniu przez męża przybyła do Raciborza, wspólnej siedziby braci Mieszka i Przemysława. Za przebywaniem w tym mieście przemawia według tej koncepcji nazwanie Konstancji księżną (ducissa) raciborską w bulli papieskiej z 22 września 1321, w której Władysław oświęcimski i jego żona Eufrozyna otrzymali prawo wyboru własnego spowiednika. Kwestią sporną jest ustalenie, jak długo Piastówna przebywała w Raciborzu. Według jednego poglądu wkrótce po przybyciu do braci Mieszko wyznaczył jej dożywotnie uposażenie w postaci księstwa wodzisławskiego, stanowiącego część dzielnicy raciborskiej. Inna hipoteza zakłada, że Konstancja przebywała w Raciborzu do śmierci Anny mazowieckiej (po 13 lipca 1324), wdowy po Przemysławie raciborskim, która przed nią administrowała księstwem wodzisławskim jako swym dożywociem. Wówczas syn zmarłej Leszek przekazał Konstancji ziemię wodzisławską, przy czym łatwiej wyjaśnić to nadanie, w przypadku gdyby Konstancja była jego siostrą aniżeli ciotką ze strony ojca.
W czasie rządów Konstancji na obszarze jej księstwa miały miejsce dwa doniosłe wydarzenia. Pierwszym z nich był najazd Kazimierza Wielkiego na Śląsk z czerwca 1345 w trakcie wojny polsko-czeskiej. Wojska polskie zdobyły sąsiadujące z ziemią Konstancji Pszczynę i Rybnik, a także obległy Żory. Jedynie obecność króla Czech Jana Luksemburskiego pomiędzy Wodzisławiem a Frysztatem powstrzymała króla polskiego przed atakiem na siedzibę Konstancji. Drugim wydarzeniem była epidemia dżumy, w wyniku której być może księżna Konstancja zmarła.
Wysunięto również hipotezę, że podczas swego panowania w Wodzisławiu, Konstancja była fundatorką okazałego kościoła świętej Trójcy, powstałego w XIV w. przy klasztorze franciszkanów w Wodzisławiu. W świetle ustaleń dokonanych w latach 2010—2015 okres powstania świątyni pokrywa się z czasem panowania księżnej Konstancji w Wodzisławiu.
W Wodzisławiu Konstancja rządziła aż do śmierci w 1351, o której informuje Kronika raciborska. Wówczas spadkobierca Piastów raciborskich, mąż Anny raciborskiej, Mikołaj II opawski na powrót złączył księstwo wodzisławskie z dzielnicą raciborską.
Miejsce pochówku Konstancji nie jest znane. Przypuszcza się, że Piastówna została pochowana w Wodzisławiu (w kościele parafialnym bądź w klasztorze minorytów) albo – co bardziej prawdopodobne – w kościele przy klasztorze dominikanek w Raciborzu.
W 1992 w trakcie badań wykopaliskowych w kościele dawnego klasztoru dominikanek (obecnie muzeum) w Raciborzu natrafiono na grób pochodzący z poł. XIV stulecia. Wewnątrz znajdowały się szczątki kobiety zmarłej w wieku około 40 lat. Obok nich natrafiono na liczne ślady wapna, co wskazywałoby na fakt, iż osoba spoczywająca w grobie zmarła w wyniku choroby zakaźnej. Wiadomo, że w latach 1349–1351 księstwo wodzisławskie nawiedziła epidemia dżumy. Jeżeli więc w trakcie badań zostały odkryte szczątki Konstancji, wówczas można by było wnosić, że była ona córką Przemysława raciborskiego.
Określenie preclarissima (najświatlejsza, najjaśniejsza), którym Konstancja została scharakteryzowana w Kronice raciborskiej, wskazuje, że jako władczyni zdobyła duży szacunek swoich poddanych. Dowodzi tego również fakt, że w miejscowych legendach i podaniach, jak choćby w Szarej Pani czy Wodzisławskiej Pani, jawi się jako postać pozytywna.
W Wodzisławiu Śląskim znajdują się ślady upamiętniające księżnę Konstancję. Piastówna patronuje tamtejszym: ulicy (ul. Księżnej Konstancji), gimnazjum (Gimnazjum nr 4 im. Wodzisławskiej Księżnej Konstancji), a także jednemu z pomnikowych dębów nad kąpieliskiem Balaton (Konstancja). Natomiast w niszy kamienicy przy rynku znajduje się figura z jej wyobrażeniem.
Ratiborer Chronik, [w:] „Zeitschrift des Vereins für Geschichte und Alterthum Schlesiens”, wyd. A. Weltzel, t. 4, 1862, s. 115 (Śląska Biblioteka Cyfrowa, s. 117/209).
Vetera monumenta Poloniae et Lithuaniae, wyd. A. Theiner, Rzym 1860, t. 1, s. 170, nr 259 (Wielkopolska Biblioteka Cyfrowa, s. 204/822).Opracowania
Boroń P., Wizerunki Henryka Probusa w historiografii, [w:] A. Barciak (red.), Piastowie śląscy w kulturze i europejskich dziejach, Societas Scientiis Favendis Silesiae Superioris – Instytut Górnośląski [etc.], Katowice 2007, ​ISBN 978-83-86053-65-0​, s. 353–354.
MirosławM. Furmanek MirosławM., SławomirS. Kulpa SławomirS., Zamek wodzisławski i jego właściciele, Wodzisław Śląski: Muzeum w Wodzisławiu Śląskim, 2003, s. 21–22, ISBN 83-917030-1-0, OCLC 749148251 .
Grodecki R., Dzieje polityczne Śląska do r. 1290, [w:] S. Kutrzeba (red.), Historia Śląska od najdawniejszych czasów do roku 1400, Polska Akademia Umiejętności, t. I, Kraków 1933, s. 276–278, 284–287 i 293–294.
Hojka P., Dzieje pofranciszkańskiego wodzisławskiego kościoła pw. świętej Trójcy, [w:] A. Dziurok (red.), D. Keller (red.), B. Kloch (red.), „Wyznania religijne w Rybniku i powiecie rybnickim w XIX i XX w.", Rybnik 2015.
Horwat J., Grzymisława, księżniczka opolska, [w:] J. Horwat (red.), „Rocznik Muzeum w Gliwicach”, t. 7–8, Muzeum w Gliwicach, Gliwice 1991–1992, ISSN 0860-0937, s. 380–384.
Horwat J., NN, [w:] A. Barciak (red.), Książęta i księżne Górnego Śląska, Katowice 1995, ​ISBN 83-86053-08-9​, s. 98–99.
Horwat J., Piastowie górnośląscy, [w:] „Rocznik Muzeum Górnośląskiego w Bytomiu. Historia”, z. 8, Muzeum Górnośląskie, Bytom 2007, ISSN 0068-4651, s. 45–48.
Horwat J., Stosunki między książętami opolskimi a Henrykiem IV Probusem w latach 1278–1288, [w:] J. Horwat (red.), „Rocznik Muzeum w Gliwicach”, t. 6, Muzeum w Gliwicach, Gliwice 1990, ISSN 0860-0937, s. 9–19.
Jasiński K., Rodowód Piastów mazowieckich, Wydawnictwo Historyczne, Poznań – Wrocław 1998, ​ISBN 83-913563-0-2​ s. 28.
Jasiński K., Rodowód Piastów śląskich, wyd. II, Wydawnictwo Avalon, Kraków 2007, ​ISBN 978-83-60448-28-1​, cz. I: s. 160–161; cz. III: s. 522–526 i 542–543; tabl. V/2.
Jurek T., Plany koronacyjne Henryka Probusa, [w:] K. Wachowski (red.), Śląsk w czasach Henryka IV Prawego (Wratislavia antiqua t. 8), Wrocław 2005, ​ISBN 83-921090-3-1​, s. 13–29.
Maleczyńska E., Wrocławskie panie piastowskie i ich partnerzy, Zakład Narodowy im. Ossolińskich, Wrocław 1966, s. 79.
Małecki M., Konstancja – księżna wodzisławska i jej księstwo, Urząd Miasta Wodzisławia Śląskiego i Towarzystwo Miłośników Ziemi Wodzisławskiej, Wodzisław Śląski 1997, ​ISBN 83-908855-0-6​.
Mitkowski J., Henryk Probus, [w:] K. Lepszy (red.), Polski Słownik Biograficzny, Wydawnictwo Zakładu Narodowego im. Ossolińskich, Wrocław 1960–1961, s. 405–408.
Sperka J., Konstancja, [w:] A. Barciak (red.), Książęta i księżne Górnego Śląska, Katowice 1995, ​ISBN 83-86053-08-9​, s. 78–79.
Sroka S.A., Konstancja, [w:] K. Ożóg, S. Szczur (red.), Piastowie. Leksykon biograficzny, Wydawnictwo Literackie, Kraków 1999, ​ISBN 83-08-02829-2​, s. 728–729.
Tęgowski J., Konstancja, „Poczet żon królewskich”, [w:] „Magazyn Razem”, 1987, nr 1, ISSN 0137-8333, s. 31–32.Artykuły internetoweDrzewom nadano imiona. wodzislaw-slaski.pl (arch.), 2009-04-30. [dostęp 2014-09-08].
Gimnazjum im. Wodzisławskiej Księżnej Konstancji. wodzislaw-slaski.pl (arch.), 2008-02-08. [dostęp 2009-07-08].