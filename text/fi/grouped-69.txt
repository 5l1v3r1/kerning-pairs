
Michael Polanyi (syntyjään Mihály Polányi; 11. maaliskuuta 1891 Budapest, Itävalta-Unkari – 22. helmikuuta 1976 Northampton, Yhdistynyt kuningaskunta) oli unkarilais-brittiläinen tutkija, joka toimi kemian, taloustieteen ja filosofian aloilla.
Kemiassa Polanyi tutki kemiallista kinetiikkaa, röntgensäteiden taipumista ja kaasujen absorboitumista kiinteillä pinnoilla. Filosofiassa hän vaikutti erityisesti tieteenfilosofiassa, jossa hän alkoi vastustaa vallitsevaa positivismia. Polanyin mukaan se epäonnistui hiljaisen tiedon ja mielikuvituksen luovan roolin tunnistamisessa. Hän sovelsi tieteenfilosofiaansa myös taloustieteeseen vertaamalla tiedeyhteisön toimintaa vapaisiin markkinoihin.
Michael Polanyista tuli katolisen kirkon jäsen 28-vuotiaana. Uskonnolliset kirjoittajat ovat lainanneet Polanyita runsaasti, ja voidaan sanoa että hänen ajatuksillaan on ollut paljon suurempi vaikutus uskonnollisiin kirjoittajiin kuin tutkijatovereihinsa.
Rae, Murray A. (toim.): Critical Conversations: Michael Polanyi and Christian Theology.   Eugene (Or.): Pickwick Publications, 2012.  ISBN 978-1-61097-727-2.   
Virtanen, Ilkka: How Tacit Is Tacit Knowledge? Polanyi’s Theory of Knowledge and Its Application in Knowledge Management Theories. Diss. Acta Universitatis Tamperensis, 1947.  Tampere: Tampere University Press, 2014. ISSN 1455-1616. ISBN 978-951-44-9492-5. Teoksen verkkoversio.  

Michael Layne Turner (21. huhtikuuta 1971 Crossville, Tennessee – 27. kesäkuuta 2008 Santa Monica, Kalifornia) oli yhdysvaltalainen sarjakuvapiirtäjä, käsikirjoittaja ja julkaisija. Hänet muistetaan parhaiten työstään Witchblade-, Black Panther -ja Fathom -sarjakuvissa. Turner työskenteli pitkään amerikkalaiselle Top Cow Productions -yhtiölle, mutta erosi vuonna 2002 ja perusti oman sarjakuvien julkaisuyhtiön Aspen MLT Inc:in. Hän on myös kuvittanut monia sarjakuvalehtien kansia DC Comics - ja Marvel Comics -yhtiöille.

Michael Alan Welch (s. 25. heinäkuuta 1987) on yhdysvaltalainen näyttelijä. Hänet tunnetaan parhaiten televisiosarjasta Joanin salaisuus, jossa hän näyttelee Luke Girardia. Hänet tunnetaan myös roolistaan Mike Newtonina Twilight-elokuvasarjassa. 
Welch syntyi Los Angelesissa, Kaliforniassa. Hän on juutalainen äitinsä puolelta.lähde? Joanin salaisuus -sarjan näyttelijät Chris Marquette ja Aaron Himelstein ovat Welchin hyviä ystäviä. Hän ja Himelstein tunsivat toisensa jo ennen kuvauksia, mutta heistä tuli hyviä ystäviä vasta kun sarjaa alettiin kuvata vuonna 2003.
Welch aloitti uran näyttelijänä ollessaan 10-vuotias. Welch on esiintynyt useissa elokuvissa ja sarjoissa. Vuosina 2003–2005 hän esitti Luke Girardia televisiosarjassa Joanin salaisuus.
Vuonna 2008 Welch näytteli Mike Newtonia Stephenie Meyerin kirjasarjaan perustuvassa, Summit Entertainmentin tuottamassa elokuvassa Twilight – Houkutus. Hän jatkaa roolissa elokuvan vuoden 2009 jatko-osassa Twilight – Uusikuu, ja hänen on määrä olla mukana myös elokuvasarjan kolmannessa osassa Twilight – Epäilys (2010). Hän jatkaa rooliaan Mikena viimeisen kerran elokuvassa Twilight – Aamunkoi osa 2 (2012).

Michaela Söderholm (s. 18. tammikuuta 1992 Helsinki) on suomalainen kauneuskilpailija ja malli. Hän voitti Miss Suomi -kilpailun vuonna 2017.

Michał Kleofas Ogiński (liett. Mykolas Kleopas Oginskis; 25. syyskuuta 1765 Guzów, Puola-Liettua – 15. lokakuuta 1833 Firenze, Toscanan suurherttuakunta) oli puolalais-liettualainen poliitikko, diplomaatti, Venäjän senaattori ja säveltäjä. Vaikka Ogiński itse suuntasi värikkään elämänsä pääpainon diplomatiaan ja politiikkaan, hänen musiikillinen perintönsä muodostui jälkipolville tunnetummaksi. Suhtautuminen Ogińskin musiikilliseen merkitykseen on ollut ristiriitaista, mutta eräät musiikintutkijat pitävät häntä yhtenä merkittävimmistä puolalaisista pianosäveltäjistä ajalta ennen Frédéric Chopinia. Hän nosti poloneesin hovitanssimusiikista salonkikelpoisempaan muotoon, vaikuttaen muun muassa juuri Chopinin tuotantoon. Ogińskin poloneesi Jäähyväiset isänmaalle on Puolan tunnetuimpia musiikkikappaleita ja häntä on pidetty myös ehdokkaana Puolan kansallishymnin, Mazurek Dąbrowskiegon, säveltäjäksi. Hänen muistelmansa muodostavat historiallisesti arvokkaan 1790-luvun ajankuvauksen.
Ogińskin suku oli aikoinaan Puolan kuningaskunnan ja Liettuan suuriruhtinaskunnan tunnetuimpia szlachta- eli aatelisperheitä ja vaikutti vuosisatojen ajan maan politiikkaan, talouteen ja taide-elämään. Hänen isoisänsä Tadeusz (1712–1783) oli Trakain alueen voivodi, ja hänen isänsä Andrzej (1740–1787) oli myös Trakain voivodi ja poliitikko. Suku tuki teatteria ja musiikkia. Hänen isänsä serkku (Zaluskin mukaan kaukaisempaa sukua ollut setä) Michał Kazimierz Ogiński (1731–1799) oli niin ikään valtiomiesuransa ohella myös säveltäjä ja muusikko.
Andrzej Ogiński palkkasi Michał Kleofasin kotiopettajaksi Wienistä Jean Rolayn, joka oli aikaisemmin toiminut keisariksi sittemmin nousseen Leopold II:n kotiopettajana. Rolayn johdolla poika oppi monipuolisia taitoja; opetus oli sekä käytännönläheistä että vaativaa. Michał Kleofasin vartuttua teini-ikään Rolay rekrytoi eri aineiden, kuten matematiikan, erityisopettajia kokonaisvaltaisen ja tasokkaan kasvatuksen varmistamiseksi. Rolay myös pani seitsemänvuotiaan pojan erityisruokavaliolle ja käytti pitkillä kävelyillä havaittuaan hänet pulskahkoksi ja huonokuntoiseksi. Teini-iässä Michał Kleofas työskenteli opintojen parissa jopa 16 tuntia päivässä, mikä harjaannutti hänet nopeaksi oppijaksi yleensäkin. Hän perehtyi poliittiseen taloustieteeseen ja erityisesti Puolan ja Ranskan kirjallisuuteen. Hänen matematiikanopettajanaan toimi entinen jesuiitta Abbe Rhoddee. Rolayn johdolla Michał Kleofas luki paljon valistushenkisiä kirjoja ja ajatuksia, kuten Voltairea ja Rousseauta.Musiikin osalta Michał opiskeli aluksi pianon- ja viulunsoittoa ja musiikinteoriaa puolalaissyntyisen muusikon Osip Kozlovskin johdolla, joka toimi vuoteen 1786 saakka perheen hovimuusikkona. Tämän jälkeen hän sai viulunsoiton opetusta ensin Varsovassa Ivan Mane Jarnovicilta vuodesta 1782 alkaen ja myöhemmin, oleskellessaan ulkomailla, useilta muiltakin aikansa tunnetuilta piano- ja viulumestareilta. Vaikka Ogiński ei voinut ryhtyä ammattimuusikoksi aatelisaseman asettamien velvoitteiden vuoksi, hänestä tuli kuitenkin taitava viulisti ja hyvätasoinen harrastajasäveltäjä.
Ogińskin pääasiallinen kunnianhimo kohdistui diplomatiaan, ja hän halusi valtiomieheksi. Hän aloitti poliittisen uransa 21-vuotiaana 1786 Puola-Liettuan parlamentissa sejmissa. Andrzej Oginski kärsi huonosta terveydestä ja oli lähettänyt poikansa sijaisekseen ensimmäisen kerran sejmiin jo kahta vuotta aikaisemmin 1784. Michał Kleofas avioitui Brzezinystä kotoisin olleen Izabela Lasockan (1764–1852) kanssa 1787.
Kuningas Stanislaus II Poniatowski nimitti 1788 Ogińskin Liettuan suuriruhtinaskunnan varainhoitokomitean jäseneksi. Vaikka tehtävä vaati häneltä paljon työtä, se oli Zaluskin mukaan Ogińskille mieluinen ja hänen komiteatoveriensa kerrotaan puolestaan olleen tyytyväisiä päästessään työteliään Ogińskin ansiosta itse vähemmällä. Ogiński suuntasi tarmoaan myös kartografiaan ja hänen kerrottiin kartoittaneen koko Liettuan ja Preussin välisen rajan tulliasemineen. Jo 23-vuotiaana hänelle oli myönnetty maan korkeimpia kunniamerkkejä ja huomionosoituksia. Vuosina 1789–1791 hän toimi lähettiläänä Haagissa, Amsterdamissa ja Lontoossa ja keräsi mainetta maansa taitavana edustajana. Vuosina 1788–1792 hän osallistui nelivuotisen sejmin työhön täysivaltaisesti. Ogiński suhtautui kriittisesti 3. toukokuuta 1791 säädettyä perustuslakia kohtaan, joka Preussin toivomuksesta pyrki vahvistamaan aiemmin vaaleilla valitun kuninkaan asemaa. Asia kantautui myös kuninkaan korviin. Ogińskin asenteesta huolimatta kuningas lähetti hänet Vilnaan taivutellakseen kaupunkilaisia kuninkaan tueksi. Tapahtumat johtivat Ogińskin ja perustuslakia näkyvästi vastustaneen piispa Józef Kossakowskin välisiin vihamielisyyksiin. Hänen sukulaismiehensä Michał Kazimierz Ogiński oli lahjoittanut valtaosan Liettuan tiluksistaan Michał Kleofasille vuonna 1791 sillä ehdolla, että hän ottaisi myös tämän velat vastatakseen.
14. toukokuuta 1792 kuningasta vastustamaan perustettu Targowican konfederaatio, jota Venäjän keisarinna Katariina Suuri tuki, takavarikoi koko Ogińskin omaisuuden Liettuassa, lähinnä Kossakowskin aloitteesta. Tilanne oli ongelmallinen, koska Michał Kazimierzin lahjoittamat tilukset olivat olleet niiden mukana siirtyneiden velkojen vastapainona, ja Ogiński joutui suuriin talousvaikeuksiin. Koska neuvottelut Kossakowskin kanssa eivät johtaneet tuloksiin, Ogiński teki joulukuussa 1792 matkan Pietariin, jossa hänen F-duuri poloneesinsa oli tullut samaan aikaan erittäin suosituksi. Katariina Suuri otti nimeä hankkineen säveltäjän ja nuoren diplomaatin vastaan, hänen omaisuutensa palautettiin keisarinnan myötävaikutuksella ja Ogiński nimitettiin vuonna 1793 Liettuan suuriruhtinaskunnan varainhoitajaksi.
Tadeusz Kościuszkon johtaman liikkeen noustessa vastarintaan Venäjää vastaan Puolan toisen jaon jälkeen marraskuussa 1793 Ogiński liittyikin 1794 Kosciuszkon kannattajaksi Katariina Suurta ja maan venäläismiehitystä vastaan. Hän kustansi kevyen jalkaväkiosaston, joka osallistui hänen komennossaan taisteluihin Vilnan lähistöllä ja Kuurinmaalla. Matkalla kohti Kuurinmaata 1500 miehen vahvuiseen jalkaväkiosastoon liittyi myös 1000 ratsuväkimiestä. Yksikkö toimi linjojen takana häiriten venäläisten huoltoyhteyksiä. Vilnan kaupungin antautumisen jälkeen 12. elokuuta Ogiński onnistui pakenemaan Varsovaan, jonne hän saapui 18. elokuuta 1794.
Puola-Liettua pilkottiin nyt kokonaisuudessaan Venäjän, Preussin ja Itävallan kesken, ja Ogiński joutui lähtemään kotimaastaan poliittiseksi pakolaiseksi. Maciejowicen taistelun jälkeen lokakuussa 1794 Ogiński pakeni Varsovasta Wieniin erään ylhäisönaisen palvelijaksi naamioituneena. Tavattuaan vaimonsa Wienissä pariskunta jatkoi matkaa kymmenen päivän kuluttua Venetsiaan, jonne he saapuivat joulukuun puolivälissä. Koska hän torjui venäläisjoukkojen komentajan Aleksandr Suvorovin välittämän tarjouksen palata Puolaan, hänen omaisuutensa takavarikoitiin ja hänen päästään luvattiin palkkio.. Pariskunta vietti aikaansa Venetsian lisäksi muun muassa Padovassa ja piti yhteyttä Pariisissa asuneisiin puolalaisemigrantteihin. Toukokuussa 1795 hänen vaimonsa matkusti takaisin Puolaan heidän varojensa käytyä vähiin.
Elokuussa 1795 Ogiński sai puolalaiselta emigranttiyhteisöltä tehtävän matkustaa Konstantinopoliin rohkaistakseen Turkkia sotaan Venäjää vastaan. Valmistautuessaan tehtäväänsä hän vaihteli olinpaikkaansa tiuhaan italialaisissa kaupungeissa esiintyen ranskalaisena salanimellä Jean Riedel. Hän matkusti 5. helmikuuta 1796 laivalla Livornosta Riedel-salanimellä ja saapui päämääräänsä useiden viikkojen matkanteon ja monien vaiheiden jälkeen. Ogiński ei kuitenkaan onnistunut tavoitteessaan, ja vietettyään kaupungissa puoli vuotta hän astui laivaan 4. marraskuuta esiintyen ranskalaisena kauppiaana nimeltä Monsieur Martin.Matka jatkui kohti Bukarestia, jonne hän matkusti jalan ja ratsain ylittäen Balkanin niemimaan vuoriston pieniä polkuja pitkin. Joulukuussa hän saapui Karpaattien vuoriston ylitettyään Itävallan miehittämään Puolan osaan, kreivi Dzieduszyckin Jablonow-nimiseen kartanoon. Hän toimi agenttina ja tunnusteli mahdollisuuksia preussilaisten ja itävaltalaisten kukistamiseksi. Tiedustelutehtävänsä suoritettuaan hän matkusti 10. tammikuuta 1797 nimellä Walerian Dzieduszycki Lvovin, Krakovan, Dresdenin, Berliinin, Hampurin ja Brysselin kautta Pariisiin. Hänet oli etsintäkuulutettu kuvien kera, ja Krakovassa hän kykeni välttämään poliisin vain täpärästi.
Saavuttuaan Pariisiin 2. helmikuuta hän toimi edelleen aktiivisesti diplomaattisin keinoin Puolan valtion elvyttämiseksi, tuloksetta. Hän oli aktiivinen musiikillisesti, mutta matkusti emigranttipuolalaisten keskinäisiin ristiriitoihin turhauduttuaan Brysseliin, josta hän palasi 2. joulukuuta 1797. Keväällä 1798 Ogiński tapasi Napoleonin henkilökohtaisesti ja toivoi Ranskan apua Puolan itsenäistymiseen. Hän tutustui myös Charles Maurice de Talleyrandiin, joka suositteli Ogińskille paluuta perheensä luo; pikaista sotaa Ranskan ja Venäjän välillä ei ollut näköpiirissä. Hän matkusti Hampuriin, mutta empi matkustaa Preussin hallitsemalle alueelle vallankumouksellisen maineensa vuoksi. Vilhelm V Oranialaisen tukemana sekä Preussin uuden kuningasparin suostumuksella hän saattoi palata lopulta varattomana yhteen vaimonsa Izabelan kanssa. Pariskunta muutti Izabelan vanhempien tilalle tuolloin Preussin alueella olleeseen Brzezinyyn. Siellä syntyivät hänen kaksi poikaansa Tadeusz (1800) ja Xavier (1801).
Vuosien köyhyyden ja maanpakolaisuuden jälkeen hän onnistui tekemään sovinnon tsaarin kanssa ja palasi loppuvuodesta 1801 nyt Venäjän hallussa olleelle Puolan alueelle. Samoihin aikoihin hänen avioliittonsa kariutui. Venäjän valtaistuimelle juuri noussut keisari Aleksanteri I armahti Ogińskin, joka sai myös osan menettämäänsä omaisuutta takaisin. Hän asettui asumaan vuonna 1802 isänsä pikkuveljen, Franciszek Ksaweryn, ”ennakkoperintönä” lahjoittamalle maatilalle Zalesiessa Vilnan ja Minskin välillä, joka tuolloin kuului Liettuaan. Hän peri setänsä Ksaweryn kuoltua 1814 myös tämän muut tilukset.
Vuonna 1802 Ogiński kohtasi Pietarissa jälleen ensimmäisen musiikinopettajansa Kozlowskin, jolle hän antoi kaikki teoksensa. Ogiński ei pitänyt yhteyttä ensimmäiseen perheeseensä. Hän avioitui italialaissyntyisen, Firenzestä kotoisin olevan majatalonpitäjän tyttären Maria Nerin (1777/1778–1851) kanssa. Maria oli hänen aseveljensä Kajetan Nagurskin leski ja tunnettiin nyt kreivitär Maria Nagurskana. Nagurskilta peräisin olleen perinnön ansiosta Maria eli pariskunnan tavatessa ylellistä elämää Vilnassa. Avioiduttuaan he asuivat useita vuosia Zalesien kartanossa. Pariskunnan ensimmäinen lapsi Amelia syntyi vuonna 1803. Sophie-tytär kuoli vauvana (1807].
Vuonna 1807 Ogiński matkusti vaimoineen Venetsiaan, jossa hän kohtasi jälleen Napoleonin. Toisin kuin puolalaisten keskuudessa yleensä, kohtaaminen karisti hänestä kuvitelmat Napoleonista Puolan vapauttajana. Perhe vietti aikaansa vuosina 1807-1808 myös Firenzessä.Poika Ireneusz syntyi (1808) Firenzessä, tytär Emma (1809) ja tytär Ida (1813] Zalesiessa. Liettualais-puolalainen kirjoittaja Stanisław Morawski kuvaili pariskunnan avioliittoa varsin avoimeksi, etenkin Marian suhtautumista, ja kertoi, että Ameliaa lukuun ottamatta Ogiński ei ollut lasten biologinen isä.Morawski kirjoitti: "Ei ollut sellaista vaikutusvaltaista miestä, nuorta venäläiskenraalia tai edes leveäharteista palvelijaa, joka ei olisi ollut (ruhtinatar Maria Ogińskan) rakastaja. Näiden lisäksi oli näyttelijöitä, laulajia ja tavallisia sotilaita. En tee hänelle vääryyttä, koska hän ei itsekään yritä salailla tätä tosiasiaa (...) Zaluskaa (toisin sanoen Amelia-tytärtä, joka myöhemmin avioitui kreivi Karol Zaluskin kanssa) jonka Ogiński oli saattanut alulle, lukuun ottamatta hänen muilla tyttärillään oli eri isät. Hänen poikansa alkuunpanija oli laulaja Paliani." Italialaissyntyinen laulaja Giuseppe Paliani toimi sittemmin Zalesiessa perheen tyttärien musiikinopettajana.
Keisari lupaili Puola-Liettuan valtion palauttamista ja asetti Ogińskin vastaamaan Venäjän läntisten alueiden koulutusjärjestelmän kehittämisestä. Vuoteen 1810 mennessä Aleksanteri I oli nimittänyt hänet myös senaattoriksi, ja Tilsitin sopimuksen jälkeen keisari myönsi hänelle salaneuvoksen arvonimen. Vuonna 1810 Ogiński lähetettiin Pariisiin, jossa hän tapasi, nyt venäläisenä senaattorina, jälleen Napoleonin. Perhe asui valtaosan vuodesta Pariisissa, josta käsin Ogiński itse matkusti muutamaksi kuukaudeksi Vilnaan. Palattuaan Pariisiin hän neuvotteli myös kenraali Geraud Durocin kanssa, jolla oli läheiset suhteet Napoleoniin. Napoleonin asenteen Venäjää kohtaan yhä viiletessä Ogiński palasi Pietariin alkuvuodesta 1811.Ogiński oli aktiivinen Vilnan älymystössä ja kulttuuripiireissä ja organisoi tapahtumia sekä konsertteja. Hän toimi myös kaupungin typografisen yhdistyksen puheenjohtajana ja oli hyväntekeväisyysyhdistyksen jäsen. Politiikassa Ogiński tuli yhä näkyvämmäksi Venäjän keisarin tukijaksi vuonna 1811 ja muun muassa myötävaikutti Liettuan suuriruhtinaskunnan perustamiseen. Hän myös sai hankituksi armahduksen kaikille vuonna 1812 Napoleonin Venäjän sotaretkeen osallistuneille puolalaisille. Sotaretken aikana hän oli kulkenut vetäytyvien venäläisten joukkojen mukana seuraten tapahtumia ja sotaretken loppuajat Ogiński vietti Pietarissa. Sodan jälkeen hän yritti saada Aleksanteria julistautumaan erikseen Puolan kuninkaaksi ja luoda vahvan ja itsenäisen Puolan valtion rauhaa takaavaksi puskurivyöhykkeeksi Venäjän ja läntisen Euroopan välille. Aleksanteri lupailikin Puolan valtion uudelleenmuodostamista vielä vuonna 1812, kunhan Napoleon olisi lopullisesti lyöty. Myöhemmin Aleksanteri kuitenkin tuntui unohtaneen lupauksensa ja Ogiński joutui Venäjän politiikasta sivuraiteelle ennen Wienin kongressia. Zaluskin mukaan syynä oli hänen tavoitteensa Liettuan alueiden yhdistämiseksi jälleen Puolan kanssa yhdeksi valtakunnaksi, johon Aleksanterilla ei ollut halua. Wienin kongressin jälkeen 1815 Ogiński menetti uskonsa Puolan nukkevaltioon ja Venäjän keisariin sen johdossa sekä politiikan tekemiseen yleensäkin.Ogiński loi suurimman osan sävellystuotannostaan Zalesiessa. Vuoden 1815 jälkeen Zalesie tuli tunnetuksi lempinimellä ”Pohjoisen Ateena”. Paikan sijainti Pietarin ja Puolan sekä Vilnan ja Minskin puolimatkassa toi sinne monia merkittäviä vieraita, jotka saattoivat viipyä kartanossa viikkojakin. Samoihin aikoihin Ogiński rakennutti myös huomattavan palatsin Vilnan kaupungin laitamille. Vuonna 1821 Ogińskin vanha musiikinopettaja ja ystävä Kozlowski, joka oli luonut merkittävän uran tsaarin palveluksessa Venäjällä, vietti pidemmän ajan Zalesiessa. Zalesieen muodostui pysyvä jousikvartetti, jossa isäntä itse soitti ensiviulua, Baillot'n oppilas Escudero kakkosviulua, Kozlowski selloa ja mitä luultavimmin Kozlowskin tytär alttoviulua. Musiikkia harjoiteltiin ja harjoitettiin ahkerasti, vieraiden ollessa usein arvovaltaisena yleisönä.
Vuoden 1815 jälkeen Ogińskin toinenkin avioliitto alkoi rakoilla ja hän omistautui lähinnä huvi- ja seuraelämään oleskellen paljon Varsovassa ja Vilnassa. Hän myös lopetti vuodesta 1790 saakka säännöllisesti pitämiensä päiväkirjojen kirjoittamisen. Ogiński muutti lopullisesti Firenzeen 1822, joskin hän matkusteli samana vuonna vielä Pariisissa ja Dresdenissä. Hän kärsi kihdistä ja halusi Andrzej Zaluskin mukaan elää loppuelämänsä miellyttävämmässä ilmastossa. Hänen tyttärensä jälkeläisten tietojen mukaan hän kirjoitti kuuluisimman teoksensa Jäähyväiset isänmaalle samassa yhteydessä vuonna 1823. (Joidenkin lähteiden mukaan hän olisi tosin kirjoittanut tämän kuuluisimman sävellyksensä ensi kertaa jo vuonna 1794). Noihin aikoihin Firenze oli Toscanan suurherttuakunnan pääkaupunki, mikä tarjosi lukuisia mahdollisuuksia myös vilkkaaseen seuraelämään.
Ogińskin sihteeri Leonard Chodzko seurasi säveltäjää Italiaan ja avusti häntä muistelmien kokoamisessa. Vuonna 1826 Chodzko muutti Pariisiin, missä hän valvoi Ogińskin muistelmien julkaisemista. Muistelmien julkaisu heikensi Ogińskin suhteita Venäjän valtaistuimelle juuri nousseeseen Nikolai I:een. Ogiński jatkoi kirjoittamista tuottaen lähinnä lyhyitä biografioita tunnetuista puolalaisista. Runoilija Adam Mickiewicz tutustui säveltäjään ja vieraili tämän luona useaan otteeseen vuonna 1829. Vuonna 1830 Ogiński ilmoitti siirtävänsä kaikki kirjalliset arkistonsa takaisin Zalesieen luvaten Chodzkolle vapaan käytön arkistoonsa oman kuolemansa jälkeen.Loppuvuosina Ogiński kaipasi perhettään ja hän oli pitänyt säännöllistä kirjeyhteyttä Ameliaan sekä Ireneusziin. Vuonna 1827 hän kirjoitti ensi kertaa myös Emmalle, joka muutti miehineen Italiaan alkuvuodesta 1833. Syyskuussa säveltäjä sai nähdä ainakin yhden lapsenlapsistaan, Emman Helena-tyttären. Sukutarinan mukaan Ogiński murhattiin huvilansa terassilla Firenzessä 1833, mutta tarinaa ei ole voitu osoittaa todeksi. Andrzej Zaluskin mukaan Ogiński sairastui ja kuoli lokakuussa vähemmän dramaattisesti ja suhteellisen kivuttomasti, kun otetaan huomioon hänen aiempi kihtisairautensa. Hänen hautansa sijaitsee Capella del Santissimossa Santa Crocen kirkossa, jonne hänen vaimonsa pystytti myös marmorisen hautamuistomerkin. (Eräiden lähteiden mukaan tosin Ogińskin hauta olisi Firenzen Santa Maria Novella -kirkossa.)
Puolalaiset musiikintutkijat ovat kuvailleet Ogińskin tyyliä "sentimentalistiseksi". Hänen musiikkinsa on kansallisromanttista salonkimusiikkia, jossa tutkijoiden mukaan on harrastelijamaista otetta. Ogiński oli kuitenkin maansa merkittävimpiä pianosäveltäjiä ennen Frédéric Chopinia. Hänen ansiokseen on luettu hovitanssien muuntaminen melankoliseen salonkisävellysmuotoon. Hänen poloneesinsa edustavat varhaisimpia romanttisia pianominiatyyrisävellyksiä, pianolle tarkoitettuja luonnekappaleita, jotka ilmaisevat tietyn mielentilan ja nostavat poloneesin musiikinlajina silkkaa tanssimusiikkia tyylitellymmäksi. Ogińskin sävellysmetodi oli improvisaatio pianolla, minkä jälkeen hän kirjoitti teoksensa joskus nuoteiksi. Suuri osa hänen tuotannostaan jäi kirjoittamatta muistiin, koska hän ei itse kokenut ryhtyvänsä ansaitsemaan rahaa musiikillaan.
Ogiński sävelsi 26 pianolle tarkoitettua poloneesia, joista osa on kolmi- ja nelikätisiä sovituksia. Hänen poloneesejaan julkaistiin Lvovissa, Varsovassa, Berliinissä, Wienissä, Dresdenissä, Prahassa, Pariisissa ja Lontoossa. Hänen ensimmäinen kansainvälisestikin menestynyt sävellyksensä oli poloneesi No 1 F-duuri, niin sanottu Todespolonäze eli Kuolemanpoloneesi. (1792) Sen julkaisemisen yhteydessä levisi yhteensattumana perätön huhu, jonka mukaan Ogiński olisi surmannut itsensä epätoivoisen rakkausjutun tähden. Andrzej Zaluski kertoo Ogińskin säveltäneen jo ennen tätä yhden poloneesin, joka ei ole kuitenkaan säilynyt jälkipolville.Muita kuuluisia poloneeseja olivat Jäähyväiset (puol. Pozegnanie) c-molli, Sopra un tema di Caraffa G-duuri, 3-kätinen poloneesi G-duuri sekä Jäähyväiset isänmaalle (puol. Pozegnanie Ojczyzny) a-molli (josta eräiden lähteiden mukaan olisi sävelletty 1. versio jo vuonna 1794). Viimeksi mainittu teos levisi halki Euroopan lukuisina kopioina, käsikirjoituksina ja versioina. Alkuperäisestä käsikirjoituksesta ei tunneta säilyneitä kopioita. Ensimmäinen painettu versio ilmestyi 1831, ja sen kannessa oli kuva saman vuoden puolalaisten kansannoususta venäläisiä vastaan. Pianokäsikirjoituksena teosta on painettu ainakin 20 eri julkaisua, minkä lisäksi siitä on julkaistu orkesterisovituksia, versioita kamarimusiikkikokoonpanoille, harmonikalle, viululle, huilulle, huilulle ja pianolle, kitaralle, kahdelle viululle tai mandoliinille, viululle ja pianolle, sellolle ja pianolle sekä laulajille.
Tiedot poloneesien määrästä ja niiden nimet vaihtelevat eri lähteissä, koska säveltäjä itse ei nimennyt teoksiaan mitenkään systemaattisesti. Esimerkiksi jo F-duuri-poloneesi kulki aikoinaan nimellä Ogińskin poloneesi, mikä myöhemmin vakiintui tarkoittamaan enimmäkseen a-molli-poloneesia Jäähyväiset isänmaalle.
Ogiński sävelsi myös monia muita pianoteoksia, kuten masurkoita, valsseja, katrilleja, menuetin, galoppeja ja marsseja, joista kuuluisin lienee puolalaisten Lombardian joukkojen marssi Marsz wojskowy dla legionow polskich w Lombardii. Pianoteosten lisäksi Ogiński kirjoitti myös noin kaksikymmentä laulua, "romanssia", jotka oli sanoitettu enimmäkseen ranskaksi, mutta myös puolaksi ja italiaksi. Hän sanoitti osan lauluista itse, esimerkiksi romanssin Le réveil. Napoleonin kunniaksi omistettu yksinäytöksinen ooppera Zelinda ja Valcour (1803) syntyi ennen Napoleonin julistautumista keisariksi. Oopperan erääksi innoituksen lähteeksi on arveltu myös yhteydenpitoa Michał Kazimierz Ogińskiin, jolla oli oma yksityinen oopperayritys ja palkkalistoillaan orkesteri. Oopperan alkuperäiskäsikirjoitus on Jagellon yliopistossa Krakovassa.Ogińskin tiedetään säveltäneen Kosciuszkon kansannousujen yhteydessä isänmaallisia lauluja, mutta niistä ei ole säilynyt materiaalia. Paavo Helistö kertoo säveltäjän tuottaneen Pariisin aikoinaan myös sittemmin kadonneita marsseja, joita muun muassa eräs aikansa kuuluisimpia klarinetisteja, Jean-Xavier Lefèvre (1763–1829), oli soittanut. Yhteensä hänen säilynyt tuotantonsa kattaa oopperan lisäksi noin 60 lyhyttä pianoteosta ja laulua.
Ogińskia on joissakin lähteissä pidetty mahdollisesti myös Puolan kansallishymnin säveltäjänä. Vuonna 1912 puolalainen kenraali ja sotahistorioitsija Marian Kukiel oli todennut:
"Dabrowskin masurkka oli kahden erityisen patriootin työtä, jotka työskentelivät ministeri Delacroixin kanssa Pariisissa suunnitellen legioonien marssittamista Puolaan. Melodia syntyi runoilijakulkuri Michal Oginskin mielessä; sanat kirjoitti Józef Wybicki Italiassa kaksi kuukautta myöhemmin."
Useat, enimmäkseen puolalaiset, musiikkitieteilijät ovat kiistäneet Ogińskin vaikutuksen teokseen. Andrzej Zaluski puolestaan esittää kirjassaan moskovalaisesta arkistosta löytyneen dokumentin, jossa on Ogińskin käsialalla kirjoitettu laulun nimi, Mazurek Dąbrowskiego. Hän esittää muitakin aihetodisteita sekä kritiikkiä Ogińskin osuuteen aiemmin kielteisesti suhtautuneita musiikkihistorioitsijoita kohtaan.
Ogińskin muistelmat Mémoires de Michel Oginski sur la Pologne et les Polonais depuis 1788-1815 (Pariisi, 1826, 2 nidettä) ovat historiallisesti kiinnostava ja tärkeä teos erityisesti vuosien 1794-1798 kuvaajana. Ne pohjautuvat Ogińskin vuodesta 1790 järjestelmällisesti tallentamiin muistiinpanoihin ja kirjeiden kopioihin, joita hän säilytti uskottujen miesten hallussa ja pankkiholveissa eri puolilla Eurooppaa. Tosin hän menetti 500 sivua muistiinpanoja Lontoon- ja Haagin-ajoiltaan sekä jonkin verran tärkeää materiaalia kesäkuulta 1794, jolloin hän kärsi joukkoineen tappioita sotaretkellään. Hän kokosi ja järjesteli arkistonsa viimeisinä vuosinaan Zalesiessa ja kirjoitti muistelmansa arkistojen pohjalta muutettuaan Firenzeen. Hänen sihteerinsä Leonard Chodzko valvoi muistelmien julkaisuprosessia Pariisissa.Muistelmat sisältävät useita puhtaasti historiallisia katsauksia, kuten kuvauksen Puolan tilanteesta 1700-luvulla, Liettuan historiaa sekä katsauksen puolalaisjoukkojen osallistumiseen vuoden 1812 tapahtumiin. Muistelmat saivat ilmestyessään vuonna 1826 lukuisia myönteisiä arvioita ranskalaisissa, italialaisissa ja sveitsiläisissä lehdissä. Andrzej Zaluskin mukaan Ogińskin tyyli pyrki pitäytymään faktoissa, eikä hän muista aikansa muistelmakirjailijoista poiketen juurikaan spekuloi kuvaamiensa historiallisten hahmojen luonteenpiirteillä. Muistelmat keskittyvät lähinnä ajan poliittisiin ja historiallisiin tapahtumiin; musiikkia niissä ei käsitellä lainkaan. Ogińskin myöhemmät kriitikot, etunenässä J. Wuillaume pamfletissaan Scheda po Hetmanie Wielkim Litewskim Oginskim (Vilna, 1935), ovat kuvanneet muistelmia viileämmin Ogińskin oman toiminnan ”itseoikeuttamisen yritykseksi”. Andrzej Zaluski puolestaan on kuvannut jyrkintä Ogiński-kritiikkiä epäoikeutetuksi.Arkistoissa on säilynyt myös muistelmien jatko-osaksi kirjoitettua julkaisematonta materiaalia, jonka Ogiński on nimennyt epäloogisesti Havaintoja Puolan tapahtumista marraskuun lopun jälkeen 1830. Nimestään huolimatta materiaali sisältää muistiinpanoja jo vuodesta 1815 lähtien, johon varsinaiset julkaistut muistelmat loppuivat. Koska muistiinpanoja ei tarkoitettu julkaistaviksi, Ogiński käyttää niissä muistelmiinsa verrattuna huomattavasti suorempaa kieltä tapahtumista ja henkilöistä. Julkaisemattomat muistiinpanot sisältävät materiaalia enimmäkseen Liettuan, Valko-Venäjän ja Pietarin tapahtumista tuolta ajalta, joita kirjoittaja itse oli näkemässä, sekä kommentteja Puolan kansannousuun vuosina 1830-1831, josta hänellä tosin ei ollut ensi käden tietoa.Muistelmiensa lisäksi Ogiński kirjoitti myös musiikillisia kirjeitä, joista osa julkaistiin puolaksi nimellä Listy o Muzyce (1956) ja joita on säilynyt myös puolalaisissa, venäläisissä ja valkovenäläisissä arkistoissa. Hänen säilyneet kirjeensä ja päiväkirjansa kertovat tiiviistä kanssakäymisestä 1700-luvun lopun ja 1800-luvun alun taidepiirien kanssa, ja niissä vilahtelee useita ajan kuuluisia nimiä, kuten säveltäjät Maria Szymanowska ja Karol Kurpiński.Julkaistut musiikilliset kirjeet oli osoitettu ”ystävälle Firenzessä”. Kyseisen ystävän on arveltu olleen kuvitteellinen tai sitten hän on arkistoinut ystäviensä kanssa käytyä kirjeenvaihtoa musiikkiasioista kyseisen otsakkeen alle. Hän oli säilyttänyt kopiot viidestä kirjeestään, jotka käännettiin ranskan kielestä puolaksi 1955, Amelia-tytärtä varten, mutta ei mitä ilmeisimmin tarkoittanut niitä julkaistavaksi. Ensimmäinen, lyhyt kirje kuvailee Ogińskin sävellysmetodeja. Toisessa kirjeessään hän kuvailee F-duuri-poloneesiinsa liitettyjä anekdootteja. Kolmas kirje kuvailee Euroopan kansojen musiikillisia erityispiirteitä yleensä ja myös turkkilaista musiikkia. Aiemmin aihetta ei ollut juurikaan käsitelty kirjallisesti. Neljäs kirje käsittelee laulettua musiikkia, säveltäjiä ja esittäjiä. Ogiński oli voinut henkilökohtaisesti kuunnella useita aikansa suurimpia nimiä. Viides kirje keskittyy instrumentaalimusiikkiin, ja siinä käsitellään muun muassa pianon varhaista kehitystä sekä soittimen esimuotoja, joista ei ole todennäköisesti edes säilynyt esimerkkejä museoissa. Ogińskin pianonsoiton opettajista suurimpia nimiä olivat Muzio Clementi ja Louis Adam, mutta hän ei koskaan päässyt henkilökohtaisesti kuuntelemaan Chopinia. Ogiński oli Maria Szymanowskan hyvä ystävä – tämä esittikin paljon hänen poloneesejaan. Viulunsoitossa hän sai myös opetusta useilta ajan suurilta nimiltä, kuten Jarnovicilta, Giovanni Battista Viottilta vuonna 1797, Pierre Baillot’lta Pariisissa vuonna 1810 ja Charles Philippe Lafontilta Pietarissa 1811. Hän kuvailee myös viulun jousen kehitystä yksityiskohtaisesti. Paganinia hän piti suurena viulistina, mutta kertoi tämän konserteissaan keskittyvän liiaksi teknisiin temppuihin. Ogiński ei juurikaan arvioi kirjeissä omaa musiikkiaan.
Vaikka Ogiński piti itseään ensi sijassa poliitikkona ja koki siksi epäonnistuneensa urallaan ja vaikka myös Ogińskin aatelissuvun nimi sammui kaksi sukupolvea myöhemmin, hänen musiikkinsa jäi elämään. Etenkin hänen pianopoloneesinsa tunnettiin laajalti ja niitä soitettiin 1800-luvun loppupuolella paljon Euroopassa sivistyneistön, porvariston ja aateliston keskuudessa. Musiikkitieteilijät ja tutkijat ovat olleet erimielisiä Ogińskin musiikillisista ansioista. Esimerkiksi puolalainen Tadeusz Strumiłło piti esipuheessaan Musiikillisten kirjeiden painokseen vuonna 1956 säveltäjää amatöörimäisenä, sentimentaalisena, naismaisena ja kykenemättömänä suuren musiikin luomiseen. Venäläinen Igor Belza puolestaan piti säveltäjää suuremmassa arvossa. Belzan mukaan Ogiński oli hyvin suosittu säveltäjä Venäjällä läpi koko 1800-luvun.Ristiriitaisista arvioinneista huolimatta Michał Kleofas Ogińskia pidetään nykyisin eräänä tärkeimmistä puolalaisen poloneesin taiteellisen muodon kehittäjistä. Muun muassa Frédéric Chopinin ja Franz Lisztin sävellykset ovat saaneet vaikutteita Ogińskin poloneeseista.
Vaikka Puolan kansallishymniä ei hyväksyttäisikään Ogińskin käsialaksi, on Jäähyväiset isänmaalle niin ikään maan tunnetuimpia sävelmiä. Siitä on tehty eri maissa lukemattomia levytyksiä. Teos on Suomessakin tuttu muun muassa työväen vappujuhlien vakituisena torviseitsikkonumerona ja ylioppilaiden osakuntien vuosijuhlatanssiaisten vakiomusiikkina.
Michał Kleofas Ogiński on usein sekoitettu musiikillisissa lähteissä säveltäjäsetäänsä Michał Kazimierziin, koska heillä on sama etu- ja sukunimi ja samat nimikirjaimet toisissakin etunimissään.. Esimerkiksi Yleisradion äänilevystö ilmoittaa virheellisesti Jäähyväiset isänmaalle "Michael Kasimir Oginskyn" sävellykseksi, kun taas Michal Kleofas Oginskin säveltämäksi on merkitty kaksi teosta, "Oginskin poloneesi" ja Jäähyväishetkellä, suomalaisina levytyksinä..
Zaluski, Andrzej: The Times and Music of Michal Kleofas Oginski (1765–1833).    New Millennium, 1997. ISBN 1-85845-138-8.    (englanniksi)
Mémoires de Michel Oginski sur la Pologne et les Polonais depuis 1788-1815, Oginskin muistelmat verkossa (ranskaksi)
Michanióna (kreik. Μηχανιώνα; virallisesti Δημοτική Ενότητα Μηχανιώνας, Dimotikí Enótita Michaniónas) on yksi Thermaïkóksen kunnan kunnallisyksiköistä ja entinen itsenäinen Kreikan kunta. Se sijaitsee Thessalonikin alueyksikössä Keski-Makedonian alueella. Kunnallisyksikön väkiluku on 11 901 (vuonna 2011).Michaniónan kunnallisyksikkö käsittää Megálo Karampournoú eli Megálo Émvolo -niemen kärjen Thermaïkóksen kunnan länsiosassa. Se on saanut nimensä Vähän-Aasian Michaniónasta (Mekhaniona), josta muutti alueelle paljon pakolaisia Kreikan ja Turkin väestönvaihdossa vuonna 1923. Kunnallisyksikön suurin asutus on Néa Michaniónan kaupunki. Michanióna oli itsenäinen kunta vuoden 2010 loppuun saakka. Vuoden 2011 alussa se yhdistettiin Kallikrates-suunnitelmana tunnetun aluehallintouudistuksen myötä Thermaïkóksen kuntaan yhdessä Epanomín kanssa, jolloin se muuttui uuden kunnan kunnallisyksiköksi.

Michel Jean Guyard (s. 19. kesäkuuta 1936 Pariisi) on ranskalainen roomalaiskatolinen piispa. Hänet vihittiin papiksi Pariisin arkkihiippakuntaan 25. kesäkuuta 1965 ja nimitettiin Le Havren hiippakunnan johtoon 9. heinäkuuta 2003. Piispaksi vihkiminen seurasi 12. lokakuuta. Pääkonsekraattorina toimi Jean-Marie Lustiger, jota avustivat Joseph Marie Louis Duval ja Michel Marie Paul Saudreau. Uusi piispa asetettiin virkaansa 17. lokakuuta.Guyard jäi eläkkeelle 24. kesäkuuta 2011.

Michelangelo di Lodovico Buonarroti Simoni (6. maaliskuuta 1475 Caprese – 18. helmikuuta 1564 Rooma) oli italialainen renessanssitaiteen yleisnero – kuvanveistäjä, taidemaalari, arkkitehti ja runoilija. Häntä pidetään yhtenä Italian täysrenessanssin suurena nerona Leonardo da Vincin ja Rafaelin ohella. Michelangelon tuotantoa leimaa tietty suurekkuus ja paatoksellisuus. Hänen tyylinsä oli tienviitoittaja täysrenessanssia seuranneelle manierismille. Michelangelo vaikutti myös taiteilijan yhteiskunnallisen aseman nousuun.Michelangelon huomattavimpia töitä ovat muun muassa Sikstuksen kappelin freskot ja Pietà-veistos Vatikaanissa, sekä Medicien hautakappeli ja Daavid-patsas Firenzessä. Pietarinkirkon keskeisimmät osat ja kupoli ovat hänen suunnittelemiaan.
Michelangelon isä Lodovico kuului vanhaan firenzeläiseen kauppiassukuun. Suku oli ylpeä, mutta jo köyhtynyt: Lodovicon omaisuuteen kuului enää yhdessä veljensä kanssa peritty talo Firenzessä sekä maatila. Lodovico sai vuonna 1474 Chiusin ja Capresen kaupunginjohtajan määräaikaisen viran kuudeksi kuukaudeksi ja lähti raskaana olevan vaimonsa ja poikansa kanssa muuttomatkalle nykyisen Itä-Toscanan alueella sijaitsevaan Capresen kylään. Siellä he asettuivat Lodovicon uuteen virka-asuntoon. Michelangelo syntyi Capresessa 6. maaliskuuta 1475. Alueen vuorilta alkaa niin Firenzeen virtaava Arnojoki kuin Roomaan virtaava Tiberkin; näissä kahdessa kaupungissa Michelangelo loi myöhemmin suurimman osan taiteestaan. Pian Michelangelon syntymän jälkeen Lodovicon virkakausi päättyi ja perhe palasi Firenzeen. Siellä perheeseen syntyi vielä kolme poikaa.Michelangelon äidillä oli heikko terveys, joten poika annettiin hoidettavaksi Settignanon kylään louhoksella työskennelleen kivenhakkaajan perheeseen. Äiti kuoli kun Michelangelo oli kuusivuotias. Poika asui kymmenvuotiaaksi saakka suurimman osan ajastaan ottovanhempiensa luona ja oppi samalla käsittelemään kivenhakkaajan työkaluja.
Michelangelo pääsi kouluun vasta kymmenvuotiaana ja oppi siellä lukemaan ja kirjoittamaan italiaa. Hän oli innokas piirtäjä ja vietti aikaansa taiteilijaopiskelijoiden seurassa mieluummin kuin koulussa. Lopulta hän päätti ryhtyä itsekin taiteilijan uralle ja jätti koulun kesken. Buonarrotien suvussa ei ollut ollut taiteilijoita ennen Michelangeloa. Isä ei ymmärtänyt taidetta eikä hyväksynyt poikansa uravalintaa, mutta ei onnistunut kääntämään poikansa päätä ja antoi lopulta periksi. Vuonna 1488 Michelangelo pääsi 13-vuotiaana maalari Domenico Ghirlandaion oppipojaksi. Kolmen vuoden oppisopimus katkesi vuoden jälkeen, mutta Michelangelon lahjakkuus oli jo alkanut näkyä hänen töissään, jotka jättivät mestarin työt varjoonsa. Ghirlandaiolta Michelangelo oppi paitsi piirtämistä, myös freskomaalauksen perusteet. Michelangelo piirsi oppipoika-aikoinaan tutkielmia etenkin Giotton ja Masaccion freskoista. Hän ihaili myös kuvanveistäjä Donatelloa.Ghirlandaion suosituksesta Michelangelo pääsi Firenzen kaupunkiruhtinaan ja taiteentukijan Lorenzo de’ Medicin suojatiksi ja pääsi asumaan Medicien palatsiin. Lorenzo antoi hänelle kuukausirahan ja täyden ylläpidon. Medicien hovissa kaupungin lupaava nuori taiteilijapolvi pääsi Bertoldo di Giovannin johdolla tutustumaan kuvanveistoon, Italian tunnetuimpiin oppineisiin ja Firenzen taiteellisen perintöön. Hän tutustui kuuluisiin humanisteihin kuten Marsilio Ficino, Pico della Mirandola ja Angelo Poliziano, jotka vaikuttivat häneen merkittävästi. Michelangelo loi vuosien 1489–1492 välillä myös ensimmäiset veistoksensa, marmorireliefit Madonna della Scala ja Kentaurien taistelu.Michelangelon nenä murtui hänen opiskeluaikanaan Lorenzon hovissa, mikä näkyy selkeästi hänen jokaisessa omakuvassaan. Teräväkielinen Michelangelo suututti taideopiskelija Pietro Torrigianon, joka iski nyrkillään Michelangeloa nenään.
Lorenzo de’ Medici kuoli vuonna 1492 ja hänen poikansa Piero karkotettiin Firenzestä 1494. Medicien jouduttua epäsuosioon Firenzestä tuli Michelangelollekin vaarallinen paikka, ja kun samalla sen kulttuuri-ilmapiiri muuttui ahtaammaksi, hän muutti vuonna 1494 jo ennen Pieron karkotusta Bolognaan vuodeksi. Siellä hän asui kuvataiteesta kiinnostuneen aatelisen Gianfrancesco Aldovrandin talossa puolen vuoden ajan. Aldovrandin kautta hän sai ensimmäisen julkisen tilaustyönsä, pienoisveistoskoristelun Pyhän Dominicuksen haudalle.
Michelangelo muutti väliaikaisesti Roomaan ensimmäisen kerran vuonna 1496. Siellä hän veisti ensimmäiset merkittävät teoksensa, viininjumalaveistoksen Bacchus (1496–1497) ja Mariaa sekä Jeesusta kuvaavan veistoksen Pietà (1499). Ranskan kardinaalin omaan hautakappeliinsa tilaama Pietà nosti Michelangelon maineeseen.
Michelangelo palasi vuonna 1501 Firenzeen, missä taide-elämä oli jälleen alkanut kukoistaa. Hän sai paljon julkisia tilauksia, joista kuuluisin oli kankurien killalle tehty Daavid-veistos. Hän teki myös sopimuksen 15 veistoksen tekemisestä Sienan tuomiokirkkoon ja 12 apostolin patsaan tekemisestä Firenzen tuomiokirkkoon, mutta kumpikin hanke jäi kesken. Hänen yksityisistä tilauksistaan tunnetaan muun muassa kaksi Neitsyt Mariaa esittävää pyöreää kohokuvaa eli tondoa (1502–1503), Agnolo Donille tekemänsä paneelimaalaus Pyhä perhe (1504–1505), Johannes Kastaja (1504–1506) ja Bruggen Neitsyt Maria (1498–1501). Michelangelon töissä herätti paljon huomiota paitsi niiden tekninen täydellisyys, myös niissä käytetyt epäsovinnaiset kuvalliset ratkaisut.Vuonna 1503 Michelangelo sai tilaisuuden työskennellä yhdessä ajan toisen taiteilijaneron Leonardo da Vincin kanssa. Firenzen johto tilasi kummaltakin taiteilijalta sota-aiheisen maalauksen Palazzo Vecchion suureen saliin. Kumpikaan työ ei kuitenkaan toteutunut, ja vaikka alkuperäiset luonnokset ovatkin kadonneet, niistä on säilynyt paljon jäljennöksiä. Michelangelon luonnos esitti Arnojoessa peseytyneitä sotilaita, jotka saavat pikaisen hälytyksen taisteluun.Vuonna 1505 paavi Julius II kutsui Michelangelon Roomaan ja tilasi tältä hautamuistomerkin. Hanke kuitenkin keskeytyi toistuvasti seuraavien paavien omien töiden vuoksi, ja muistomerkki valmistui vasta vuonna 1545 Michelangelon tehtyä sitä yli 40 vuoden ajan. Veistosten Kuoleva orja ja Kapinoiva orja oli määrä sisältyä hautamuistomerkkiin, johon oli suunniteltu 40 figuuria. Vuonna 1508 aloitetusta työstä valmistui orjahahmojen lisäksi Mooses, joka on sijoitettu San Pietro in Vincoliin Roomaan. Julius menetti nopeasti kiinnostuksensa hautamuistomerkkiin ja alkoi samalla suhtautua torjuvasti Michelangeloon. Tästä tuohtuneena Michelangelo lähti välittömästi Firenzeen. Julius vaati häntä palaamaan Roomaan, ja viestien uhkaava sävy huolestutti jopa Firenzen gonfalonierea Piero Soderinia, joka ei halunnut joutua sotaan paavin kanssa. Soderinin kehotuksesta Michelangelo palasi vuoden 1506 lopulla Rooman, missä paavi armahti hankalaksi luonteeksi tuntemansa taiteilijan.
Michelangelo sai pian tehtäväkseen Juliuksen yli kolmimetrisen pronssiveistoksen: hän sai veistoksen valmiiksi vuonna 1508, mutta jo kolme vuotta myöhemmin siitä valettiin tykki. Michelangelo teki muitakin pronssipatsaita, muun muassa Daavid-marmoripatsaasta oli pienempi pronssinen versio, mutta se katosi Ranskan vallankumouksen aikana. Kaikkien pronssiveistosten uskottiin hävinneen kunnes vuonna 2015 tutkijaryhmä ilmoitti uskovansa, että Rothschildin pronssiveistokset ovat Michelangelon tekemiä.
Vuonna 1508 Julius II antoi Michelangelolle tehtäväksi Vatikaanin Sikstuksen kappelin freskojen maalaamisen, vaikka Michelangelo pitikin itseään tuolloin ensisijaisesti kuvanveistäjänä. Michelangelo laajensi paavin alkuperäistä suunnitelmaa. Hän teki mittavan, raskaan työn kokonaan itse ja kirjoitti veljelleen vuonna 1509: ”Minä elän täällä murheiden painamana ruumiillisesti ponnistellen, ilman ainuttakaan ystävää – tosin en heitä kaipaakaan – eikä minulla ole aikaa edes syödä.” Hän sai työnsä valmiiksi vuonna 1512. Freskoihin kuuluu monta Michelangelon kuuluisinta ja vallankumouksellisinta maalausta, kuten Aatamin luominen sekä Auringon ja Kuun luominen. Freskot keräsivät seuraavien vuosisatojen aikana likaa pintaansa, ja ne entisöitiin alkuperäiseen väriloistoonsa 1990–1994.Vuonna 1516 Medici-sukuinen paavi Leo X tilasi Michelangelolta julkisivun San Lorenzon kirkkoon Firenzeen. Paavi perui hankkeen kolme vuotta myöhemmin Michelangelon tyrmistykseksi, mutta taiteilija sai pian tehtäväkseen Medicien hautakappelin ja Biblioteca Laurenziana -kirjaston. Kirjastosta tunnetaan etenkin sen eteishallin portaikko, sekä manierismia enteilleet sisäseinät. Myös Medicien hautakappeli San Lorenzon kirkossa jäi keskeneräiseksi. Kokonaisuudesta valmistuivat Giuliano ja Lorenzo de’ Medicin hautamonumentit sekä niiden yötä, päivää, aamua ja iltaa kuvaavat allegoriset hahmot. Michelangelon ainoa nykyisin tunnettu muotokuva on tuolta ajalta (noin 1532) hänen firenzeläisestä lapsuudenystävästään Andrea Quaratesista.
Leonardo kuoli vuonna 1519 ja Rafael vuonna 1520, ja jäljellä oli enää Michelangelo renessanssin ajan kolmesta suuresta taiteilijanerosta. Michelangelo muutti vuonna 1534 Roomaan, missä hän eli elämänsä viimeiset 30 vuotta tekemällä töitä useille paaveille. Vuonna 1535 Michelangelon vanha ihailija Paavali III nimitti Michelangelon ”Vatikaanin ylimmäksi arkkitehdiksi, kuvanveistäjäksi ja taidemaalariksi”. Seuraavana vuonna Michelangelo aloitti Viimeisen tuomion freskon maalaamisen Sikstuksen kappeliin: teos paljastettiin vuonna 1541. Trenton kirkolliskokous määräsi Michelangelon kuoltua hahmojen alastomuuden osin peitettäväksi.
Michelangelo keskittyi 1540-luvulla arkkitehtuuriin. Hän suunnitteli muun muassa Capitolium-kukkulan aukion Piazza del Campidoglion uuteen uskoon, ja hänet nimitettiin vuonna 1547 Pietarinkirkon rakennusmestariksi. Kirkkoa oli siihen mennessä rakennettu jo neljä vuosikymmentä, ja Michelangelo purki joitain aikaisemmin rakennettuja osia ja keskittyi erityisesti suunnittelemaan kirkolle suuren kupolin. Kupoli valmistui vasta 26 vuotta Michelangelon kuoleman jälkeen.
Michelangelo kirjoitti runoja koko elämänsä ajan. Hän ei pitänyt itseään varsinaisena runoilijana eikä antanut runojaan koskaan painettavaksi; ne järjesteltiin ja julkaistiin vasta hänen kuolemansa jälkeen. Hän kirjoitteli runojaan käteensä sattuviin paperinpalasiin ja jätti usein runonsa kesken tai heitti ne pois. Osan runoistaan hän kirjoitti itselleen, osan ihailemilleen ystäville, naisille ja miehille. Runoissaan ja kirjeissään hän selvitteli etenkin suhdettaan Platonin filosofiaan. Viimeisinä vuosinaan hän kuvasi runoissaan myös yksinpuheluaan Jumalan kanssa. Hänen muutakin myöhäistuotantoaan sävyttävä pessimismi on läsnä hänen runoissaankin.
Viimeisinä vuosinaan Michelangelo palasi tekemään veistoksia: näistä tunnetuimpia ovat kaksi keskeneräistä ja osittain taiteilijan itsensä tuhoamaa pietà-aiheista. Michelangelo kuoli Roomassa 18. helmikuuta 1564 lyhyen sairauden jälkeen. Hänet haudattiin toiveensa mukaisesti Firenzeen, Basilica di Santa Croceen.
Michelangelon elämäntapa oli askeettinen: työhankkeiden aikana hän söi vähän ja myös nukkui vähän, usein vaatteet päällään. Hän valitti myös kärsivänsä kivuista nukkuessaan. Luonteeltaan hän oli äkkipikainen mutta toisaalta ujo ja epäluuloinen. Ystävilleen hän oli kuitenkin ystävällinen ja antelias. Hän antoi suurimman osan suuresta omaisuudestaan sukulaisilleen Firenzeen. Roomassa Michelangelo asui vaatimattomassa talossa Macello dei Corvilla Trajanuksen forumin lähellä. Hän viihtyi suurimman osan elämästään omissa oloissaan ja eli pelkästään taiteelleen. Elämänsä loppupuolella hän kuitenkin solmi useita merkityksellisiä ihmissuhteita. Hänen tärkeimpiä ystäviään oli nuori roomalainen aatelismies Tommaso de’ Cavalieri, johon hän tutustui vuonna 1532. Michelangelo teki Cavalierille lukuisia piirroksia ja veistoksia sekä omisti hänelle kirjoittamiaan sonetteja, joissa julisti ihailevansa Cavalieria. Miehen homoseksuaalisen rakkauden tunnustus miehelle on tulkittu Michelangelon sankarillisuudeksi, koska tuohon aikaan saattoi tulla tuomituksi poltettavaksi sodomian harjoittamisesta. Michelangelo väitti elävänsä selibaatissa ja että hänen suhteensa Tommaso de’ Cavalieriin oli platoninen.Toinen Michelangelolle läheinen henkilö oli leskeksi jäänyt markiisitar Vittoria Colonna. Sivistynyt markiisitar kirjoitti itsekin runoja ja tunsi monia aikansa kuuluisia henkilöitä. Vittoria Colonna tutustutti uskonasioista kiinnostuneen Michelangelon hengelliseen liikkeeseen, joka pyrki uudistamaan Italian katolisuutta. Michelangelo lahjoitti Vittoria Colonnalle useita uskonnollisaiheisia töitään. Michelangelon uskonnollisuuteen vaikuttivat koko hänen elämänsä ajan paljon myös Firenzessä 1490-luvulla vaikuttaneen synkän dominikaanimunkin Girolamo Savonarolan apokalyptiset saarnat.
Michelangelo perehtyi hyvin antiikin taiteeseen ja otti siitä vaikutteita. Hän omaksui siitä yksittäisiä aiheita, kuten Bacchuksen, mutta tulkitsi ne uudella tavalla.Michelangelon koko tuotannolle on luonteenomaista eräänlainen paatoksellisuus ja suurisuuntaisuus, mikä korostui uran edetessä. Michelangelo kirjoitti: ”Ylevä tyyli, vakava ja arvokas, on välttämätön suurelle teokselle.” Michelangelon veistotyyli oli omaperäistä, ja se irtautui varhaisrenessanssin aikana arvostetuista säännöistä. Aluksi Michelangelo pyrki kilpailemaan parhaiden tuolloin tunnettujen antiikin veistosten kanssa, mutta uran loppuvaiheessa hän siirtyi uusiin tavoitteisiin ja tuotanto sai manieristista ilmettä. Hän olikin tulevan tyylikauden manierismin ehkä tärkein tiennäyttäjä. Lisäksi hän ennakoi barokkia. Viimeinen tuomio oli käännekohta hänen taiteellisessa tyylissään. Sikstuksen kappelin katon freskojen (1508–1512) sommittelu on avara ja seesteinen, mutta Viimeinen tuomio (1536–1541) on sommiteltu ahtaasti ja teos on rauhaton, hahmojen vääristymiseen asti manieristisen liioiteltu.Michelangelolle ihmisen anatomia oli erottamaton osa hänen taidekäsitystään: hän kuvasi alastoman mallin kautta kaiken kokemuksen sisäistä olemusta. Hän kirjoitti arkkitehtuurista: ”Arkkitehtonisen rakenteen osat noudattavat ihmiskehon lakeja. Se joka – – ei hallitse alastonmallia – – ei voi ymmärtää arkkitehtuurin periaatteita.” Taidehistorioitsija James S. Ackermanin mukaan Michelangelon nerous arkkitehtina kumpuaa siitä, että hänen rakennuksensa ikään kuin liikkuvat: elävät ja hengittävät. Leonardon tavoin Michelangelo tutkikin koko ikänsä ihmisen anatomiaa ja leikkeli itse ruumiita jo 18-vuotiaana. Sen mahdollisti Santo Spiriton luostarin priori, joka salli hänen käydä luostarin ruumishuoneella tutkimassa ihmiskehon lihasten ja luiden yhteyksiä toisiinsa, vaikka ruumiiden asiaton leikkely olikin laissa ankarasti kielletty.
Michelangelo peri opettajaltaan Ghirlandaiolta arvostuksen piirustustaitoa kohtaan ja osoitti siinä suurta lahjakkuutta jo nuorena. Hän korostikin myöhempinä vuosinaan useasti piirtämisen merkitystä, mikä myös näkyi hänen voimakkaassa ja elävässä viivankäytössään. Hän kirjoitti: ”Luonnostelun tiede, tai viivapiirroksen jos sitä niin halutaan kutsua, on maalauksen, kuvanveiston ja arkkitehtuurin lähde ja koko olemus.”Michelangelo käytti usein miesmalleja maalaustensa ja veistostensa naishahmoja luonnostellessaan, ja hänen naishahmonsa olivat aina miehekkään rotevia toisin kuin aikalaisillaan Botticellilla, Leonardolla ja Rafaelilla.Michelangelo aloitti veistoksen piirtämällä nopein ja karkein vedoin pienikokoisen luonnoksen. Myöhemmin hän piirsi uusia luonnoksia, jotka olivat tarkempia ja eri suunnista. Seuraavaksi hän valmisti pieniä karkeita kolmiulotteisia malleja ja myöhemmin lopullisen kokoisiakin. Hän käytti yleensä marmoria, jonka hän valitsi itse louhokselta. Michelangelo aloitti veistämisen yleensä figuurin etupuolelta ja eteni vähä vähältä syvemmälle marmoriin, kuin korkokuvaa tehden; hänen tyylinsä oli epätavallinen, sillä tuohon aikaan kuvanveistäjillä oli tapana kiertää marmoria kehässä.Michelangelo halusi tehdä mahdollisimman paljon itse, ja hän vaihtoi apulaisia tiheään. Hän maalasi Sikstuksen kappelin kattofreskot hankalassa asennossa: nelivuotinen urakka heikensi hänen terveyttään, ja hän kärsi sen seurauksena silmävaivoista sekä kulumista niskassa ja selässä. Hänen oli vaikea lukea vielä monta vuotta urakan jälkeen.
Michelangelon arvostus monipuolisena ja nerokkaana taiteilijana on säilynyt nykyaikaan saakka. Hänen kuolemansa jälkeisinä vuosisatoina hänen teoksiaan jäljennettiin ja tutkittiin ahkerasti. Innostus Michelangelon töitä kohtaan puhkesi uudelleen 1800-luvun romantiikan ajalla, jolloin hänestä kirjoitettiin ja hänen töistään otettiin maalaustaiteeseen aiheita. Kuvanveistäjä Auguste Rodin otti nuoresta asti ihailemansa Michelangelon omaksi taiteelliseksi esikuvakseen 1800-luvun lopulla. Michelangelon työt pidetään edelleen hyvässä kunnossa: Daavid puhdistettiin viimeksi vuosina 2003–2004 ja Sikstuksen kappelin freskot entisöitiin 1990–1994.
paavi Julius II:n hautamuistomerkki, Rooma, 1505–1545.Mooses, marmoria, San Pietro in Vincoli -kirkko, 1515.
Pietarinkirkon rakentamisen loppuunsaattaminen (muun muassa kirkon kupoli), 1546–.
Coughlan, Robert et al.: The World of Michelangelo, 1475–1564.   Amsterdam: Time-Life Books, 1966.     (englanniksi)
Grömling, Alexandra: Michelangelo Buonarroti. Elämä ja tuotanto. (Michelangelo Buonarroti. Leben und Werk, 1999.) Suomentanut Liisa Kovanen.  Köln: Könemann, 2001. ISBN 3-8290-5715-6.    
Rácz, István: Michelangelo – kuvanveistäjä, maalari, runoilija.   Helsingissä: Otava, 1980. ISBN 951-1-05523-2.
Hirst, Michael: Michelangelo. Volume 1: The Achievement of Fame, 1475–1534.   New Haven: Yale University Press, 2011.  ISBN 978-0-300-11861-2.   (englanniksi)
Michelangelo: Michelangelon runoja. Suomentanut ja valikoinut Yrjö Kaijärvi.  Helsinki: Otava, 1975. ISBN 951-1-01937-6.    
Molesworth, H. D.: Euroopan veistotaidetta romantiikasta Rodiniin. (European Sculpture from Romanesque to Rodin, 1965.) Suomentaneet Raija Mattila ja Pekka Suhonen.  Helsinki: Otava, 1966.     
Pinx. Maalaustaiteen mestareita 1. Perustuu teokseen Galleria d’arte. Suomentanut Eija Kämäräinen.  Helsinki: WSOY: Weilin+Göös, 2003. ISBN 951-0-29195-1.    
Stone, Irving: Michelangelo. Elämäkertaromaani. (The Agony and the Ecstasy. A Novel of Michelangelo, 1961.) Suomentanut Eila Pennanen ja Juhani Jaskari. 2. painos (1. painos 1963).  Porvoo Helsinki Juva: WSOY, 1984. ISBN 951-0-12736-1.    
Vasari, Giorgio: Taiteilijaelämäkertoja Giottosta Michelangeloon. (Le vite de’ più eccellenti pittori, scultori e architettori nelle redazioni del 1550 e 1568.) Pia Mänttärin suomennoksen pohjalta toimittaneet Altti Kuusamo ja Raija Petäjäinen.  Helsinki: Taide, 1994 (3. painos 2001). ISBN 951-608-006-5.
 Kuvia tai muita tiedostoja aiheesta Michelangelo Wikimedia CommonsissaMichelangelon kaikki teokset Michelangelo-gallery.org. (englanniksi)
Giorgio Vasari: Lives of the Artists: Michelangelo. Elämäkerta vuosilta 1550/1568. (englanniksi)

Midéa (kreik. Μιδέα) on Kreikan kylä sekä samanniminen Náfplion kunnan kunnallisyksikkö (Δημοτική Ενότητα Μιδέας, Dimotikí Enótita Midéas) ja entinen itsenäinen kunta. Se sijaitsee Argoliin alueyksikössä Peloponnesoksen alueella. Koko kunnallisyksikön väkiluku on 5 631 ja varsinaisen Midéan kylän väkiluku 356 (vuonna 2011).Midéan kylä on saanut nimensä sen lähellä sijainneesta mykeneläisaikaisesta Mideian eli Midean kaupungista. Sen arkeologinen alue sijaitsee noin 1,5 kilometriä nykyisestä kylästä etelään. Lähellä on myös Dendrán kylä, jossa sijaitsee mykeneläisaikainen hautausmaa. Midéan kunnallisyksikkö käsittää Náfplion kunnan pohjoisosan. Midéa oli itsenäinen kunta vuoden 2010 loppuun saakka. Vuoden 2011 alussa se yhdistettiin Kallikrates-suunnitelmana tunnetun aluehallintouudistuksen myötä Náfplion kuntaan yhdessä Asínin ja Néa Tírynthan kanssa, jolloin se muuttui uuden kunnan kunnallisyksiköksi.

Miekanhiontakivet eli hiomauurrekivet (ruots. sliprännor, slipskåror, svärdslipningsstenar) ovat Pohjoismaista tunnettuja muinaisjäännöksiä, joita luonnehtii yksi tai useampi noin 50–100 cm pitkä sileäksi hiottu uurre. Uurteet ovat muutaman sentin levyisiä ja Suomesta tunnetuissa kivissä syvimmillään viisisenttisiä. Tyypillistä uurteille on, että ne syvenevät keskeltä ja kapenevat päistään. Uurteiden yhteyteen liittyy toisinaan myös sileitä laakeita hiomapintoja. Näitä ihmisen tekemiä uria ei tule sekoittaa jääkauden tai muun luonnollisen syyn aiheuttamiin uurteisiin.
Pohjoismaisten miekanhiontakivien syntytapaa ja -ajankohtaa ei ole tarkalleen selvitetty, mutta niiden uskotaan syntyneen rautakaudella tai myöhemmin. Suomessa miekanhiontakivet liitetään viikinkiaikaan, koska niiden lähistöllä on aikakauden kalmistoja. Nimestään huolimatta miekanhiontakivet eivät todennäköisesti liity käytännön työskentelyyn. Niiden onkin oletettu liittyneen skandinaaviseen muinaisuskoon. Vastaavanlaisia ihmistoiminnasta syntyneitä uurteita tunnetaan ympäri maailmaa, mutta miekanhiontakivillä tarkoitetaan vain Pohjoismaista tunnettua muinaisjäännöstyyppiä. Suomesta miekanhiontakiviä tunnetaan seitsemän.
Hiomauurteellisia kiviä ja kallioita on selvästi eniten Ruotsissa Gotlannissa, ja verraten paljon näitä tunnetaan myös muualta Etelä-Ruotsista. Skandinaviassa miekanhiontakiviä löytyy myös Etelä-Norjassa ja Tanskan saarilla Sjællandissa ja Bornholmissa. Suomen alueella kiviä on löydetty vain Kanta-Hämeestä eikä siis rannikolta, missä skandinaavinen vaikutus on kuitenkin ollut vahvinta. Miekanhiontakiviä tunnetaan Suomesta kuusi, joista yksi on epävarma. Gotlannista hiomauurteellisia kiviä ja kallioita puolestaan tunnetaan yli kaksituhatta.Sekä Gotlannin että Hämeen hiomauurrekivet ovat poikkeuksetta yhteydessä veteen. Suomessa kivet sijaitsevat sisävesistöjen rannoilla, kun taas Gotlannissa kivet sijaitsevat vanhoilla rantaviivoilla, lähteiden, purojen ja jokien rannoilla tai peräti rantavedessä.
Gotlannissa on määrällisesti eniten hiomauurteellisia kiviä ja kallioita. Gotlannista tunnetaan noin 3 600 hiomauurretta, joista noin 700 on tehty kiinteään kalkkikivikallioon ja loput sijaitsevat noin 800 maakivessä. Runsaimpiin esiintymisalueisiin kuuluu Ronehamn Halorissa, missä todettiin vuonna 1866 olevan peräti 52 hiomauurrekiveä. Vuonna 1934 niistä oli jäljellä enää 13.
Etelä-Ruotsista hiomauurteellisia kiviä ja kallioita tunnetaan Gotlannin ohella eniten Hallannista ja Pohjois-Skånesta. Ruotsissa kaikkein huomiota herättävin hiomauurrekohde on Gantofta Skånessa. Gantoftassa solassa sijaitsevassa hiekkakiviseinämässä on tuhansia pystyjä ja viistoja uurteita, joista osa on hyvin vaikeasti saavutettavissa kallion lipan alla. Uurteet peittävät käytännössä koko seinämän, eikä vastaavan kokoluokan hiomauurrekallioita ole löydetty muualta.
Suomen tunnetut miekanhiontakivet sijaitsevat Hattulan Tyrvännössä (kolme kappaletta) ja Hämeenlinnan Lammilla (kaksi kappaletta), Lopella (yksi kappale) ja Juankoskella (yksi kappale).  Kaksi näistä kivistä on tuhottu: Lammin Lahdenpohjan kivi räjäytettiin tietä tehtäessä 1933 ja Lopen Sajaniemen Pälsin kivi on räjäytetty joskus 1900-luvun alkupuolella. Lieson nuorisoseura kaivoi Lahdenpohjan kiven räjäytettyjä kappaleita esiin vuonna 1972.Yhteistä kaikille Suomen hiomauurrekiville on, että ne sijaitsevat tai ovat sijainneet aivan veden ääressä. Koska Vanajavettä on laskettu vuoteen 1857 mennessä yhteensä kolme metriä, eivät Tyrvännön hiomauurrekivet enää sijaitse rannassa vaan vanhalla rantatörmällä. Sen sijaan ennen järvenpinnan laskemista on ainakin Tyrvännön Kirkkovalkaman kivi saattanut ainakin tulvien aikaan olla veden allakin. Lammin Vanhakartanon hiomauurrekivi sijaitsee Ormajärven rannassa, Lammin Lahdenpohjan särjetty kivi Kuohijärven Tollikonlahden rannassa ja Lopen Sajaniemen Pälsin kivi on sijainnut Loppijärven rannassa Sajaniemessä. Vuonna 2015 löytynyt Juankosken Muurutvirran kivi on siirretty alkuperäiseltä paikaltaan, mutta sekin sijaitsee veden lähellä Putaansaaressa.
Joistakin ruotsalaisista kirkoista, esimerkiksi Sjonhemin kirkosta Gotlannista, tunnetaan hiomauurteita. Uurteet on joko tehty kirkkoihin tai sitten kirkkorakenteissa on kierrätetty vanhempia hiomauurrekiviä. Hiomauurteita tunnetaan jopa hallantilaisesta 1100-luvulle ajoittuvasta kastemaljasta, joka on mahdollisesti peräisin Snöstorpin kirkosta. Samanlaisia uurteita tunnetaan kirkoista muualtakin Euroopasta, esimerkiksi Saksasta, Ranskasta, Luxemburgista ja Tšekistä. Arthur Nordén tietää kertoa, että Saksan Brandenburgissa sijaitsevan Pyhän Gotthardin kirkon graniittiseinään on asetettu kaksi hiekkakivikuutiota, jotta ”kansalle suotaisiin tilaisuus hioa niihin uurteitaan ja kuppejaan”.
Hiomauurteellisia kiviä ja kallioita tunnetaan Ruotsin, Norjan, Tanskan ja Suomen ohella muualtakin Euroopasta. Hiomauurteita on runsaasti esimerkiksi Luxemburgissa, siellä erityisesti kallionkolojen seinissä. Uurteet ovat kuitenkin muodoltaan ja sijainniltaan erilaisia kuin Pohjoismaista tunnetut. Ranskasta puolestaan tunnetaan gotlantilaisten miekanhiontakivien näköisiä kiviä, joita kutsutaan nimellä polissoir, "hioimet", ja jotka liitetään kiviesineiden hiomiseen neoliittisella kivikaudella. Pohjoismaiden ulkopuolella hiomauurteet onkin yleensä ajoitettu kivikautisiksi, ja ne liittynevät useimmiten kivityökalujen hiomiseen. Tällaisia työstöjälkiä tunnetaan Australiasta ja Yhdysvalloista asti. Miekanhiontakivi-termillä viitataan kuitenkin yksinomaan Pohjoismaista, ennen kaikkea Ruotsista ja Suomesta tunnettuihin uurteellisiin kiviin.
Skandinaviassa uurteellisia kiviä pidetään rautakautisina, sillä niistä valtaosa sijaitsee rautakautisella rantalinjalla. Kivien sijaintipaikat nousivat Gotlannissa merenpinnan yläpuolelle vasta 400-luvulla jaa. Kiviä on vaikea ajoittaa muuten kuin suhteessa vedenpinnan vaihteluihin, mutta Gotlannissa on kuitenkin saatu 900-luvulle sijoittunut radiohiiliajoitus hiomauurrekiven päällä olleesta hiilikerroksesta. Gotlannissa hiomauurteita on tavattu myös joistakin rautakaudelle ajoittuvista kuvakivistä. Erityisesti Gotlannissa hiomauurteelliset kivet ja kalliot ajoitetaankin tyypillisesti viikinkiaikaisiksi (800–1000-luvuille jaa.).Hiomauurrekivet on Suomessakin ajoitettu myöhäisrautakaudelle niiden läheisyydessä olevien muinaisjäännösten perusteella. Lammin tuhottua kiveä lukuun ottamatta kaikkien hämäläisten hiomauurrekivien ympäristöstä tunnetaan etenkin viikinki- ja ristiretkiaikaan (800–1150 jaa.) ajoittuvia kalmistoja. Myös kiviin liittyvän kansanperinteen puuttumisen on tulkittu viittaavan muinaisjäännösten korkeaan ikään.
Kivien arvellaan useimmiten liittyneen kuppikivien lailla esikristillisiin uskomuksiin, mutta hiomauurteiden hiomiselle on esitetty useita muitakin selityksiä astronomisista merkeistä kalastusmagiaan. Käytännössä vain kulttikäyttöä tai liittymistä sepäntöihin tai muuhun esineen hiontaan pidetään yleisesti perusteltuina vaihtoehtoina. Termi miekanhiontakivi on käännöslaina ruotsista (ruots. svärdslippingsten). Ruotsissakin sana on ilmeisesti oppitekoinen ja perustuu tutkijoiden vanhempaan käsitykseen kivien käyttötarkoituksesta. Vanhalla kansalla ei tiettävästi ollut kiville miekan hiontaan liittyvää nimitystä.
Erään arvelun mukaan hiomauurrekiviä on voitu käyttää sepäntöissä. Tähän viittaisi se, että Gotlannissa monien miekanhiontakivien lähistöllä on metallinkäsittelyyn viittaavia paikannimiä ja kivien ympäriltä on löytynyt rautakuonaa. Eräästä hiekkakivisen miekanhiontakiven urasta on myös löytynyt kohonneita rautapitoisuuksia. Kivien käytännöllistä tulkintaa puolustaneet ovat ehdottaneet myös, että hiomauurrekivissä olisi hiottu hioinkiviä, kivikautisia kirveitä tai todella miekkoja. Jo pelkästään hiomauurteiden maankohoamiseen perustuva ajoitus sulkee kuitenkin ruotsalaisten kivien kohdalla pois kivikautisen käytön mahdollisuuden.
Hiomauurrekivien rituaalista käyttötarkoitusta on perusteltu sillä, että uurteet sijaitsevat usein epäkäytännöllisesti esimerkiksi pystypinnalla ja saattavat ristetä toisiaan. Uurteita on löytynyt myös selvästi kulttiyhteyteen viittaavista kohteista, kuten hautalatomuksen kulmakivestä Öjassa Gotlannissa ja kuvakivien kuvapinnoilta. Miekanhiontakivien ympäristöä ei ole Suomessa arkeologisesti kaivettu, eikä niistä ole Ruotsista eikä Suomesta paljoakaan kansanperinnettä toisin kuin kuppikivistä. Joskus hiomauurteet esiintyvät samoissa kivissä kuin kupit, esimerkiksi Lopen tuhotussa hiomauurrekivessä oli kiven laella kuppeja.
Teoriat, jotka olettavat hiomauurteiden syntyneen muusta kuin jonkin esineen hionnasta esittävät eri mahdollisuuksia uurteiden syntytavasta. Sören Gannholm olettaa Gotlannin hiomauurteiden syntyneen jonkinlaisen heilurin avulla. Skånen hiomauurteet hän olettaa jonkinlaisella noin metrin halkaisijaltaan olevalla pyörällä tehdyiksi. Ammattiarkeologien piirissä uurteita on puolestaan ehdotettu kivellä hiotuiksi.
Ensimmäisen kerran hiomauurrekivet mainitsee kirjallisuudessa todennäköisesti Hans Nilsson vuonna 1632 teoksessa Guthilandiske Cronica. Nilsson puhuu kivistä, jotka ovat pinnastaan ”kuin taiteltuja tyynyjä”, ja hän pitää niitä luonnon muovaamina, ”Jumalan kauniina luomuksena”. Ruotsissa tieteelliseen sävyyn hiomauurrekivistä kirjoitti ensimmäisenä P. A. Säve vuonna 1866. Säve aikalaisineen käytti kivistä nimeä ”sliparesten”, hiojankivi, mutta pian käyttöön vakiintui uuden tulkinnan myötä termi miekanhiontakivi.1900-luvun alussa vakiintuneeseen käsitykseen miekanhiontakivistä kivikautisesta hionnasta syntyneinä toi uutta valoa 1930-luvulla geologi Henrik Munthe antaessaan rannansiirtymään perustuvan ajoituksen Gotlannin miekanhiontakiville. Munthe pureutui aiheeseen syvällisesti ja julkaisi seuraavina vuosina useamman artikkelin Gotlannin kivistä Ymer- ja Gotländskt Arkiv -julkaisuissa. Samoihin aikoihin John Nihlén ehdotti miekanhiontakivien liittyneen rautakautiseen kulttiin. Torsten Mårtensson yritti 1936 Fornvännen-lehdessä ehdottaa hiomauurteille käytännöllistä selitystä hioinkivien työstöstä syntyneinä. Oskar Lidén kritisoi seuraavana vuonna Mårtenssonin päätelmiä ja yritti osoittaa hiomauurrekivet kivikautisiksi niiden päälle kertyneen humuksen perusteella. Arthur Nordén puolestaan argumentoi 1942 myös Mårtenssonin teoriaa vastaan, puolusti miekanhiontakivien rituaalista funktiota ja esitteli samalla ulkomaisia esimerkkejä uurteista ja kupeista. Tämän jälkeen keskustelu jatkui lähinnä Gotländskt Arkiv -lehdessä, missä muun muassa K. J. Johansson ehdotti 1965, että miekanhiontakivissä olisi todella hiottu miekkoja. Lennart Swanström kirjoitti 1995 voimakkaasti hiomauurrekivien ja viikinkiaikaisen raudantyöstön yhteydestä Gotlannissa. Keskustelua on käyty muidenkin kuin ammattiarkeologien keskuudessa, ja esimerkiksi Sören Gannholm julkaisi 1993 kirjan Gotlands slipskåror – Stenålderns kalendrar?, jossa hän pyrkii todistamaan hiomauurteiden toimineen kivikauden kalenterina.
Ensimmäinen maininta hiomauurrekivistä Suomessa on C. A. Gottlundilta vuodelta 1857 Finlands Allmänna Tidning -lehdessä. Gottlund kuvailee Lammin Ormajärven Vanhakartanon kahdeksanuurteista hiomauurrekiveä, jota pitää muinaisena kirjoituksena. Seuraavan kerran muinaisjäännöstyyppiä käsitteli vasta vuonna 1935 Nils Cleve, joka ajoitti kaksi tuolloin tunnettua kiveä viikinkiajalle ympäröivien muinaisjäännösten avulla. Cleven jälkeen aihetta ovat käsitelleet mm. Sakari Pälsi ja Aarne Äyräpää sekä viime vuosina Sirkka-Liisa Seppälä ja Jyri Saukkonen sekä Ilari Aalto.
Aalto, Ilari: Miekanhiojia vai myrrysmiehiä? Miekanhiontakivet osana Hämeen rautakautista kulttuuriympäristöä.   Turku: Kandidaatintutkielma, Turun yliopisto, 2012.   Teoksen verkkoversio (viitattu 30.9.2015).  
Cleve, Nils: Ett par tavastländska "svärdslipningsstenar".  Finskt Museum XLI, 1935, s. 1–5.  Helsingfors:  Suomen muinaismuistoyhdistys.  
Gannholm, Sören: Gotlands slipskåror – Stenålderns kalendrar?.   Gotland: Å-tryck, 1993. ISBN 91-630-1845-4.  Teoksen verkkoversio (viitattu 2.8.2013).  
Gottlund, C.A.: Häll-ristningen i Lampis socken.  Finlands Allmänna Tidning, 1857, nro 172, s. 750–751.  Artikkelin verkkoversio. 
Henriksson, Göran: Astronomisk tolkning av slipskåror på Gotland.  Fornvännen, 1983, s. 21–28.  Artikkelin verkkoversio Viitattu 2.8.2013. 
Johansson, K.J.: Om svärdslipningsstenar.  Gotländskt Arkiv, 1965, s. 27–34.   
Kivikoski, Ella: Hämeen historia I. Esihistoria ja keskiaika.   Hämeenlinna: Hämeen heimoliitto, 1955. ISBN 9512303825.    
Lidén, Oskar: Grophällarna i Kullabycken.  Fornvännen, 1937, s. 157–171.  Artikkelin verkkoversio. 
Munthe, Henrik: Om Gotlands s.k. svärdslipningsstenar.  Ymer, 1933, s. 141–174.   
Munthe, Henrik: Nya data rörande Gotlands ”svärdslipningsstenar”.  Gotländskt 	Arkiv 1934, 1934, s. 3–17.   
Munthe, Henrik: Om slipblock och sliphällar i utomgotländska trakter.  Ymer, 1935, s. 37–62.   
Munthe, Henrik: Några nyare fynd av sliprännor på Gotland.  Gotländskt Arkiv 1944, 1944, s. 7–16.   
Mårtensson, Torsten: Sliprännornas praktiska bruk.  Fornvännen, 1936, s. 129–144.  Artikkelin verkkoversio. 
Nordén, Arthur: Sliprännornas och skålgroparnas problem.  Fornvännen, 1942, s. 81–94.  Artikkelin verkkoversio. 
Rosborn, Sven: Det randiga berget i Gantofta.  Populär Historia, 1992, nro 1/1992.  Artikkelin verkkoversio Viitattu 2.8.2013. 
Saukkonen, Jyri, Seppälä, Sirkka-Liisa: Miekanhiontakivet - Tyrvännön merkillisimmät muinaisjäännökset.  Tyrvännön joulu, 1999.  Artikkelin verkkoversio Viitattu 28.1.2012. 
Swanström, Lennart: Slipskåror och järnhantering på Gotland.  Gotländskt arkiv, 1995, s. 11–18.   

Miekkailun maailmanmestaruuskilpailut 1994 pidettiin Ateenassa, Kreikassa. Miehet ja naiset kilpailivat floretilla ja kalvalla sekä henkilökohtaisesti että joukkueena. Lisäksi miehet ottelivat säilällä.

Mies joka katosi (saks. Der Verschollene) on tšekkiläisen kirjailijan Franz Kafkan keskeneräiseksi jäänyt romaani. Kafka itse julkaisi ensimmäisen luvun vuonna 1913 nimellä Der Heizer (’Lämmittäjä’). Max Brod julkaisi romaanin postuumisti vuonna 1927 nimellä Amerika. Kafka itse oli päiväkirjassaan kutsunut käsikirjoitusta nimellä ”Der Verschollene” (’Kadonnut’). Vuonna 1983 romaanista julkaistiin Jost Schillemeitin toimittama laitos otsikolla Der Verschollene.
Teos julkaistiin ensi kerran suomeksi vuonna 1965 Tammen Keltaisessa kirjastossa nimellä Amerikka; suomennoksen oli laatinut Elvi Sinervo. Markku Mannilan käännös Mies joka katosi ilmestyi Otavan kustantamana vuonna 2000.
Kirja kertoo 17-vuotiaasta siirtolaisesta Karl Rossmanista, jonka perhe lähettää hänet Yhdysvaltoihin setänsä luo. Nuori ja naiivi Karl saa pian huomata, että pinnallisen ystävällisyyden ja avuliaisuuden takaa paljastuu julmaa hyväksikäyttöä ja armottomuutta. Hän joutuu keskelle maailmaa, jossa pärjää vain kovuudella ja kieroudella.

Miesten supersuurpujottelu alppihiihdon maailmanmestaruuskilpailuissa 2011 kilpailtiin 9. helmikuuta Kandahar-rinteessä. Kilpailuun osallistui 73 urheilijaa 30 eri maasta.

Yleisluistelun maailmanmestaruudesta kilpailtiin Moskovassa 19.-20. helmikuuta 1955. Kisapaikka oli Dynamo-stadion.

Migros [ˈmiɡro] on Sveitsin suurin vähittäiskauppayritys ja Euroopan suurin osuuskauppa. Sillä on myös paljon elintarviketeollisuutta, ja valtaosa ketjun myymistä tuotteista on omaa sveitsiläistuotantoa. Migros oli mukana perustamassa Turkissa toimivaa Migros Türk -ketjua, joka on kuitenkin toiminut vuodesta 1975 asti täysin itsenäisesti.
Nimi Migros tulee ranskan sanoista ”puoli” (mi) ja ”tukku” (gros). Se pyrkii kuvaamaan ketjun hintoja, jotka ovat vähittäis- ja tukkukaupan väliltä. 
Migros’n perusti vuonna 1925 Gottlieb Duttweiler Zürichissä yksityiseksi yritykseksi. Hänen ideanaan oli myydä vain kuutta peruselintarviketta tuon ajan maatalousvaltaiseen Sveitsiin, jossa useimmilla oli omaa karjaa ja viljelyksiä. Aluksi hän myi vain kahvia, riisiä, sokeria, makaronia, kookosöljyä ja saippuaa kylästä kylään kiertävistä autoistaan. Tukkuportaan ohittamalla Duttweiler sai vihamiehiä, jotka yllyttivät tavarantoimittajia boikotoimaan hänen yritystään. Vastaukseksi tähän Duttweiler alkoi kehittää omia liha- ja maitotuotteita ja suklaata. Sen seurauksena valtaosa Migros’n myymistä tuotteista on yhä osuuskunnan omissa tuotantolaitoksissa Sveitsissä valmistettuja.
Vuonna 1926 hän alkoi perustaa myös kiinteitä kauppoja, ensin Zürichiin ja sitten osuuskuntamuotoisen liikkeen Ticinoon. Vähitellen Duttweiler luovutti kaikessa toiminnassaan vallan paikallisille osuuskunnille, jonka keskuksena toimi Migros-osuuskuntien liitto, ranskaksi Fédération des coopératives Migros (FCM).
Vuonna 1935 Duttweiler laajensi Migros’n toimintaa perustamalla Hotelplan-matkatoimiston ja 1950-luvulla Migrol-huoltoasemaketjun sekä Migros-pankin ja vakuutusyhtiön.
Vuodesta 1995 Migros on toiminut myös Saksan markkinoilla, jossa se omistaa Tegut-ketjun. Vuonna 2012 Migros toi Sveitsiin saksalaisen luomutuotteiden marketketjun Alnaturan.
Noin neljännes Sveitsin asukkaista on Migros-osuuskunnan jäseniä.Kauppaketjut jakaantuvat kolmeen eri kokoluokkaan: M-pikkukaupat, MM-supermarketit ja MMM-hypermarketit.Migros’n päämyymälöissä ei myydä lainkaan alkoholia eikä tupakkaa, mutta joissakin osuuskunnan ostamista liikkeissä kuten Globus-, Migrol- ja Denner-ketjuissa niitä vielä myydään. Myöskään seksilehdet eivät kuulu valikoimiin. Migros’n toimintaan kuuluu aikuisille tarkoitettuja iltakouluja ja osuuskunta käyttää prosentin liikevaihdostaan kulttuurin tukemiseen. Vuonna 2011 tämä tarkoitti 117 miljoonaa Sveitsin frangia. Yksi kulttuurituen kohteista on Migros’n oma äänilevymerkki Musiques Suisses, joka julkaisee vähemmän tunnettuja teoksia Sveitsin musiikkihistoriasta.
Migros’n pääkilpailija on toinen osuuskuntamuotoinen ryhmä Coop. Pienempiä kilpailijoita Sveitsin päivittäistavaramarkkinoilla ovat Manor-tavaratalot ja saksalaiset Aldi ja Lidl, jotka tulivat Sveitsiin 2005 ja 2009.
 Kuvia tai muita tiedostoja aiheesta Migros Wikimedia CommonsissaMigros’n verkkosivusto (ranskaksi, saksaksi ja italiaksi)
Bosé aloitti uransa näyttelijänä vuonna 1971. Vuonna 1975 hän aloitti myös laulamisen. Vuonna 1977 Bosé solmi levytyssopimuksen CBS Recordsin kanssa. Tähän mennessä Bosé on esiintynyt yli 35 elokuvassa ja julkaissut 21 albumia.
Mihail Sergejevitš Gorbatšov (ven. Михаи́л Серге́евич Горбачёв  kuuntele ääntämys?; 2. maaliskuuta 1931 Privolnoje) on venäläinen poliitikko, joka toimi viimeisenä Neuvostoliiton kommunistisen puolueen pääsihteerinä 1985–1991 ja Neuvostoliiton valtionpäämiehenä vuosina 1988–1991.
Gorbatšov nousi ykkösmieheksi neljä tuntia Konstantin Tšernenkon kuoleman jälkeen. Juri Andropov oli toiminut Gorbatšovin suojelijana ja Tšernenkon kaudella Gorbatšovia pidettiin kakkosmiehenä. Andropov oli jo käynnistänyt laajan talouden kokeiluohjelman. Gorbatšov edusti uutta sukupolvea, joka halusi siivota vanhat stalinistit pois hallinnosta ja hänen ympärillään oli piiri, joka vakuutti että Neuvostoliiton maksukyky ja uskottavuus joutuvat vaaraan ellei talouselämää uudisteta perusteellisesti.Hänen uudistuspyrkimyksensä johtivat liennytykseen ja vaikuttivat kylmän sodan päättymiseen, josta hän sai Nobelin rauhanpalkinnon, mutta samalla Neuvostoliiton kommunistinen puolue menetti aikaisemman poliittisen valta-asemansa, mikä lopulta aiheutti Neuvostoliiton hajoamisen.
Mihail Sergejevitš Gorbatšov syntyi 2. maaliskuuta 1931 Privolnojen kaupungissa Neuvostoliitossa. Hänen perheensä koki Josif Stalinin poliittiset vainot, ja hänen isoisänsä tuomittiin yhdeksäksi vuodeksi gulagille. Kun toisessa maailmansodassa natsi-Saksa miehitti Privolnojen 1942, Gorbatšovin perhe pakeni vuoden 1943 helmikuussa natsimiehityksen alta pois kaupungista. Teini-ikäisenä Gorbatšov toimi vuosien 1946 ja 1950 välisenä aikana leikkuupuimurin kuljettajana Stavropolin aluepiirin kollektiivin maatiloilla, minkä takia hän keskeytti koulunkäyntinsä voidakseen avustaa perhettään peltotöissä. Jo teini-ikäisenä hän sai Työn punaisen lipun kunniamerkin, kun hän avusti isäänsä saavuttamaan ennätyksellisen sadon vuonna 1948.Vuonna 1950 Gorbatšov onnistui pääsemään arvostettuun Moskovan yliopistoon, jossa hän kiinnostui erityisesti historiasta ja matematiikasta. Hän kuitenkin opiskeli lakia, koska hän uskoi lakiopinnoista olevan hyötyä tulevassa elämässä. Hän pääsi jo koulussa vuonna 1950 kommunistipuolueen koejäseneksi ja täysjäseneksi 1952. Yliopistossa Gorbatšov myös kohtasi tulevan vaimonsa Raisa Titarenkon, joka opiskeli filosofiaa. He menivät naimisiin vuonna 1953, ja yliopistosta valmistumisen jälkeen pariskunta muutti asumaan Gorbatšovin kotiseudulle Stavropoliin vuonna 1955.
Gorbatšov valmistui agronomi-ekonomiksi vuonna 1966. Hänen uransa lähti nopeaan nousuun, ja vuonna 1966 hänestä tuli Stavropolin ensimmäinen sihteeri ja 1970 alueen sihteeri. Seuraavana vuonna hänet nimitettiin kommunistisen puolueen keskuskomiteaan. Vuonna 1972 hän johti Neuvostoliiton valtuuskuntaa Belgiaan ja 1974 pääsi korkeimman neuvoston jäseneksi ja nuorisoasioiden komission puhemieheksi. Hän nousi politbyroon varajäseneksi 1979, jossa hän pääsi KGB:n johtajan Juri Andropovin suojelukseen. Pääsihteeriksi Brežnevin jälkeen marraskuussa 1982 noussut Andropov yritti nimittää Gorbatšovin seuraajakseen, mutta sen sijaan häntä seurasi Konstantin Tšernenko. Tämä ei haitannut Gorbatšovin uraa, sillä iäkäs Tšernenko oli liian sairas osallistumaan työskentelyyn ja kuoli vain 13 kuukauden kuluttua. Tšernenkon kuollessa nimitettiin tuolloin 54-vuotias Mihail Gorbatšov yksimielisesti puolueen pääsihteeriksi 11. maaliskuuta 1985.
Virka NKP:ssa antoi mahdollisuuden matkustaa ulkomaille. Vuonna 1975 Gorbatšov johti valtuuskuntaa Länsi-Saksaan ja 1983 Kanadaan.
Johtoasemaan noustuaan Gorbatšov teki henkilövaihdoksia, joista jotkut osoittautuivat onnistuneiksi. Yllätys oli pitkäaikaisen ulkoministeri Andrei Gromykon erottaminen ja Gruusian puoluesihteeri Eduard Ševardnadzen nimitys ulkoministeriksi. Toinen yllätysnousija oli Aleksandr Jakovlev, joka ei ollut edes keskuskomitean varajäsen Gorbatšovin valtakauden alussa, mutta jo kesällä 1987 politbyroon täysjäsen ja keskuskomitean sihteeri.
Gorbatšov perusti maatalouteen keskittyneen Gosagropromin yhdistämällä viisi ministeriötä ja kaksi valtion komiteaa.Gorbatšov aloitti kommunistisen puolueen uudistuskampanjan kolmella iskulauseella: glasnost (avoimuus), perestroika (uudistukset) ja ulkopolitiikassa "uusi ajattelu" (novoje mnenije). Nämä tavoitteet julkistettiin puolueen 27. yleiskokouksessa helmikuussa 1986. Tammikuussa 1987 Gorbatšov ehdotti, että puolueosastojen johtajat valittaisiin alhaaltapäin, sen sijaan että heidät nimitettiin ylhäältä. Tämän hän pani toimeen kuitenkin vasta maaliskuussa 1989.Glasnostin arvostelu alkoi kärjistyä syksyllä 1987. Gorbatšovin entinen tukija politbyroossa ja asteikossa toisella sijalla ollut Jegor Ligatšov puolusti kommunistisen puolueen johtavaa asemaa. Vastaavasti Gorbatšovin politbyrooseen Sverdlovista nostama Boris Jeltsin painosti nopeampiin uudistuksiin kuin Gorbatšov pyrki. Keskuskomitean tapaamisessa lokakuussa 1987 Jeltsin hyökkäsi Ligatšovia vastaan syyttäen tätä uudistusten sabotoinnista ja syytti Gorbatšovia hidastelusta.Gorbatšovin kohdatessa vastarintaa puoleen paikallisosastoista hän irrotti kannatuspohjansa puolueesta. Maaliskuussa 1989 järjestettiin Kansainedustajain kongressin vaalit. Kaksi kolmasosaa kansanedustajista valittiin kansanvaalilla ja yhden kolmasosan nimittivät puolue ja muut järjestöt. Kansanedustajain kongressista tuli julkisen keskustelun foorumi, jonka istunnot televisioitiin koko maahan. Kansanedustajien demokraattista ryhmittymää johti Andrei Saharov. Puolueelle uskolliset ainekset pitivät hallussaan suurinta osaa paikoista, mutta Saharovin oppositio pakotti heidät puolustuskannalle, Gorbatšovin harmiksi. Hänen otteensa glasnostista ja uudistuksista alkoivat lipsua. Saharovin kuoltua joulukuussa tämän tilalle nousi Jeltsin.Gorbatšovin uudistusten merkittävä este oli talouskasvun taantuminen. Sen lisäksi Neuvostoliiton merkittävän vientituotteen, öljyn, hinta oli vuosina 1985–1986 välillä 10–12 Yhdysvaltain dollaria barrelilta.
Vuonna 1985 Gorbatšov tapasi Britannian pääministeri Margaret Thatcherin Yhdistyneessä kuningaskunnassa ja Yhdysvaltojen presidentti Ronald Reaganin Genevessä 19.–20. marraskuuta 1985. Hän puhui Genevessä Reaganin "Tähtien sota" -suunnitelmaa vastaan.
Gorbatšovilla oli hyvä keskusteluyhteys Yhdysvaltojen presidenttien Reaganin ja George H. W. Bushin kanssa. He tapasivat useissa huippukokouksissa ja tasoittivat kylmän sodan päättymistä. Bushin presidenttikaudella joulukuussa 1989 pidettyä Maltan tapaamista Gorbatšov luonnehti myöhemmin seuraavin sanoin: "Maltan tapaaminen oli vedenjakaja. Siitä tuli 1990-luvun jälkipuolen käännekohta. Malta lopetti kylmän sodan." Syyskuussa 1990 Bush ja Gorbatšov tapasivat Helsingissä.
Vuonna 1988 Gorbatšov julisti Neuvostoliiton hylkäävän Brežnevin opin ja sallivan demokraattiset uudistukset Itä-Euroopassa. Näiden tarkoituksena oli vahvistaa Neuvostoliittoa, joka oli alkanut uhkaavasti natista liitoksistaan, mutta valtion rakenteet eivät kestäneet uudistuksia. Tämä johti sarjaan vallanvaihdoksia Euroopassa 1989 alkaen ja sosialistisen järjestelmän romahtamiseen. Romaniaa lukuun ottamatta vallanvaihdokset olivat rauhanomaisia, ja kylmä sota Yhdysvaltain ja Neuvostoliiton välillä päättyi. Gorbatšov sai Nobelin rauhanpalkinnon 1990. Gorbatšov valittiin Neuvostoliiton ensimmäiseksi virkaatekeväksi presidentiksi 15. maaliskuuta 1990.
Mullistus Neuvostoliitossa ja Itä-Euroopassa herätti myös vastustusta, ja Neuvostoliiton johdon vanhoillinen siipi aloitti vallankaappauksen elokuussa 1991 suistaakseen Gorbatšovin vallasta. Hänet vangittiin kolmeksi päiväksi 19.–21. elokuuta loma-asunnollaan Krimillä. Kaappauksen aikana Baltian neuvostotasavallat julistautuivat itsenäisiksi, sekä Ukraina että Venäjä Boris Jeltsinin johdolla 24. elokuuta. Gorbatšov joutui erottamaan ja vangitsemaan suuren joukon politbyroota, mukaan lukien vallankaappausta Gennadi Janajevin johdolla yrittäneen kahdeksan kovan linjan kannattajan ryhmän. 
Neuvostoliiton kommunistinen puolue lakkautettiin 29. elokuuta 1991 ja Gorbatšov erosi virastaan Neuvostoliiton presidenttinä 25. joulukuuta 1991. Seuraavana päivänä korkein neuvosto päätti Sosialististen neuvostotasavaltojen liiton purkamisesta.
Neuvostoliiton valtion laillinen seuraajavaltio on Venäjän federaatio. Venäjän federaation johtajaksi ja yleisesti Gorbatšovin seuraajaksi tuli hänen entinen poliittinen kilpailijansa Boris Jeltsin.
Vuonna 1992 Gorbatšov vieraili Stanfordin yliopistolla, Kaliforniassa, Yhdysvalloissa. Vierailuluennossaan hän kannusti ostamaan hänen pian ilmestyvän muistelmateoksensa.Neuvostoliiton hajoamisen jälkeen Gorbatšov on luennoinut erilaisissa tilaisuuksissa sekä kirjoittanut useita kirjoja. Hän kertoo menettäneensä kaikki rahansa vuoden 1998 pankkikriisin yhteydessä, kun pankki, jossa hänen säästönsä olivat, meni konkurssiin. Sen jälkeen hän esiintyi muun muassa mainoksissa. Vuoden 1998 esiintymistä yhdysvaltalaisen Pizza Hutin mainoksessa pidetään hänen uransa noloimpana vaiheenakenen mukaan?. Gorbatšov mainosti myös saksalaista Gorbatschow-vodkaa. Puoliso Raisa Gorbatšova kuoli leukemiaan syyskuussa 1999. 
Vuonna 2001 Gorbatšov perusti Venäjän sosiaalidemokraattisen puolueen, mutta erosi sen johtajan virasta toukokuussa 2004 erimielisyyksien jälkeen. Puolue poistettiin myöhemmin rekisteristä vähäisen jäsenmäärän vuoksi.
Gorbatšov osallistui 9. kesäkuuta 2004 Yhdysvaltain entisen presidentin Ronald Reaganin hautajaisiin Washingtonissa.
Gorbatšov pyrki Venäjän presidentiksi 1996, mutta sai vain 0,5 % äänistä. Hän ei ollut enää Venäjällä suosittu, sillä häntä pidettiin Neuvostoliiton hajottajana. Gorbatšov itse syytti Jeltsiniä "maan menettämisestä" sekä seuranneesta yleisestä kaaoksesta, ja oli hyvillään, kun hänestä päästiin eroon. Gorbatšov on pääasiassa tukenut presidentti Vladimir Putinia.Lokakuussa 2007 Gorbatšov perusti uuden Sosiaalidemokraattien liiton. Se ei ole puolue, eikä siten ota osaa vaaleihin. Gorbatšov julisti sen taistelevan "ääriliikkeitä" ja "kielteisiä tendenssejä" sekä korruptiota vastaan.Syyskuussa 2008 Gorbatšov ilmoitti palaavansa politiikkaan yhdessä liikekumppaninsa Aleksandr Lebedevin kanssa muodostamalla oman puolueen, jonka on tarkoitus osallistua vuoden 2011 parlamenttivaaleihin.Gorbatšov levytti 2009 vaimonsa Raisa Gorbatšovan lempilauluja. Levyn ainoa myyntikappale myytiin 100 000 eurolla lasten leukemian hoidon hyväksi Raisa Gorbatšovan nimeä kantavan säätiön hyväntekeväisyysillallisten huutokaupassa.Vuonna 2012 venäläinen Trade Union of Russia's Citizens -järjestö, johon kuuluu 3500 jäsentä, syytti Gorbatšovia valtiopetoksesta.Vuonna 2014 osana Ukrainan vallankumousta Venäjällä ryhmä kansanedustajia yhdisti Ukrainan ongelmat Neuvostoliiton hajoamiseen ja vaati tutkimaan syyllistyikö Gorbatšov maanpetokseen 1980-luvulla, kun Neuvostoliitto hajosi.

Mihail Krivonosov (Venj. Михаи́л Петро́вич Кривоно́сов) (s. 1. toukokuuta 1929 – 11. marraskuuta 1995) oli neuvostoliittolainen moukarinheittäjä, joka voitti Euroopan-mestaruuden, saavutti olympiahopeaa ja teki useita maailmanennätyksiä.
Krivonosov voitti Euroopan-mestaruuden Bernissä 1954 uudella maailmanennätyksellä 63,34 m. Kaikkiaan hän paransi maailmanennätystä kuusi kertaa, viimeksi lokakuussa 1956 tuloksella 67,32 m. Melbournen olympialaisissa 1956 hän sijoittui toiseksi tuloksella 63,03 m yhdysvaltalaisen Harold Connollyn voittaessa tuloksella 63,19 m. Tukholmassa 1958 Krivonosov saavutti EM-hopeaa.

Mihail Aleksandrovitš Stahovitš (ven. Михаил Александрович Стахович, 1861 Orelin kuvernementti – 1923 Aix-en-Provence, Ranska) oli venäläinen poliitikko, valtakunnanneuvoston jäsen ja runoilija. Hän toimi Suomen kenraalikuvernöörinä 31. maaliskuuta – 17. syyskuuta 1917. Hän oli jo aikaisemmin puolustanut Suomen oikeuksia duumassa.Stahovitš opiskeli aikanaan lakia, mutta keskittyi sitten Orelin kuvernementissa olleiden tilustensa hoitoon ollen alueen aatelismarsalkka 1892–1895. Venäjän duuman jäsen hän oli 1905–1906 ja 1907, sen jälkeen valtakunnanneuvoston jäsenenä 1907–1912 ja 1915–1917. Suomen kenraalikuvernöörikauden jälkeen hänet nimitettiin lähettilääksi Madridiin, mutta hän ei ennättänyt ennen vallankumousta määräpaikkaansa.
Håkon Holmberg: (Keisarillisen) Suomen senaatin talousosaston puheenjohtajat, jäsenet ja virkamiehet 1909–1918 – elämäkerrallinen luettelo, Helsinki, 1964.
Mika Pauli Häkkinen (s. 28. syyskuuta 1968 Helsingin maalaiskunta, nykyinen Vantaan kaupunki) on suomalainen kilpa-autoilija, yksi Suomen kaikkien aikojen menestyneimpiä Formula 1 -kuljettajia ja lajin kaksinkertainen maailmanmestari. Häkkinen kilpaili myös DTM-vakioautosarjassa 2005–2007.
Häkkisestä käytettiin F1-uransa aikana usein lempinimeä ”The Flying Finn” eli ”Lentävä suomalainen”. Kaikkien aikojen menestynein Formula 1 -kuljettaja Michael Schumacher on kertonut kunnioittavansa Häkkistä kaikista vastustajistaan eniten. The Times -sanomalehdessä äänestettiin kaikkien aikojen Formula 1 -kuljettaja vuonna 2009, ja Häkkinen oli listan kymmenes. Muita suomalaisia olivat muun muassa Kimi Räikkönen sijalla 13 ja Keke Rosberg sijalla 23.Joulukuussa 2017 Häkkinen nostettiin yhdessä muiden Formula 1:n maailmanmestareiden kanssa FIA:n uuteen Autourheilun kunniagalleriaan (Motorsport Hall of Fame)
Nuorena Häkkinen ajoi kartingia, jossa hän voitti peräti viisi kertaa Suomen mestaruuden. Häkkinen kilpaili kartingissa vuosina 1974–1986. Mikroautojen jälkeen hän siirtyi kaudeksi 1987 Formula Ford -sarjaan. Formula Fordissa hän onnistui voittamaan Suomen, Ruotsin ja Pohjoismaiden mestaruuden. Jotta ura pysyisi nousussa, Häkkinen lähti Britanniaan kilpailemaan Formula Vauxhall Lotus -sarjassa (Britannian ulkopuolella Formula Opel Lotus), jossa kilpailu kovenisi. Samalla kaudella hän sai tuekseen tupakkavalmistaja Marlboron.
Vuonna 1988 Häkkinen kilpaili Britannian ja Euroopan sarjan voitoista. Autonaan hänellä oli Dragon Motorsport Marlboro. Hän voitti Euroopan sarjan mestaruuden, mutta Britannian sarjassa hän jäi loppupisteissä toiseksi silloisen tallitoveri Allan McNishin voittaessa.Seuraava askel uralla oli siirtyminen F3-luokkaan, jossa hän ajoi kaksi seuraavaa kautta 1989 ja 1990.
Kaudella 1989 Häkkisen tallina vuonna 1988 ollut Dragon Motorsport siirtyi F3-luokkaan Vauxhall Lotus-sarjasta. Häkkinen pysyi tiimissä. Kuitenkaan tiimin luokanvaihdos ei sujunut toivotulla tavalla. Kalusto ei ollut kilpailukykyinen ja Häkkinen sijoittui mestaruuskamppailussa vasta sijaluvulle 12. Häkkisen vaihdettua tallia loppukaudella alkoi vauhti löytyä ja tulokset parantua.Autourheilua seuraavien tietoisuuteen Häkkinen nousi vuonna 1990 hallitessaan Mika Salon kanssa Englannin F3-sarjaa ylivoimaisesti ajaen Dick Bennettsin johtamassa West Surrey Racing-tiimissä. Puhuttiin jopa MikaMika-sarjasta. Kyseisenä vuonna Häkkinen vei lopulta sarjan mestaruuden niukasti Mika Salon jäädessä pisteissä toiseksi.Häkkisen manageri Keijo ”Keke” Rosberg osasi kokemuksesta sanoa, että nouseminen F3000-luokkaan on kallis ja epävarma ratkaisu. Niinpä heti kun hänelle tarjoutui mahdollisuus ostaa Häkkiselle paikka Lotus-tallista, hän tarttui siihen. Kyseisen tarjouksen teki Lotuksen tallipäällikkö Peter Collins joulukuussa 1990.
Häkkisen Formula 1 -ura alkoi vuonna 1991, jolloin hän pääsi kilpailemaan Lotuksella. Tosin ensimmäistä kertaa, kun Häkkinen kokeili F1-autoa, oli autona Benetton.
Häkkisen esitykset F3-sarjassa vakuuttivat Lotus-tallin tallipäällikön, Peter Collinsin, joka otti Häkkisen talliinsa kaudelle 1991, ja Häkkinen teki tuohon aikaan epätavallisen loikan F3:sta suoraan F1:een. Hän onnistui debyyttikaudellaan kilpailukyvyttömällä autolla hyvin, parhaina suorituksina ensimmäisten aika-ajojen 13. sija ja ensimmäiset MM-pisteet San Marinon GP:stä viidennellä sijallaan.
Kaudella 1992 Häkkinen teki varsinaisen läpimurtonsa: Lotus sai tehtyä autostaan huomattavasti kilpailukykyisemmän, ja Häkkinen ajoi pisteille kuudessa kilpailussa ja saavutti Ranskan ja Unkarin kilpailuissa neljännen sijan. Hän saavutti yhteensä 11 MM-pistettä ja MM-sarjan kahdeksannen sijan, mikä vakuutti myös huipputallit mukaan lukien tuon ajan ykköstallin, Williamsin. Sopimus Williamsin kanssa kuitenkin kariutui, kun talli jätti ilmoittautumatta ajoissa kauden 1993 MM-sarjaan, jolloin sen oli sarjaan päästäkseen saatava muiden tallien yksimielinen tuki: Lotus-tallin tallipäällikkö Collins halusi pitää Häkkisen tallissaan, ja sopimus jäi allekirjoittamatta.
Häkkinen löysi paikkansa kaudelle 1993 McLaren-tallissa, jossa hän kuitenkin jäi testikuljettajan rooliin, kun tallin ykköskuljettaja Ayrton Senna päätti empimisistään huolimatta ajaa tallin kilpakuljettajana. Häkkinen kuitenkin pääsi kilpakuljettajaksi, kun kaudella flopannut Michael Andretti luovutti paikkansa kauden kolmeen viimeiseen kilpailuun. Häkkinen sijoittui Estorilin aika-ajoissa tuolloin parhaana aika-ajajana pidetyn tallikaveri Sennan edelle. Harmillisesti itse kisassa Alesin ohitusyrityksessä lähtösuoran alussa McLaren valui ulos radalta ja sinkoutui radan yli varikkomuuriin, seurauksena romua ja kisan keskeytys. Seuraavassa kilpailussa, Japanin GP:ssä Suzukassa, hän pääsi ensimmäistä kertaa palkintokorokkeelle sijoittumalla kolmanneksi. Kauden päätöskisa Adelaidessa päättyi tekniikkaongelman vuoksi keskeytykseen.lähde?
Sennan lähdettyä McLarenilta, tuli Häkkisestä tallin selvä ykköskuljettaja kahdeksi seuraavaksi kaudeksi. Kaudella 1994 Häkkinen suoriutui hienosti epäluotettavalla McLaren–Peugeotilla ajamalla kuudesti palkintokorokkeelle ja Belgian GP:ssä toiseksi. Hän sijoittui 26 pisteellään MM-sarjan neljänneksi. Häkkinen ajoi Japanin GP:tä lukuun ottamatta jokaisessa maaliin ajamassaan kilpailussa palkintokorokkeelle. Seuraavasta kaudesta 1995, Mercedes-Benzin ensimmäisestä McLarenin moottorinvalmistajana, tuli vaikea, ja Häkkisen huippuhetkiksi jäivät kakkossijat Italian ja Japanin GP:issä. Häkkisen kärsimätön voitonjano näkyi useissa kauden aikana sattuneissa ulosajoissa ja kolareissa.
Kauden 1995 päättäneen Australian GP:n ensimmäisissä aika-ajoissa Adelaiden katuradalla Häkkinen ajoi rajusti ulos Brewery Bend -kaarteessa vasemman takarenkaan tyhjentymisen takia. Häkkisen auto päätyi noin 200 kilometrin tuntinopeudella rengasvalliin. Häkkisen pää paiskautui valtavalla voimalla auton ohjauspyörään ja poukkoili holtittomasti edestakaisin. Häkkinen sai vakavia niskavammoja sekä kallonmurtuman. Hän vajosi koomaan. Häkkinen kuitenkin selvisi onnettomuudesta ja toipui jo seuraavan kauden ensimmäiseen, Melbournessa ajettuun kilpailuun.
Häkkinen osoitti kilpailukykynsä vakavan onnettomuuden jälkeen ajamalla läpi kauden 1996 tuoretta tallikaveriaan, David Coulthardia, paremmin sijoittumalla loppukaudesta neljästi kolmanneksi, keräämällä 31 MM-pistettä ja MM-pisteiden viidennen sijan.
Kaudella 1997 epäluotettava auto ja erityisesti moottoririkot vaivasivat Häkkistä: hän joutui keskeyttämään moottoririkon vuoksi johtopaikalta niin Britannian, Itävallan kuin Luxemburgin GP:nkin Nürburgringillä, jossa hän myös ajoi uransa ensimmäisen paalupaikan. Häkkinen kuitenkin voitti ensimmäisen kilpailunsa kauden päättäneessä Euroopan GP:ssä Jerezissä, kun ensin tallikaveri Coulthard ja mestaruuteen kurvaileva Williamsin Jacques Villeneuve antoivat hänelle tietä. Kyseessä oli ensimmäinen suomalaiskuljettajan GP-voitto 12 vuoteen, edellisen voiton otti Keke Rosberg Australian GP:ssä 1985.
Kaudella 1998 Häkkinen kävi ensimmäisen mestaruustaistonsa Ferrari-tallin Michael Schumacheria vastaan. Kausi olikin näiden kuljettajien näytöstä: vain kahdesti kauden aikana voitto meni muulle kuljettajalle. Värikäs mestaruustaisto sai huipentumansa, kun kaksi GP:tä ennen kauden loppua kuljettajat olivat tasapisteissä. Mestaruustaisto kääntyi Häkkisen eduksi, kun hän voitti kaksintaistelun Schumacheria vastaan Luxemburgin GP:ssä, ja kauden päättävässä Japanin GP:ssä Schumacherin auto sammui ykkösruutuun. Viimeiseen ruutuun pudotetun Schumacherin kilpailu päättyi rengasrikkoon, Häkkinen voitti kilpailun ja ensimmäisen maailmanmestaruutensa. Häkkinen voitti kauden aikana kahdeksan GP:tä ja lähti yhdeksän kertaa paalupaikalta. Suomessa hänet valittiin vuoden urheilijaksi.Kausi 1999 oli sen puoliväliin asti jälleen mestaruustaistoa Häkkisen ja Schumacherin välillä. Britannian GP:ssä tilanne kuitenkin muuttui, kun Schumacher loukkaantui ulosajossa, ja Ferrarin kakkoskuljettaja Eddie Irvine aloitti taistelunsa mestaruudesta Häkkisen kanssa. Vaikka Häkkinen hallitsi aika-ajoja suvereenisti starttaamalla paalulta 11:ssä kauden 17:stä osakilpailusta, tuli mestaruustaistosta tiukka Häkkisen keskeytettyä omaan ajovirheeseen molemmissa Italiassa ajetuissa osakilpailuissa, Imolassa ja Monzassa, ja tallin tehdessä virheitä – muun muassa Britannian GP:ssä – kun Häkkisen kilpailu jäi kesken renkaan irrottua. Kauden toiseksi viimeisen kilpailun, Malesian GP:n, jälkeen Häkkinen ehdittiin kuitenkin jo julistaa maailmanmestariksi, kun Ferrari-tallin kaksoisvoitto hylättiin sääntöjenvastaisen ilmanohjaimen vuoksi ja kolmanneksi sijoittunut Häkkinen nostettiin voittajaksi. Tulokset palautettiin kuitenkin ennalleen, joten Irvine johti MM-sarjaa ennen viimeistä kilpailua, ja Häkkiseltä vaadittiin mestaruuteen voitto kauden päättävästä Japanin GP:stä. Sen Häkkinen myös teki ja voitti uransa toisen mestaruuden.
Kausi 2000 lähti Häkkiseltä vaihtelevasti käyntiin hänen keskeytettyä kauden kaksi ensimmäistä kilpailua Schumacherin hallitessa alkukautta. Schumacherin keskeytettyä kauden puolivälissä kolme kilpailua Häkkinen pääsi hänen kantaansa voittamalla kilpailun ja sijoittumalla kahdesti toiseksi ja siirtyi MM-pistejohtoon kahden seuraavan kilpailun loisteliaalla voitollaan. Vielä kolme kilpailua ennen kauden päätöstä Häkkinen johti kahdella pisteellä Schumacheria, mutta Yhdysvaltain GP:n moottoririkko oli takaisku hänen MM-haaveilleen, ja Schumacherin voitettua myös Japanin GP:n hän voitti maailmanmestaruuden. Häkkinen jäi MM-pisteissä toiseksi. Vuonna 2001 McLarenin tallipäällikkö Ron Dennis sanoi auton luotettavuusongelmien maksaneen Häkkiselle mestaruuden.Häkkisen viimeinen kilpailukausi 2001 oli vaikea. McLarenin ongelmat tuntuivat kasautuvan Häkkisen päälle, josta osoituksena dramaattinen keskeytys ylivoimaisesta johtoasemasta kytkinrikkoon Espanjan GP:n viimeisellä kierroksella. Ferrarin tekninen etumatka etenkin automaattisessa lähtöjärjestelmässä antoi sille huomattavan edun kilpailijoihinsa, ja lehdistö aloitti spekulaatiot Häkkisen lopettamisesta. Häkkinen voitti kauden aikana kaksi kilpailua: Britannian GP:n ja kauden toiseksi viimeisenä ajetun Yhdysvaltain GP:n. Kauden loppupuolella Häkkinen ilmoitti siirtyvänsä vuoden sapattivapaalle F1:stä, ja hänen tuuraajakseen palkattiin toinen suomalainen Kimi Räikkönen. Häkkinen ei kuitenkaan koskaan palannut sapattivapaaltaan, vaikka hänen paluustaan kaudelle 2005 huhuttiin vahvasti.
Häkkinen palasi yli viiden vuoden tauon jälkeen 30. marraskuuta 2006 McLarenin F1-testeihin Espanjan Barcelonan kilparadalla ollen noin kolme sekuntia päivän kärkiaikoja hitaampi, joskin käyttäen samaa rengassettiä koko päivän ajan. Häkkinen myönsi, ettei testi välttämättä jäänyt hänen viimeiseksi esiintymisekseen F1-sarjassa. Testin takana oli Gerhard Berger, joka halusi antaa Häkkiselle mahdollisuuden koettaa nykyaikaista F1-autoa.Syyskuussa 2009 ESPN-kanavalle antamassaan haastattelussa 41-vuotias Häkkinen kertoi ajavansa vielä tulevaisuudessa kilpaa eikä sulkenut pois paluuta F1-sarjaan.
Häkkinen ilmoitti marraskuussa 2004 tekevänsä paluun rata-autoilun pariin vuonna 2005 vakioautojen DTM-sarjassa.Kaudella 2005 Häkkinen ajoi DTM-sarjassa, HWA-tallissa, jonka autona toimi AMG-Mercedes C-Class. Häkkinen sijoittui sarjan kokonaispisteissä viidenneksi. Kauden kohokohta oli kolmas kilpailu Span radalla, Häkkinen voitti sen paalupaikalta.Kaudella 2006 Häkkinen jatkoi DTM-sarjassa, samassa tallissa. Hän sijoittui neljänneksi Hockenheimissä ja kolmanneksi Lausitzissa.Kaudella 2007 Häkkinen voitti Lausitzringin osakilpailun toukokuussa 2007 sekä Mugellon osakilpailun saman vuoden heinäkuussa. Viimeksi mainitun Häkkinen voitti yllättäen lähtemällä ruudusta 15. Saman kauden Barcelonan osakilpailussa Häkkiselle langetettiin DTM-sarjan siihen asti suurin sakkorangaistus; 20 000 euroa kolaroinnista Martin Tomczykin kanssa. Kauden päätyttyä Häkkinen ilmoitti lopettavansa ajamisen ja siirtyvänsä Mercedes-Benzillä muihin tehtäviin.
Mika Häkkinen vietti lapsuutensa Vantaan Martinlaaksossa, hänen lapsuudentalonsa sijaitsee osoitteessa Raiviosuonmäki 6. Kadun toisella puolella, Raiviosuonmäki 3:ssa, vietti samanaikaisesti lapsuuttaan toinen suomalainen formulakuljettaja Mika Salo. Häkkisen vanhemmat ovat Harri ja Aila Häkkinen, ja hänellä on sisko Nina. Harri Häkkinen kuoli 12. toukokuuta 2010 äkilliseen sydänkohtaukseen.Häkkinen meni vuonna 1998 naimisiin Erja Honkasen kanssa. Heillä on kaksi lasta, Hugo (s. 2000) ja Aina (s. 2005). Helmikuussa 2008 ilmoitettiin, että Häkkiset eroavat.Häkkinen on ollut joulukuusta 2016 lähtien naimisissa tšekkiläisen Marketa Remesovan kanssa; pari oli kihlautunut saman vuoden keväällä. He avioituivat siviilimenoin Monacossa, ja heidän avioliittonsa siunattiin vuoden 2017 alkupuolella Rovaniemellä. Heillä on kolme yhteistä lasta, vuonna 2010 syntynyt tytär ja vuonna 2014 syntyneet kaksoset, tyttö ja poika.Häkkisen asunto Ranskassa paloi vuonna 2008, ja hän asuu nykyäänmilloin? Monacossa.
Mika Häkkinen sai vuonna 1999 Martinlaaksoon oman Mika Häkkisen aukion.Vuonna 2006 Häkkinen sai suomenkielisen ääniroolin Pixarin animaatioelokuvasta Autot. Hän on tehnyt myös cameoroolin elokuvassa Uuno Turhapuro – This Is My Life (2004).Häkkinen oli myös mukana 2009 alkuvuoden Tunturirallissa, Rovaniemellä.
Lihavointi tarkoittaa paalupaikkaa, kursivointi kilpailun nopeinta kierrosta. Muut selitteet löytyvät täältä.
Juha Kärkkäinen: Formula 1 -tähdet: 1990-luvun kuljettajat.    Alfamer, 1997. ISBN 952-5089-18-5.
Juha Kärkkäinen: Häkkinen, Mika (1968–) Kansallisbiografia-verkkojulkaisu (maksullinen).  21.11.2008. Helsinki:  Suomalaisen Kirjallisuuden Seura.
Mika Petteri Lönnblad (s. 11. tammikuuta 1977) on suomalainen yleisurheilija, joka on aloittanut moniotteluissa ja keskittynyt myöhemmin heittolajeihin ja etenkin kuulantyöntöön. Hän on edustanut vuodesta 2008 lähtien Turun Urheiluliittoa ja hänen valmentajanaan on vuodesta 2009 lähtien toiminut Pekka Maisila.Lönnblad on saavuttanut sisäratojen SM-kilpailuista kuulantyönnön pronssia vuosina 2010 ja 2012 sekä seitsenottelun pronssia vuonna 2003. Hänen ennätyksiään 7,26 kilon kuulalla ovat ulkoa 17,88 metriä (2011) ja hallista 17,65 metriä (2012). Lisäksi hän on otellut seitsenottelussa pisteet 5116 (1995) ja kymmenottelussa pisteet 7139 (1996).

Mika Pantzar (s. 10. toukokuuta 1956 Helsinki) on suomalainen taloustieteilijä ja kauppatieteiden tohtori. Hän on Kuluttajatutkimuskeskuksen tutkimusjohtaja ja Aalto-yliopiston kauppakorkeakoulun dosentti.Pantzar väitteli tohtoriksi vuonna 1991. Hän on erikoistunut teknologiatutkimukseen ja käyttäjäläheisten innovaatioiden tutkimukseen.  
Pantzarin sai vuonna 1997 valtion tiedonjulkistamispalkinnon kirjastaan Kuinka teknologia kesytetään ja Tieteellisten seurojen neuvottelukunnan Vuoden tiedekirja -kunniamaininnan.
SuomeksiRakenteita muuttava ja rakenteissa muuttuva taloussubjekti. lisensiaatintyö, Helsingin kauppakorkeakoulun julkaisuja B-86.
Pantzar, Mika, Tuovi Allen & Visa Heinonen: Täyskäännös – taloutemme valintojen edessä,  Helsinki, Gaudeamus, 1993.
Havaintoja talouspoliittisten todellisuuskuvien muokkautumisesta Suomessa 1973–1989: Esitelmä talousjournalismin kritiikkiseminaarissa, Tampereen yliopisto 24.11.1989. Työväen taloudellinen tutkimuslaitos, Esitelmiä ja kirjoituksia n:o 16.  Helsinki: Työväen taloudellinen tutkimuslaitos, 1989.     
Kuinka teknologia kesytetään: Kulutuksen tieteestä kulutuksen taiteeseen. Hanki ja jää.  Helsinki: Tammi, 1996. ISBN 951-31-0870-8.     (Valtion tiedonjulkistamispalkinto, 1997; Tieteellisten seurain valtuuskunnan ja Suomen tiedekustantajien liiton vuoden 1996 tiedekirja, kunniamaininta.)
Pantzar, Mika, Heinonen V., Mykkänen J. & Roponen S.  Suomalaisen talouspolitiikan ajatusmallit. Valtiovarainministerien budjettiesitelmissä 1974–1994. Kuluttajatutkimuskeskuksen tutkimuksia 1997.
Tulevaisuuden koti: Arjen tarpeita keksimässä.   Helsinki: Otava, 2000. ISBN 951-1-16693-X.    EnglanniksiA Replicative Perspective on Evolutionary Dynamics. The Organizing Process of the US Economy Elaborated through Biological Metaphor. TTT:n tutkimuksia 37/1991. (Väitöskirja.)
Pantzar, Mika, Shove, Elizabeth: Manufacturing leisure – Innovations in happiness, well-being and fun. NCRC publications, 1/2005.

Mika Rintala (s. 1966) on suomalainen muusikko ja soitinrakentaja. Porista kotoisin oleva ja nykyään Nokialla asuva Rintala on julkaissut lukuisia elektronisen musiikin albumeja nimellä Verde. Lisäksi hän on ollut jäsenenä yhtyeissä Ektroverde, Eturivi ja Kirvasto sekä tehnyt yhteistyötä muun muassa Circlen kanssa. Suurin osa Rintalan albumeista on ilmestynyt omakustanteena, mutta niitä on julkaissut myös muun muassa Karkia Mistika Records.

Mika Toimi Waltari (19. syyskuuta 1908 Helsinki, Suomen suuriruhtinaskunta – 26. elokuuta 1979 Helsinki, Suomi) oli merkittävä suomalainen kirjailija. Tavattoman tuotteliaana tunnetun Waltarin julkaisuluettelo käsittää romaaneja, runoja, novelleja, pienoisromaaneja, satuja, näytelmiä, kuunnelmia, propagandamateriaalia, arvosteluja, elokuvakäsikirjoituksia, matkakertomuksia ja sarjakuvariimejä.Waltarin menestysteoksia ovat olleet kansainvälisille bestseller-listoille nousseet laajat historialliset romaanit, joista tunnetuin on Sinuhe egyptiläinen (1945), nykyaikaan sijoittuvat pienoisromaanit sekä Komisario Palmu -dekkarit, jotka on myös filmattu. Waltarin elokuvakäsikirjoituksista menestynein on Kulkurin valssi (1941).
Waltarin synnyinkoti oli Helsingin Siltasaaressa Saariniemenkatu 6:ssa olleessa talossa. Kuvanveistäjä Jouko Toiviaisen suunnittelemassa muistolaatassa nykyisen talon seinässä lukee: ”Tällä paikalla sijainneessa talossa syntyi 19.9.1908 kirjailija akateemikko Mika Waltari”, ja siinä on myös Waltarin kasvokuva.Waltarin pappisisä Toimi Waltari kuoli pojan ollessa viisivuotias, jolloin kasvatusvastuu jäi äidille. Mikalla oli kaksi veljeä: Samuel (kutsumanimeltä Samuli) ja Erkki. Samuli oli Mikaa kaksi vuotta vanhempi ja Erkki viisi vuotta nuorempi.Mikan isä Toimi ja setä Toivo Waltari olivat molemmat teologeja ja julkaisivat lukuisia uskonnollisia kirjoja. Kirjat julkaisi useimmiten Suomen Merimieslähetys.Waltari kirjoitti 1926 ylioppilaaksi Helsingin suomalaisen normaalilyseon klassiselta linjalta. Hän oli koulun pilalehden Pillerin toimittaja. Koulun jälkeen Waltari aloitti teologian opinnot Helsingin yliopistossa mutta siirtyi elämänkatsomuksellisen kriisin jälkeen pian filosofisen tiedekunnan historiallis-kielitieteelliseen osastoon. Filosofian kandidaatiksi hän valmistui 1929. Hänen käytännöllisen filosofian pro gradu -tutkielmansa Taivaallinen ja maallinen rakkaus käsitteli uskonnon ja erotiikan välistä suhdetta.
Kirjallisen uran Waltari aloitti 17-vuotiaana Merimieslähetyksen tilaamalla uskonnollisella kertomuksella Jumalaa paossa. Waltari oli mukana myös Tulenkantajien piirissä ja ehti ennen läpimurtoteostaan Suuri illusioni (1928) kirjoittaa runoja ja salanimellä Kristian Korppi kauhunovellikokoelman Kuolleen silmät. Hän piti aluksi itseään nimenomaan runoilijana. Runoilijaryhmänä aloittanut, varsin lyhytaikainen Tulenkantajat ei ollut ohjelmallisesti yhtenäinen ryhmä. Yhteistä siihen kuuluneille oli vain iloinen, vapautunut perusmieliala, luottamus ihmisyyteen ja nuoren tasavallan sekä suomalaisen kulttuurin tulevaisuuteen ja kiinnostus kirjallisuuden ja tekniikan alan uusiin ilmiöihin. Runosta proosaan siirtyneen Waltarin Suuri illusioni ilmensi näitä tunnelmia, ja teoksesta tuli 1920-luvun kulttiromaani. Toisin kuin muut tulenkantajat, Waltari pystyi nopeasti sopeutumaan enemmistöön ja kirjoittamaan sekä viihdettä että taidetta.Tammikuussa 1930 Mika Waltari matkusti Rivieralle, jossa oleskeli Nizzassa, Mentonissa ja Monte Carlossa. Helmikuun alussa hän jatkoi matkaansa Pariisiin ja viipyi siellä maaliskuun loppupuolelle asti. Matka auttoi Waltarin eroon kiusallisesta tuttavuudesta Minna Craucheriin. Vuonna 1932 murhattu Craucher oli esikuvana Suuren illusionin madame Spindelille.
Waltari aloitti varusmiespalveluksensa 1930 Uudenmaan rykmentissä Santahaminassa, jonne tuolloin kuljettiin meritse. Jo palvelukseen astuessaan Waltari oli kuuluisuus. Hänet määrättiin aliupseerikoulutukseen Parolaan. Reserviupseerikoulussa hän tunsi tiettyä ”aateluuden tuntoa” vastuun lisääntymisen myötä. Upseerikoulutuksessa hän joutui auto-onnettomuuteen. RUK:n kuljetusauton tieltä suistumisessa hän loukkasi päänsä, ja hänet vapautettiin kesken palveluksen. Toinen syy vapautukseen oli hänen sairastamansa kuiva keuhkopussitulehdus.Waltari kirjoitti asevelvollisuusajastaan armeijamyönteisen omaelämäkerrallisen teoksen Siellä missä miehiä tehdään (1931) vielä Tilkassa toipuessaan. Toisaalta isänsä ystävälle Jalo Sihtolalle lähettämässään kirjeessä Waltari tekee selväksi, ettei viihdy armeijassa. Waltari-tutkija Panu Rajala on arvellut, että Waltarin yksi vaikutin armeijamyönteisen teoksen tekemiseen oli, että hänen morsiamensa Marjatta Luukkosen isä oli lääkintäkenraalimajuri Emil Luukkonen ja Waltari halusi miellyttää tulevaa appeaan.
Waltari meni 1931 naimisiin Marjatta Luukkosen kanssa. Perheeseen syntyi 1932 tytär Satu. Perheensä elättämiseksi Waltari omaksui ammattikirjoittajan työmoraalin. Hänellä oli vakinainen työ Suomen Kuvalehden toimittajana vuoteen 1938 saakka, jolloin hän jäi vapaaksi kirjailijaksi. 1930-luvulla hän kirjoitti romaaneja, novelleja, satuja, runoja ja 26 näytelmää. Vuosikymmen olikin hänen uutterimpia kirjoittajarupeamiaan, minkä osaltaan mahdollisti opintojen loppuun vieminen jo aiemmin.Sotien aikana Waltari työskenteli Valtion tiedoituslaitoksessa. Hän osallistui sotapropagandan tekoon muun muassa kirjoittamalla tietokirjat Neuvostovakoilun varjossa (1942, näköispainos 1994), Totuus Virosta, Latviasta ja Liettuasta (1941, salanimellä Nauticus) sekä romaanit Antero ei enää palaa (1940) ja Rakkaus vainoaikaan (1943). Hän kirjoitti paljon lehtiartikkeleita, isänmaallisia reportaaseja rintamalta ja sanomalehtien pääkirjoituksia.Waltari osallistui lokakuussa 1942 suomalaisten kirjailijoiden vierailuun Weimarin kirjailijakokoukseen, joka pidettiin ministeri Joseph Goebbelsin suojeluksessa.Syksyllä 1946 hän aloitti Istanbuliin suuntautuneen matkan, jonka aikana hän poikkesi vajaaksi viikoksi Sveitsiin ja tapasi siellä myös Jean-Louis Perret’n, jonka Sinuhe-ranskannoksen ensimmäinen osa ilmestyi 1947–1948 ja nosti Sinuhen maailmanmaineeseen.
Sodan jälkeen ilmestyi muinaiseen Egyptiin sijoittunut romaani Sinuhe egyptiläinen (1945), josta tuli kansainvälinen menestys ja Waltarin pääteos. Sinuhen jälkeen Waltari kirjoitti useita historiallisia romaaneja, kuten Mikael Karvajalka (1948), Mikael Hakim (1949) sekä kristinuskon varhaisvaiheista kertovat Valtakunnan salaisuus (1959) ja Ihmiskunnan viholliset (1964).Vuoden 1964 jälkeen Waltarin innoitus kuihtui. Hän yritteli vielä yhtä historiallista romaania aiheena Maltan ritarikunta, mutta se jäi valmistumatta. Hän pystyi suunnittelemaan päässään kirjan henkilöt ja juonen, mutta kun tuli aika alkaa kirjoittaa tarinaa paperille, hän ei saanut syntymään lainkaan tekstiä. Tämä oli kirjoittamista rakastaneelle Waltarille raskasta.
Loppuvuosinaan Waltari nautti arvostusta, jota aktiivivuosina ei aina herunut, sillä häntä pidettiin usein vain viihdekirjailijana. Varsinaisen kirjailijanuran päätyttyä Waltari esiintyi vielä paljon julkisuudessa. Hän oli Suomen Akatemian jäsen, mikä velvoitti hänet auttamaan ja opastamaan nuoria kirjailijoita. Waltari oli aktiivisesti mukana neuvottelemassa kirjojensa käännöksistä sekä suunnittelutyössä, kun hänen vanhoista töistään julkaistiin uusia painoksia ja lyhyempiä tekstejä koottiin kokoelmateoksiksi. Hän muun muassa kirjoitti esipuheita kirjojensa uusintapainoksiin.Maaliskuussa 1972 Mika Waltari ja Väinö Linna osallistuivat näkyvästi WSOY:n yhtiökokoukseen, jota edelsi kuohunta kustantamon johdossa: hallintoneuvosto päätti tammikuussa erottaa pääjohtaja Hannu Tarmion äänin 5–3, minkä seurauksena kustannusliikkeen kirjailijat kärkiniminään juuri Waltari ja Linna asettuivat puolustamaan Tarmiota. Lopulta yhtiökokous kumosi erottamispäätöksen.Vanhalla iällä Waltarin voimia verotti keuhkosyöpä. Häneltä leikattiin toinen keuhko vuonna 1968, ja sen jälkeen hän oli hauras. Hän ei kuitenkaan lopettanut tupakointia. Kesällä 1979 syöpä uusiutui, ja elokuun 26. päivä Waltari kuoli. Hän kieltäytyi kivunlievitykseen tarjotusta morfiinista sanoen: ”Kuolema on niin ainutkertainen, että haluan kokea sen selvällä järjelläni”. Waltari on haudattu Hietaniemen hautausmaan Taiteilijainmäelle.
Waltarin tytär Satu Waltari, myöhemmin Satu Elstelä, oli myös kirjailija. Satu Waltarin aviomies oli teatteriohjaaja Esko Elstelä, ja heidän poikansa, Waltarin tyttärenpoika Joel Elstelä on julkaissut yhden romaanin ja yhden novellikokoelman.
Waltari asui suurimman osan elämästään Helsingin Etu-Töölössä osoitteessa Tunturikatu 13. Nuoren avioparin vuonna 1932 ostamassa asunnossa on noin 135 neliötä, viisi huonetta, halli, kylpyhuone, WC ja keittiö. Waltari selitti myöhemmin tuotteliaisuuttaan sillä, että hänen täytyi saada poikkeuksellisen suuri asunto maksetuksi ja lisäksi elättää perheensä.
Mika Waltari oli erittäin tuottelias kirjailija, jonka tuotantoon kuuluu yli 25 romaania, viitisentoista pienoisromaania, 34 näytelmää ja lisäksi kuunnelmia, pieniä dialogeja, elokuvakäsikirjoituksia, runoja, matkakertomuksia, novelleja ja lukuisia muita tekstejä. Hänen ensimmäinen julkaistu teoksensa oli Jumalaa paossa vuonna 1925, ja viimeiset tekstit hän saneli Ihmisen ääni -sarjassa ilmestyneeseen teokseen vuonna 1978. Hänen teoksistaan on otettu jatkuvasti lisäpainoksia ja niitä on julkaistu myös erilaisina kokoelmina; esimerkiksi hänen näytelmänsä julkaistiin yhtenä kokoelmana vasta 1999.
Waltarin läpimurtoteos oli Suuri illusioni, josta tuli 1920-luvun kulttiromaani. Nuori lukijakunta otti omakseen Pariisissa Hotel de Sueden huoneessa parissa kuukaudessa syntyneen teoksen. Se on yhä käännetyin suomalainen esikoisromaani. Seuraava romaani Appelsiininsiemen (1931) on kertomus aikansa nuorison elämästä.Vuosina 1933–1935 Waltari kirjoitti kolme romaania – Mies ja haave (1933), Sielu ja liekki (1934) ja Palava nuoruus (1935) – jotka ilmestyivät myöhemmin hieman lyhennettyinä yhteisteoksena nimellä Isästä poikaan (1942). Kuva kolmen sukupolven Helsingistä piirtyy pitkälti Waltarin oman suvun vaiheiden kautta. Surun ja ilon kaupunki (1936) on yhdenpäivänromaani, joka esittää katkelmia 1930-luvun Helsingin asukkaiden elämästä. Markku Envall on arvioinut sen herätteiden tulleen niin F. E. Sillanpään Ihmiset suviyössä -maalaiskuvauksesta kuin Euroopassa tuohon aikaan tunnustetusta unanimismin aatteestakin. Sen vaikutuksesta Waltari tarkastelee kaupunkia eräänlaisena henkisenä yhteisönä, jossa ihmiskohtalot koskettavat toisiaan. Helsinki-romaanien sarjallaan Waltari nosti suomalaisessa kirjallisuudessa esille kaupungin ja nousevan keskiluokan kuvausta.Sotavuosina Waltari kirjoitti kaksi tendenssiromaania: talvisotaa kuvaavan Antero ei enää palaa (1940) ja välirauhan aikaan sijoittuvan Rakkaus vainoaikaan (1943). Lisäksi hän kirjoitti Ruotsin historiasta kertovan romaanin Kaarina Maununtytär ja 1800-luvun Suomeen sijoittuvan Tanssi yli hautojen.Myös salapoliisiromaanit Kuka murhasi rouva Skrofin? (1939) ja Komisario Palmun erehdys (1940) ilmestyivät sotavuosina, ja niitä seurasi yli kaksikymmentä vuotta myöhemmin Tähdet kertovat, komisario Palmu! (1962).Waltari oli pitkään ollut kiinnostunut egyptologiasta, ja sodan jälkeen ilmestyi muinaiseen Egyptiin sijoittunut romaani Sinuhe egyptiläinen (1945), josta tuli kansainvälinen menestys ja Waltarin pääteos. Englanninkielinen käännös pääsi Yhdysvalloissa bestseller-listalle. Sinuhe on ilmestynyt 41 kielellä.Sinuhen jälkeen Waltari kirjoitti historialliset romaanit Mikael Karvajalka (1948) ja Mikael Hakim (1949). ”Hakimia” Markku Envall pitää länsimaisessa kirjallisuudessa ainutlaatuisena käyntikorttina islamilaiseen maailmaan. Sen tapa kuvata muslimimaailmaa sisältä päin on hänestä ollut radikaali jo ilmestymisaikanaan Suomen kaltaisessa läpeensä luterilaisessa maassa. Myös Johannes Angelos (1952) kertoo kristityn ja islaminuskoisen maailman kohtaamisesta. Teos sijoittuu Konstantinopolin piirityksen aikoihin 1400-luvulle. Johannes Angeloksessa Waltari käytti myös osia vuotta aikaisemmin tekemästään käsikirjoituksesta, joka käsitteli Johanneksen nuoruusvuosia. Käsikirjoitus julkaistiin vasta Waltarin kuoleman jälkeen 1981 nimellä Nuori Johannes.Manilianus-romaanit Valtakunnan salaisuus (1959) ja Ihmiskunnan viholliset (1964) kertovat kristinuskon varhaisvaiheista. Historiallisten romaanien sarjaan kuuluu lisäksi Turms, kuolematon (1955). Tekijä suuntasi historialliset teoksensa yleismaailmalliselle lukijakunnalle; ainoastaan Mikael Karvajalka tapahtuu osittain Suomessa.Waltarin historiallisille romaaneille tyypillistä on suuri sivumäärä, yleensä noin 800–1000 sivua. Niissä esiintyy kuvitteellisten päähenkilöiden lisäksi usein runsaasti todellisia historian merkkihenkilöitä. Waltari tutustui etukäteen perusteellisesti aikakauteen, johon aikoi romaaninsa sijoittaa, joten niiden ympäristö on yksityiskohtia myöten todenmukainen.Neljä päivänlaskua (1949) on eräänlainen romaani romaanista. Se sijoittuu aikaan, jolloin Waltari kirjoitti ”kiusallista ja häiritsevää” Sinuhea. Kirjailijan omien sanojen mukaan teos on ”valepukuun verhottu, sentimentaalinen rakkauskertomus”.Vuonna 1958 ilmestynyttä suppeaa aikalaisromaania Feliks onnellinen Markku Envall pitää parhaana suomalaisena uskonnollisena romaanina. Ilmestymisaikanaan ristiriitaisen vastaanoton saanut kirja pohtii kysymystä, kuinka voi olla kristitty nykyaikana. Envallin arvion mukaan romaani on parhaiten ymmärrettävissä tekijänsä teologisen tiedekunnan aikaisen kurssitoverin Erkki Niinivaaran omintakeista ajattelua vasten.
Kirjallisesti merkittävimpinä pidetään usein Waltarin niin sanottuja pienoisromaaneja, joille on ominaista voimakas aistillisuus ja erotiikka. Pienoisromaaneja ilmestyi Waltarilta pääasiassa 1940-luvulla ja 1950-luvun alussa. Pienoisromaanit Ei koskaan huomispäivää (1942) ja Jokin ihmisessä (1944) Waltari julkaisi ensin omakustanteina. WSOY kieltäytyi julkaisemasta Waltarin moraalisesti epäilyttäviksi katsomiaan, rikosta ja kiellettyä rakkautta käsitteleviä teoksia. Näissä teoksissa kirjailija saattoi ilmaista itseään ilman menestyskirjailijan paineita, ja näin ihmismielen yöpuolen kartoittaminen sekä elämänfilosofinen ja eksistentiaalinen pohdiskelu kävivät mahdollisiksi. Vuonna 1953 WSOY saattoi julkaista kuuden pienoisromaanin kokoelman Kuun maisema. Kaikkiaan Mika Waltari kelpuutti 13 teostaan yhteisniteeseen Pienoisromaanit.Tunnetuimpia pienoisromaaneja on Vieras mies tuli taloon, jolla Waltari voitti WSOY:n pienoisromaanikilpailun 1937. Markku Envall pitää kirjaa osoittelevuudessaankin eräänlaisena suomalaisvastineena D. H. Lawrencen Lady Chatterleyn rakastajalle. Teos oli Waltarin ensimmäinen käännösmenestys.
Fine van Brooklynissa (1941) kokematon tiedemies matkustaa Bretagneen ja joutuu siellä laskelmoivan naisen valtaan. Jokin ihmisessä sijoittuu päällisin puolin alamaailmaan ja lienee luettavissa kirjailijaa kiinnostaneen kalvinismin valossa. Ei koskaan huomispäivää on kolmiodraama rikoksesta ja sen tunnustamisesta. Samalla se on kuvaus levottomasta ajasta kahden maailmansodan välissä.
Waltari kirjoitti uransa aikana myös kolmisenkymmentä näytelmää. Jotkut niistä toimivat suurten romaanien esitöinä, kuten Sinuhe Egyptiläisen kanssa samaan ajanjaksoon sijoittuva Akhnaton, auringosta syntynyt (1936) ja 1500-lukua kuvaava Paracelsus Baselissa (1943). Osa näytelmistä oli poliittisia, kuten Yö yli Euroopan (1934), joka kertoo aikansa poliittisista aatteista ja niiden välisistä jännitteistä. Keveämmistä näytelmistä monet ovat tulleet tunnetuksi myös elokuvina, kuten Kuriton sukupolvi (1936), Gabriel, tule takaisin (1945), Noita palaa elämään (1946) ja Huhtikuu tulee (1949). Näytelmistä on myöhemmin julkaistu kokoelma Mika Waltarin näytelmät (1999).
Waltari oli ahkera elokuvakäsikirjoittaja. Ehdottomasti tunnetuin hänen käsikirjoittamistaan elokuvista on T. J. Särkän ohjaama Kulkurin valssi (1941). Muita ovat esimerkiksi Helmikuun manifesti (1939) ja Oi, kallis Suomenmaa (1940). Suunnitellessaan elokuvaa Maailman kaunein tyttö (1953) Armi Kuuselan kunniaksi ohjaaja-tuottaja Veikko Itkonen antoi lehdille haastattelun, jossa hän sanoi, että elokuvan käsikirjoituksen tulee tekemään Mika Waltari. Waltari itse sai tietää tästä suunnitelmasta ensimmäistä kertaa lukiessaan Itkosen haastattelua lehdestä. Kilttinä miehenä hän kuitenkin suostui käsikirjoittajaksi.Waltarin teosten pohjalta on tehty 33 elokuvaa. Suomalaisille tunnetuimpia lienevät Matti Kassilan ohjaamat Komisario Palmu -elokuvat ja näytelmien pohjalta tehdyt komediat, kuten Gabriel, tule takaisin. Pienoisromaanin Ei koskaan huomispäivää pohjalta on tehty elokuva Verta käsissämme. Vieras mies tuli taloon on filmattu kahdesti, ja sen nimestä on tullut lentävä lause.Näytelmänsä Omena putoaa... pohjalta tekemästään elokuvan Omena putoaa käsikirjoituksesta Waltari sai Jussi-palkinnon. Jo heti ensi-illan jälkeen käsikirjoitusta kiitettiin Waltarin parhaaksi, samoin sen dialogia.Kansainväliselle yleisölle tunnetuin Waltarin romaanin pohjalta tehty elokuva on kuitenkin Michael Curtizin ohjaama Sinuhe, egyptiläinen (1954), jonka käsikirjoituksen tosin tekivät Philip Dunne ja Casey Robinson.
Waltari kirjoitti nuoruudessaan paljon runoja, ja hän pitikin itseään aluksi ennen kaikkea runoilijana. Hänen ensimmäiset runonsa ilmestyivät Nuoren Voiman Liiton antologiassa Nuoret runoilijat vuonna 1926 nimellä Kristian Korppi, ja nopeassa tahdissa sen jälkeen ilmestyivät Sinun ristisi juureen (1927) ja Muukalaislegioona (1929) ja Valtatiet (1928) yhdessä Olavi Laurin (Olavi Paavolainen) kanssa. Myöhemmin Waltarin runoja ilmestyi kokoelmissa Runoja 1925–1945 ja Pöytälaatikko.
Waltari kirjoitti matkakertomuksia. Yksinäisen miehen juna, vuonna 1929 ilmestynyt saman vuoden kesään sijoittuva matkakertomus, kuvaa vastavalmistuneen kandidaatin matkaa Konstantinopoliin. Matkakirjassa Lähdin Istanbuliin (1948), joka kuvaa sodanjälkeistä Eurooppaa, Waltari kirjoittaa matkasta, jonka hän teki Sinuhen ilmestyttyä löytääkseen aineistoa seuraavia historiallisia romaanejaan varten. Waltarin lehdissä ilmestyneitä matkakertomuksia on julkaistu Rudy de Casseresin ja Raimo Salomaan toimittamassa kokoelmassa vuonna 1989.Asevelvollisuusajastaan Waltari kirjoitti armeijamyönteisen omaelämäkerrallisen teoksen Siellä missä miehiä tehdään 1931. Teosta on sanottu oikeiston ”tilaamaksi” vastineeksi Pentti Haanpään armeijakriittiselle Kentälle ja kasarmille. Markku Envall on luonnehtinut sitä 1984 Kirjailijoiden kentät ja kasarmit -teoksessa edelleen myönteisimmäksi varusmieselämän kuvaukseksi Suomen kirjallisuudessa.Waltarin välityönään pitämä aloitteleville kirjailijoille tarkoitettu opas Aiotko kirjailijaksi? ilmestyi 1935. Muun muassa Kalle Päätalo on maininnut oppaan merkityksen oman kirjailijauransa alkuvaiheessa.Waltari ryhtyi vuonna 1934 kirjoittamaan runomuotoiset tekstit Asmo Alhon piirtämään sarjakuvaan Kieku ja Kaiku, joka ilmestyi Kotiliedessä vuoteen 1975. Näitä riimittelyjä on arvioitu Waltarin kotimaassa luetuimmiksi teksteiksi.
Waltarin alun perin eri lehtiin kirjoittamia novelleja on myöhemmin julkaistu kokoelmissa Novelleja ja Viisi ässää ja muita kertomuksia. Hän kirjoitti myös satuja, joita on julkaistu muun muassa kokoelmissa Dshinnistanin prinssi ja Kiinalainen kissa.Vuonna 1978 ilmestyi Ihmisen ääni -sarjassa Ritva Haavikon toimittama Waltarin tekstien retrospektiivinen valikoima. Kirjaan Ihmisen ääni. Nöyryys − intohimo koottiin Waltarin kirjoituksia eri vuosikymmeniltä tuotannon alusta lähtien ja näin pyrittiin luomaan yhtenäinen kuva Waltarin maailmankatsomuksesta. Kirja sisältää muun muassa lyhennelmän hänen pro gradu -tutkielmastaan vuodelta 1928. Osan kirjoituksista Waltari laati erityisesti tätä kirjaa varten sen ilmestymisvuonna 1978, ja ne jäivät hänen viimeisiksi kirjallisiksi töikseen.Vasta Waltarin kuoltua ilmestyivät teokset Mikan runoja ja muistiinpanoja 1925–1978 (1979) ja Kirjailijan muistelmia (1980) Haavikon toimittamina. Haavikko haastatteli 1970-luvulla Waltaria hänen elämästään ja työstään. Haastattelut olivat pitkiä, ja niiden pohjalta Haavikko toimitti artikkelimuotoisen 370-sivuisen Waltarin elämäkerran Mika Waltari: Mielikuvituksen jättiläinen, joka valmistui 1982. Waltarin tytär Satu Elstelä on todennut, ettei muistelmien antama kuva aina vastaa todellisuutta. Ongelmaa on käsitellyt Markéta Hejkalová kirjoittamassaan elämäkerrassa Mika Waltari. The Finn sekä Waltari-tutkija Juha Järvelä.
Waltari oli ammattikirjoittaja ja otti huomioon toiveet, joita tekstien tilaajat hänelle esittivät. Esimerkiksi Gabriel, tule takaisin -komedia sai alkunsa Helge Raninin pyynnöstä. Hän toivoi kiertueella esitettäväksi nelinäytöksistä hauskaa näytelmää, jossa on yksi lavastus, kolme naisroolia ja suuri miesrooli.Waltari oli kirjoittajana monipuolinen, hän hallitsi niin kevyet komediat kuin vakavat ja pohdiskelevat teokset. Hänet muistetaan myös ahkeruudestaan: vain harva suomalainen kirjailija on pystynyt samanlaiseen kirjoitusnopeuteen ja julkaisutiheyteen. Kriitikoitaan hämätäkseen – ja ehkä nolatakseenkin – Waltari osallistui kirjoituskilpailuihin usein salanimillä.Viihteellisimpiä kirjojaan ja novellejaan Waltari julkaisi myös salanimillä, ehkä siksi ettei itsekään arvostanut niitä kovin paljon tai sitten vain kätkeäkseen tuotteliaisuuttaan.
Mika Waltaria kuvaillaan usein rauhalliseksi, ystävälliseksi ja lämpimäksi ihmiseksi. Waltarin elämään kuului kuitenkin myös dipsomania-tyyppinen alkoholismi sekä vaikeita unettomuus- ja masennuskausia, jotka pakottivat hänet monesti sairaalahoitoon. Tapahtumat seurasivat toisiaan yleensä tietyssä järjestyksessä: työn loppuun saattaminen, masennus, juomaputki, suhde tai ihastuminen, oivallus uudesta aiheesta ja työhön palaaminen.Selvinä kausina juopotteluretket nolottivat Waltaria, ja hänen suhteensa alkoholiin oli ongelmallinen. Hän kuitenkin puhui asiasta melko avoimesti vanhemmalla iällä. Waltari kertoi julkisesti myös mielisairaalakokemuksistaan lehtihaastattelussa 1970-luvulla. Tekoa pidettiin melko rohkeana, sillä tuolloin mielisairauksia pidettiin usein häpeällisenä ja salailtavana asiana.
Mika Waltari oli saanut ankaran kristillisen kasvatuksen ja kamppaili koko ikänsä kristinuskon kanssa. Vaikka hän keskeytti teologian opintonsa, hän osallistui säännöllisesti kurssinsa vuosijuhliin. Turms, kuolematon -romaanissa Waltari saattoi luonnostella omaa käsitystään uskonnosta, koska etruskien uskonnosta ei tiedetä paljoa. Reijo Vahtokarin mukaan Turmsissa on nykyajan käsittein suorastaan new age -piirteitä. Sen jälkeen kirjailija kuitenkin palasi kotoiseen Helsinkiin ja kristinuskoon kirjassa Feliks onnellinen.Usko tarjosi Waltarille perusteen myönteisen elämänkatsomuksen omaksumiselle ihmisten aiheuttamista pettymyksistä huolimatta. Tästä huolimatta kirjailija esiintyi toistuvasti alituisena skeptikkona. Waltari tunnusti, ettei ihminen voi elää ilman uskoa, mutta ajatteleva ihminen ei voi myöskään elää ilman epäilyä. Siitä huolimatta Waltarin myöhäistuotanto osoittaa kirjailijan löytäneen kristinuskosta sellaista toivoa ihmiskunnan tulevaisuudelle, joka tuntui tyystin hävinneen hänen pääteoksestaan Sinuhe egyptiläisestä (1945).
Mika Waltaria pidetään usein oikeistolaisena, kuitenkin liberaalina ja suvaitsevana. Katri Vala kutsui Waltaria ”kokoomuslaiseksi moralistiksi ja äitienpäiväpuhujaksi”. Waltari kuvaili vuonna 1972 olevansa ”harhaileva äänestäjä”, jonka äänestysvalinta perustuu enemmän henkilöön kuin puolueeseen. Hän kertoi myös äänestävänsä aina naista, koska naiset ovat hänen mielestään paljon miehiä järkevämpiä.Waltari suomensi kansallissosialistien kulttiteoksen, Hanns Heinz Ewersin kirjoittaman Horst Wesselin elämäkerran Horst Wessel: Eräs saksalainen kohtalo (WSOY, 1933). Muistelmissaan Waltari kertoo, ettei tuohon aikaan tuntenut kansallissosialistista aatetta kovin hyvin. Vuonna 1939, ennen toisen maailmansodan alkua, hän kirjoitti matkastaan Euroopassa artikkelin, jossa kuvaili natsi-Saksaa melko myönteiseen sävyyn.
Mika Waltarin tekstit ovat hyvin visuaalisia, ja kuvataide vaikutti hänen kirjoittamiseensa. Waltari on kertonut ympäröineensä itsensä kuvataiteella. Taulut olivat hänelle ystäviä ja seuralaisia. Hän oli myös ahkera taidenäyttelyissä ja museoissa kävijä. Waltarin itsensä mukaan: 
»Luovina vuosinani, vaikeina vuosina, masennuksen aikoina kuvaamataide antoi minulle tavattoman paljon, se täytti oman tyhjyyteni ja teki taas elämän elämisen arvoiseksi ehkä juuri siksi, että taiteen ilmaisukeinot ovat kokonaan toiset kuin kirjallisuuden.» 
Ateneumin taidemuseossa syksyllä 2008 esitettyyn näyttelyyn koottiin Mika Waltarille tärkeiden Eemu Myntin, Yrjö Saarisen, Otto Mäkilän, Mauno Markkulan ja Aimo Kanervan teoksia. Näyttelyn yhteydessä julkaistiin muun muassa kirja, johon on koottu kaikki Waltarin kirjoitukset näyttelyn viidestä taiteilijasta. Kirjan muut artikkelit kertovat Waltarin suhteesta kuvataiteeseen.
Waltari palkittiin vuonna 1952 Pro Finlandia -mitalilla. Waltarin kunniaksi Suomen Kirjailijaliitto myöntää vuosittain Waltari-palkinnon ansioituneille nuorille kirjailijoille.
Helsingin Etu-Töölössä on lähellä Waltarin kotia Mika Waltarin muistomerkki. Veikko Hirvimäen veistos Kuningasajatus on saanut ideansa Turms kuolemattomaan sisältyvästä lauseesta ”Ihmisessä itsessään ovat pisimmät matkat.” Aikoinaan käytiin kiivasta keskustelua, millainen sen tulisi olla. Monet olisivat halunneet näköispatsaan. Waltari itse totesi, että kun hänestä aika jättää, hänen muistokseen voitaisiin rakentaa Helsingin keskustaan julkinen pisoaari.
Kirjailijan muistoa vaalii vuonna 2000 perustettu Mika Waltari -seura, joka muun muassa julkaisee Illusioni-nimistä vuosikirjaa.Helsingin Töölön kirjaston neljännen kerroksen monitoimitila avattiin Mika Waltari -saliksi nimettynä kirjailijan syntymän 99-vuotispäivänä 19. syyskuuta 2007.Waltarille omistettuja nimikkotaivaankappaleita ovat asteroidi n:o 4266 (Mika Waltari) ja asteroidi n:o 4512 (Sinuhe).Vuosi 2008 oli Waltarin syntymän satavuotisjuhlavuosi, ja Waltaria muistettiin monissa tilaisuuksissa, lehtiartikkeleissa sekä radio- ja televisio-ohjelmissa. Rahapaja julkaisi Waltarin kunniaksi nimellisarvoltaan 10 euron hopeisen juhlarahan. Sinuhe egyptiläinen äänestettiin tuolloin suomalaisten rakkaimmaksi kirjaksi. Syksyllä WSOY julkaisi Panu Rajalan kirjoittaman 850-sivuisen Waltarin elämäkerran Unio mystica: Mika Waltarin elämä ja teokset sekä Marketa Hejkalován kirjoittaman englanninkielisen teoksen Mika Waltari the Finn, joka on käännös tšekin kielestä. Aku Ankka -lehdessä julkaistiin sarjakuvataiteilija Kari Korhosen laatima, Waltarille omistettu 11-sivuinen juhlasarjakuva, jossa esiintyvät myös itse Waltari sekä ”vanhentuneet” Kieku ja Kaiku.Pornaisissa sijaitsevaan Laukkosken kylään perustettiin vuonna 2014 Mika Waltarin koulu.
Isästä poikaan. Yhteislaitos Helsinki-trilogiasta 1933–35.   WSOY, 1942.  ISBN 978-951-0-34014-1.   
Nainen tuli pimeästä ja muita novelleja.    WSOY, 1943.  ISBN 951-0-15019-3.   
Mikan runoja ja muistiinpanoja 1925–1978.    WSOY, 1979.  ISBN 951-0-28425-4.   
Matkakertomuksia – Mika Waltarin matkassa 1927–1968.    WSOY, 1988.  ISBN 951-0-28005-4.   
Envall, Markku: Suuri illusionisti: Mika Waltarin romaanit.   Porvoo Helsinki Juva: WSOY, 1994. ISBN 951-0-19650-9.    
Haavikko, Ritva: Mika Waltari, valloittaja.   Helsinki: WSOY, 2008. ISBN 978-951-0-32484-4.    
Haavikko, Ritva (toim.): Mika Waltari: Mielikuvituksen jättiläinen.   Porvoo Helsinki Juva: WSOY, 1982. ISBN 951-0-11565-7.    
Hejkalová, Markéta: Mika Waltari: The Finn.   Helsinki: WSOY, 2008. ISBN 978-951-0-34335-7.    (englanniksi)
Järvelä, Juha: Waltari ja sukupuolten maailmat.   Helsinki: Avain, 2013. ISBN 978-951-692-972-2.    
Lindstedt, Risto & Vahtokari, Reijo: Mika Waltari: Muukalainen maailmassa.   Helsinki: WSOY, 2007. ISBN 978-951-0-32457-8.    
Nummelin, Juri: Unohdettu Waltari.   Helsinki: BTJ, 2008. ISBN 978-951-692-712-4.    
Rajala, Panu: Noita palaa näyttämölle: Mika Waltari parrasvaloissa.   Porvoo Helsinki Juva: WSOY, 1998. ISBN 951-0-23014-6.    
Rajala, Panu: Unio mystica: Mika Waltarin elämä ja teokset.   Helsinki: WSOY, 2008. ISBN 978-951-0-31137-0.    
Waltari, Mika: Kirjailijan muistelmia. Toimittanut Ritva Haavikko.  Porvoo Helsinki Juva: WSOY, 1980 (4. painos 1998). ISBN 951-0-10083-8.    
Waltari, Mika: Mika Waltarin mietteitä. Toimittanut Kalevi Haiko.  Porvoo: WSOY, 1982. ISBN 951-0-11433-2.
Mika Waltari Kansallisbiografia-verkkojulkaisu. Helsinki:  Suomalaisen Kirjallisuuden Seura.    
Helena Pilke: Miehet, naiset ja Mika W. Kirja-arvio teoksesta: Järvelä, Juha: Waltari ja sukupuolten maailmat. Helsinki 2013. (Agricolan arvostelujulkaisu 22.4.2013)
Mika Waltari 375 humanistia -sivustolla 6.3.2015, Helsingin yliopiston humanistinen tiedekunta
Lasse Lehtinen: Mika Waltari kirjoitti Ailille: ”Oma, pieni, suloinen” SK 20/2016
Mikael Antero Granlund (s. 26. helmikuuta 1992 Oulu) on suomalainen jääkiekkoilija, joka edustaa NHL-joukkue Nashville Predatorsia. Hän on pelipaikaltaan keskushyökkääjä, mutta on pelannut maajoukkeessa sekä seurajoukkueissa myös laitahyökkääjänä. Minnesota Wild varasi Granlundin ensimmäisen kierroksen yhdeksäntenä pelaajana NHL:n varaustilaisuudessa 2010.Granlund voitti vuonna 2011 sekä Suomen- että maailmanmestaruuden. Kevään 2011 MM-kilpailut olivat Granlundin ensimmäiset Suomen A-maajoukkueessa pelaamat arvokisat ja lopullinen läpimurto. Vuoden 2011 saavutukset nostivat hänet koko Suomen tietoisuuteen ja hänestä tuli maan puhutuimpia urheilijoita. Varsinkin MM-kilpailujen välierässä Venäjää vastaan Granlundin tekemä ilmaveivimaali toi Granlundille kulttipelaajan maineen Suomessa. SM-liigassa Granlund aloitti Oulun Kärpissä, josta hän siirtyi maaliskuussa 2009 Helsingin IFK:hon suuren sopimuskohun jälkeen. HIFK:ssa hän oli kolmen kauden ajan joukkueensa avainpelaajia.
Granlund pitää itseään lähtökohtaisesti keskushyökkääjänä, mutta hän pelasi laitahyökkääjänä tulokaskautensa SM-liigassa ja NHL:ssä kaudesta 2016–2017 lähtien. Myös Suomen A-maajoukkueessa Granlund on pääasiassa ollut laitahyökkääjä. Granlundin vahvuuksia ovat peliäly, syöttötaidot ja muu kiekollinen peli.
Granlund alkoi pelata jääkiekkoa viisivuotiaana Kempeleen Kiekko-Ketuissa. Joukkueen nimi vaihtui Laser HT:ksi Granlundin ollessa 10-vuotias. Hän pitää Laser HT:ta kasvattajaseuranaan ja käytti jo siellä pelinumeroaan 64, jonka valitsi käyttöönsä myös HIFK:ssa ja A-maajoukkueessa kunnianosoituksena kasvattajaseuralleen. Laser HT (nyk. Kiekko-Laser) nosti elokuussa 2011 Granlundin pelipaidan jäähallinsa kattoon.Granlund pelasi Laserissa vuoteen 2006 asti, kunnes hän siirtyi Oulun Kärppiin. Hän voitti Kärpissä C-nuorten SM-hopeaa keväällä 2007. Kaudella 2007–2008 Granlund pelasi B-nuorissa, mutta vahvisti myös C-nuoria, joissa voitti Suomenmestaruuden. Granlund nostettiin kaudeksi 2008–2009 Kärppien A-nuoriin, jossa hän pelasi 35 ottelussa tehoilla 21+36=57. Hän jakoi A-nuorten pistepörssin kolmannen sijan Lukon Olli Palolan kanssa. Hänet valittiin A-nuorten tähdistökentälliseen sekä kauden tulokkaaksi. Hänellä oli sarjan paras pistekeskiarvo (1,63) ja eniten alivoimamaaleja (kolme). Samalla kaudella hän pelasi myös Mestistä alle 20-vuotiaiden maajoukkueessa kuudessa ottelussa, joissa hän teki tehot 4+3=7.
Granlund debytoi Kärppien liigajoukkueessa 17-vuotissyntymäpäivänään 26. helmikuuta 2009 ja sai ottelussa jääaikaa 15.41 minuuttia.  Debyytissään hänet merkittiin kokoonpanoihin ykkösketjun keskushyökkääjäksi Jonas Anderssonin ja Vesa Viitakosken rinnalle Espoo Bluesia vastaan. Ottelu ratkaistiin voittomaalikisassa, jossa Kärppien valmentaja Matti Alatalo antoi Granlundille tilaisuuden näyttää kykynsä, mutta tämä ei kuitenkaan onnistunut laukauksessaan.Maaliskuun 2009 alussa Granlundin sopimuksesta syntyi riita, ja nuorukainen vedettiin 3. maaliskuuta pois Kärppien kokoonpanosta vain hetki ennen ottelua Hämeenlinnan Pallokerhoa vastaan. Granlundia edustavan pelaaja-agentti Ilkka Larvan mukaan Kärpät oli muuttanut omin luvin Granlundin kestoltaan avoimeksi jätetyn pelaajasopimuksen kaksivuotiseksi. 9. maaliskuuta HIFK ilmoitti tehneensä Granlundin kanssa kahden vuoden sopimuksen. Kärpät valitti Granlundin siirrosta SM-liigalle ja Jääkiekkoliitolle, koska seuralla oli vielä voimassa oleva nelivuotinen sopimus vuodelta 2007. Kohusta huolimatta Granlund siirtyi kaudeksi 2009–2010 HIFK:hon kaksivuotisella sopimuksella. Hänellä oli vaihtoehtoina kolme pääkaupunkiseudun joukkuetta: Blues, HIFK tai Jokerit.Granlund haastoi Kärpät oikeuteen 1. heinäkuuta 2009, sillä hänen mielestään hänen Kärppien kanssa tekemänsä pelaajasopimus ei täyttänyt työsopimuksen tunnusmerkkejä, vaan hän oli niin sanottu vapaa pelaaja ja siksi oikeutettu tekemään sopimuksen HIFK:n kanssa.  25. elokuuta Kärpät ja HIFK sopivat kiistan. Samalla kun seurat pääsivät yksimielisyyteen pelaajasiirrosta, Granlund peruutti Oulun käräjäoikeuteen jättämänsä kanteen. Sopimuksen sisältö on salainen, ja molemmat seurat ilmaisivat tyytyväisyytensä sopimukseen.Heinäkuussa 2009 valkovenäläinen Dynamo Minsk varasi Granlundin KHL:n ensimmäisen varaustilaisuuden toisella kierroksella vuorolla 41.
Ensimmäisen ottelunsa HIFK:n paidassa Granlund pelasi 10. syyskuuta 2009 paikallisvastustaja Jokereita vastaan kauden 2009–2010 avausottelussa, jonka HIFK hävisi 4–1. Granlund pelasi HIFK:n kakkoskentässä ja sai paljon vastuuta, sillä hän pelasi joukkueen ylivoimakentällisessä ja saavutti myös ensimmäisen liigapisteensä. Ensimmäisen maalinsa hän teki 15. syyskuuta kotiottelussa Saimaan Palloa vastaan. Kauden aikana hän oli sivussa marraskuussa kymmenen peliä nivusvaivojen takia. Hän palasi kaukaloon joulukuussa. Hän oli tämän jälkeen poissa vielä viisi peliä alle 20-vuotiaiden MM-kilpailujen takia, mutta voitti tästä huolimatta tulokkaiden pistepörssin tehoilla 13+27=40. Pudotuspeleissä Granlund pelasi kuusi ottelua tehoilla 1+5=6 HIFK:n pudotessa puolivälierissä Hämeenlinnan Pallokerholle. Kaudella 2009–2010 Granlundin voitettua tulokkaiden pistepörssin hänet palkittiin kauden päätteeksi myös vuoden tulokkaana Jarmo Wasaman muistopalkinnolla. Granlund palkittiin myös kauden herrasmiespelaajana Raimo Kilpiö -palkinnolla. Hän keräsi SM-liigan runkosarjassa vain kaksi jäähyminuuttia.Huikea debyyttikausi herätti kiinnostusta NHL-piireissä. Granlundia ennustettiin NHL:n varaustilaisuuden kärkikymmenikköön. Lopulta Minnesota Wild varasi hänet varauksen yhdeksäntenä pelaajana. Granlund on korkein suomalaisvaraus sitten vuoden 2002, jolloin Kari Lehtonen ja Joni Pitkänen varattiin NHL:ään. Hänestä tuli samalla ensimmäinen suomalainen ensimmäisen kierroksen varaus neljään vuoteen.Kaudella 2010–2011 Granlund jatkoi HIFK:ssa, joka oli hankkinut riveihinsä Ville Peltosen. Päävalmentaja Jalonen istutti Granlundin Juha-Pekka Haatajan ja Peltosen väliin keskushyökkääjäksi. Granlund loukkaantui lokakuussa pelissä Bluesia vastaan sattuneen aivotärähdyksen jälkeen, joka johtui ohimenneestä taklauksesta. Häneltä jäi väliin myös vuodenvaihteessa pelatut alle 20-vuotiaiden MM-kisat sekä yli 20 liigaottelua. Granlund ratkaisi ensimmäisen Olympiastadionilla pelatun Talviklassikon kahdella maalillaan; ensimmäinen syntyi vain 23 sekunnin jälkeen ja toinen oli 4–3-voittomaali. Granlund teki kevään 2011 pudotuspeleissä SM-liigan ennätyksiä. Hän teki 15 ottelussa tehot 5+11=16, joilla Granlundista tuli SM-liigan pudotuspelien kaikkien aikojen eniten pisteitä yhdessä kaudessa tehnyt alle 20-vuotias pelaaja. Ennätyksen edellisiä haltijoita olivat Teppo Numminen (1988) ja Saku Koivu (1994) 12 pisteellään. Samalla Granlundista tuli SM-liigan pudotuspelien kaikkien aikojen nuorin yhdessä kaudessa 12 pistettä tehnyt pelaaja. Hän voitti lopulta pudotuspelien syöttöpörssin ja jakoi pistepörssin voiton joukkuetoverinsa Juha-Pekka Haatajan kanssa. 5. huhtikuuta 2011 pelatussa välieräottelussa Rauman Lukkoa vastaan Granlund teki tehot 2+3=5, jotka syntyivät 12 minuutissa ja 38 sekunnissa. Hänestä tuli SM-liigan playoff-historian nopeimmassa ajassa viisi pistettä tehnyt pelaaja. Kauden päätteeksi Granlund voitti Suomen mestaruuden. Hänelle myönnettiin kauden päätteeksi Presidents' Trophy, joka myönnetään jääkiekon parissa vaikuttaneelle henkilölle sekä Iltalehden Kultaleijona-palkinnon, jonka julkaisu luovuttaa playoffien parhaalle pelaajalle.Toukokuussa 2011 Granlund ilmoitti jatkavansa HIFK:ssa vielä yhden kauden saadakseen hoidettua loppuun lukion ja armeijan, jonka jälkeen hän siirtyisi pelaamaan Minnesota Wildin organisaatioon. Kausi itse sujui Granlundilta loistavasti ja hän oli HIFK:n paras pistemies ja SM-liigan pistepörssin kuudes tehoilla 20+31, vaikka oli sivussa 15 ottelusta. Granlundilla oli Ässien Tomáš Záborskýn kanssa SM-liigan paras pistekeskiarvo (1,13). HIFK:n kausi päättyi jo puolivälierässä paikallisvastustaja Jokereita vastaan, joka voitti sarjan puhtaasti 4–0. Granlund jäi 43 äänellä toiseksi Záborskýn (90 ääntä) jälkeen Kultainen kypärä -äänestyksessä, jonka suorittavat SM-liigapelaajat.
Pian Suomessa järjestettyjen  2012 MM-kilpailuiden jälkeen Granlundin ja monen muun Suomen MM-joukkueen pelaajan ympärillä alkoivat kiertää huhut NHL-siirroista. Pian tämän jälkeen Minnesota Star Tribune -lehden toimittaja Michael Russo kirjoitti, että Wild julkistaisi hänen NHL-sopimuksen piakkoin. Granlundin agentti Ilkka Larva vahvisti vain päivää myöhemmin, että sopimuksen ehdot olivat selvillä ja vailla hänen omaa allekirjoitustaan. 23. toukokuuta Minnesota Wild tiedotti tehneensä Granlundin kanssa kolmivuotisen sopimuksen.NHL-kauden 2012–2013 alku peruuntui kuitenkin työsulun vuoksi, ja Granlundin tiedotettiin aloittavan kauden  Minnesota Wildin AHL-liigan farmiseura Houston Aerosissa. Myös Granlundin paluuta Helsingin IFK:hon pidettiin mahdollisena, mutta hän halusi tottua Pohjois-Amerikan pienemmän kaukalon fyysisempään pelityyliin ennen ensimmäistä NHL-kauttaan. Jo AHL-liigan harjoittelukaudella Granlundin näytöt olivat lupaavia; Oklahoma City Baronsia vastaan pelatussa ottelussa Granlund oli huikeassa vedossa iskien tehopisteet 4+1=5, Runkosarjan käynnistyessä Granlund jäi avausottelussaan pisteittä, mutta tämän jälkeen hänen pisteputkensa jatkui loistaen; viiden ottelun jälkeen tehopisteet 2+5=7 iskenyt Granlund nappasi johtoaseman paitsi oman joukkueensa sisäisessä pistepörssissä, myös koko liigan tulokkaiden pistepörssissä. Seitsemässä ottelussa tehopisteet 3+7=10 iskenyt Granlund valittiinkin AHL:n syyskuun parhaaksi tulokaspelaajaksi. Houstonissa pelatessaan hän muodosti tehokkaan kolmikon Charlie Coylen ja Jason Zuckerin kanssa, mutta NHL-työsulku päättyi vuoden 2013 tammikuussa, minkä johdosta myös Granlundin visiitti AHL:ään jäi 21 ottelun mittaiseksi. Vaikka hänen AHL-kauttaan varjostikin loukkaantuminen, hän onnistui silti tekemään 21 ottelussaan tehopisteet 8+13=21.Granlund valittiin Minnesotan harjoitusleirin jälkeen heti NHL-miehistöön, ja hän aloitti avauskautensa kotiyleisönsä edessä St. Paulin Xcel Energy Centerissä Minnesotassa Colorado Avalanchea vastaan 19. tammikuuta 2013. Ensimmäisen maalinsa Granlund teki heti avausottelun toisessa erässä, ohjattuaan Jared Spurgeonin siniviivalaukauksen maaliin. Hän sai ottelussa jääaikaa 14.49 minuuttia ja valittiin ottelun kakkostähdeksi. Granlundin avauskausi NHL:ssä oli pettymys, eikä hän saanut hyökkäyspään vahvuuksiaan esiin hyvin. Ongelmat olivat hänen fysiikassaan, jolla hän pärjäsi vielä Euroopan kentillä, mutta Pohjois-Amerikassa fyysiset ongelmat ilmenivät. Granlund pelasi NHL:ssä kauden aikana 27 runkosarjaottelua tehoilla 2+6=8 ja AHL:ssä 29 ottelua runkosarjassa (tehot 10+18=28) ja viisi pudotuspeleissä (1+1=2).Vaisun avauskauden jälkeen Granlund harjoitteli ahkerasti kesän 2013 painottaen kamppailuvoimaan ja luisteluun, jonka valmennusta antoivat jäätanssilegendat Susanna Rahkamo ja Petri Kokko heinäkuussa sekä muodostelmaluisteluvalmentaja Kaisa Nieminen elokuussa. Ratkaisusta teki harvinaisen se, että normaalisti huippukiekkoilijat turvautuvat yleisemmin pikaluistelupuolen valmennukseen kuin taitoluistelun. Granlund pelasi kauden 2013–2014 vakuuttavasti ja pelasi Wildin ykkösketjussa laidoillaan Jason Pominville ja Zach Parise. Kautta haittasi marraskuussa 2013 ja huhtikuussa 2014 tulleet päävammat, joiden vuoksi hän oli sivussa 19 ottelusta. Granlund pelasi 63 runkosarjaottelua tehoilla 8+33=41 ja 13 pudotuspeliottelua tehoilla 4+3=7. Hän oli pudotuspeleissä joukkueen paras maalintekijä Parisen ja Erik Haulan kanssa.Kausi 2014–2015 oli Granlundille pisteiden valossa pienoinen pettymys, kun 68 runkosarjaottelussa syntyi tehot 8+31=39. Hänellä oli kuitenkin runkosarjassa joukkueen kolmanneksi paras +/- -tilasto (+17) ja pudotuspeleissä toiseksi paras (+2). Granlund nosti pudotuspeleissä tasoaan ja muodosti Parisen ja Pominvillen kanssa joukkueen parhaan ketjun. Hän oli Pominvillen kanssa joukkueen toiseksi paras pistemies pudotuspeleissä tehoilla 2+4=6.Heinäkuussa 2015 Granlund ja Wild solmivat kahden vuoden pituisen jatkosopimuksen, joka on arvoltaan yhteensä kuusi miljoonaa dollaria (noin 5,4 miljoonaa euroa). Kaudella 2015–2016 Granlund pelasi ensimmäistä kertaa runkosarjan kaikki 82 ottelua rikkoen oman piste- ja maaliennätyksensä tehoilla 13+31=44. Hänelle kaavailtiin ykkössentterin roolia, mutta rooli ja ketjukaverit vaihtelivat läpi kauden. Päävalmentaja Mike Yeon saatua potkut helmikuussa 2016 tilalle tullut John Torchetti siirsi Granlundin laitahyökkääjäksi Mikko Koivun ja David Jonesin ketjuun. Loppukausi sujui nousujohteisesti ja pudotuspeleissä ketju oli joukkueen parhaimpia.Kaudella 2016–2017 Wildin päävalmentajaksi tullut Bruce Boudreau istutti Granlundin pysyvästi laitahyökkääjän tontille. Hän teki uuden henkilökohtaisen piste-ennätyksensä NHL:ssä pelaten 81 runkosarjaottelua tehoilla 26+43=69 ja viisi playoff-ottelua tehoilla 0+2=2. Granlund oli joukkueen paras pistemies ja toiseksi paras maalintekijä Eric Staaln jälkeen. Granlund teki NHL-uransa ensimmäisen kypärätempun 4. helmikuuta 2017 Vancouver Canucksia vastaan. Hän teki ottelussa tehot 3+1=4 ja alivoimalla tehty 3–1-maali jäi ottelun voittomaaliksi. Granlund valittiin ottelun ykköstähdeksi. Samalla Granlund venytti pisteputkensa 12 ottelun (tehot 5+12=17) mittaiseksi, joka oli NHL-kauden ja Wildin koko seurahistorian pisin. Hän oli ehdolla Lady Byng Memorial Trophyn voittajaksi Calgary Flamesin Johnny Gaudreaun ja St. Louis Bluesin Vladimir Tarasenkon kanssa, mutta jäi äänestyksessä kolmanneksi.
Granlund solmi elokuussa 2017 kolmivuotisen, 17,25 miljoonan dollarin jatkosopimuksen Wildin kanssa, joka takaa kausittaisen 5,75 miljoonan keskipalkan. Granlundin kauden 2017–2018 alkua lyhensi loukkaantuminen. Granlund teki 77 runkosarjaottelussa tehot 21+46=67 ja viidessä playoff-ottelussa tehot 1+2=3. Hän teki NHL-uransa toisen hattutempun 29. joulukuuta 2017 kotiottelussa Nashville Predatorsia vastaan.
Granlund vaihdettiin juuri ennen NHL:n siirtorajaa Nashville Predatorsiin. Minnesota sai vaihdossa sveitsiläishyökkääjä Kevin Fialan.
Granlund on kuulunut jokaisessa ikäluokassa Suomen avainpelaajiin pelaamissaan arvokisoissa. Hän on kuulunut myös Suomen kapteenistoon nuorisomaajoukkueissa. Granlund pelasi olympialaisissa vuonna Sotšissa 2014, MM-kilpailuissa vuosina 2011, 2012, 2013, 2016 ja 2018 ja maailmancupissa vuonna 2016. Hän on pelannut myös alle 20-vuotiaiden MM-kilpailuissa vuosina 2009, 2010 ja 2012 sekä alle 18-vuotiaiden MM-kilpailuissa vuosina 2009 ja 2010. Granlund edusti myös Suomen alle 17-vuotiaiden maajoukkuetta World U-17 Hockey Challengessa vuonna 2008.
A-maajoukkueen päävalmentaja Jukka Jalonen kutsui Granlundin ja muutaman muun lupauksen huhtikuun 2010 lopussa Saksan MM-kisoihin valmistautuvaan leiriryhmään. Hänet valittiin myöhemmin Euro Hockey Tourissa pelattavaan Ruotsin LG Hockey Gamesiin. Ensimmäisessä A-maaottelussaan 29. huhtikuuta 2010 Granlund ratkaisi Suomelle 5–4-voiton Venäjästä rangaistuslaukauskisassa, mutta ei kuitenkaan tullut valituksi lopulliseen kisajoukkueeseen. 
Granlund pelasi MM-kotikisat vuonna 2012 vaisusti ja sai kritiikkiä otteistaan Suomen sijoittuessa neljänneksi. Hän liittyi Suomen MM-joukkueeseen kesken vuoden 2013 kotikisojen, kun kausi Pohjois-Amerikassa oli tullut päätökseen. Granlund oli jälleen neljänneksi sijoittuneen Suomen parhaita pelaajia lopputurnauksen ajan.
Granlund muodosti Mikko Koivun kanssa tehokkaan tutkaparin MM-kilpailuissa vuonna 2016 ja jakoi tehoilla 4+8=12 Suomen sisäisen pistepörssin voiton ja turnauksen pistepörssin neljännen sijan Patrik Laineen kanssa. Hän voitti MM-hopeaa, ja hänet valittiin tähdistökentälliseen sekä yhdeksi Suomen kolmesta parhaasta pelaajasta. Granlund palkittiin Tanskaa vastaan pelatun puolivälieräottelun jälkeen Suomen joukkueen ottelun parhaana pelaajana.Granlund pelasi Suomen joukkueessa maailmancupissa 2016.
Granlund pelasi ensimmäiset miesten MM-kilpailunsa vuonna 2011 Bratislavassa. Turnauksessa hän pelasi joukkueessa laitahyökkääjänä kolmosketjussa yhdessä Jarkko Immosen ja Janne Pesosen kanssa. Granlund teki ensimmäisen maalinsa ensimmäisessä pelissään aikuisten MM-kisoissa tekemällä Suomen 4–1-maalin Tanskaa vastaan 30. huhtikuuta 2011, ja hänet valittiin ottelussa Suomen joukkueen parhaaksi pelaajaksi. Granlund teki MM-kisojen välierässä Venäjää vastaan ns. ilmaveivi-maalin nostamalla kiekon mailan lavan päälle ja kiepauttamalla sen maaliin. Ottelun jälkeen maalia kehuttiin jopa MM-jääkiekkohistorian upeimmaksi maaliksi. Suomi voitti ottelun 3–0. Ilmaveivistä tehtiin myös postimerkki. Loppuottelussa Suomea vastaan asettui Ruotsi. Suomi nousi maalin takaa-ajoasemasta 6–1-voittoon. Granlundille merkittiin finaalissa yksi syöttöpiste Janne Pesosen 4–1-maalista.
Granlund keräsi turnauksen yhdeksässä ottelussaan tehopisteet 2+7=9 ja jakoi turnauksen pistepörssin viidennen sijan neljän muun pelaajan kanssa. Hän sijoittui turnauksen syöttöpörssissä toiseksi Norjan Mathis Olimbin jälkeen. Joukkueen palatessa Suomeen Finnair antoi joukkuetta kuljettaneelle erikoislennolle numeron AY7164: 7 tarkoittaa erikoislentoa, 1 tuli Suomen sijoituksesta turnauksessa ja 64 oli Granlundin pelinumero.
Granlund pelasi ensimmäisissä olympialaisissaan Sotšissa 2014 Suomen ykkösketjussa Teemu Selänteen rinnalla. Hän aloitti kisat laitahyökkääjänä, mutta ketjun Aleksander Barkovin loukkaannuttua Granlund pelasi loppukisat keskushyökkääjänä. Kaksikkoa Selänne-Granlund pidettiin suurimpana syynä maalivahti Tuukka Raskin ohella Suomen menestykseen, kun joukkue kaatoi puolivälierässä isäntämaa Venäjän 3–1. Granlund teki ottelussa tehot 1+1=2. Suomi voitti lopulta pronssia Yhdysvaltoja vastaan pelatussa ottelussa, missä Granlund syötti kaksi maalia, joissa maalintekijänä oli Selänne. Hän oli Suomen paras pistemies tehoilla 3+4=7 ja koko turnauksen pistepörssin kolmas samoilla tehoilla Yhdysvaltojen James van Riemsdykin kanssa. Granlund ja Selänne muodostivat erinomaisen tutkaparin ja molemmat valittiin tähdistökentälliseen, ja Selänne koko turnauksen arvokkaimmaksi pelaajaksi. Granlundia pidettiin Sotšin olympialaisissa Suomen pelillisenä johtajana.
Granlund valittiin edustamaan Suomen alle 20-vuotiaiden maajoukkuetta vuoden 2009 MM-kisoihin. Granlund oli sillä hetkellä kaikkien aikojen toiseksi nuorin Suomea edustanut pelaaja Reijo Ruotsalaisen jälkeen, joka pelasi kisoissa vuonna 1977. Hän teki tehot kuudessa ottelussa tehot 2+1=3 Suomen jäädessä karsintasarjaan. Granlund valittiin edustamaan Suomea vuoden 2009 alle 18-vuotiaiden MM-kilpailuihin. Suomen ketjun Toni Rajala–Granlund–Teemu Pulkkinen kaikki pelaajat sijoittuivat pistepörssin kärkisijoille. He keräsivät yhteensä 45 tehopistettä, joista Granlund teki tehot 2+11=13. Suomi voitti kilpailussa pronssia kukistamalla Kanadan voittomaalikilpailun jälkeen 5–4. Granlund valittiin tuon ottelun parhaaksi pelaajaksi. Hän voitti myös turnauksen syöttöpörssin ja palkittiin Suomen top-3-pelaajana.Granlund pelasi alle 20-vuotiaiden MM-kilpailuissa vuonna 2010. Hän oli Suomen joukkueen nuorin pelaaja. Itse turnauksessa Granlundin peliesitykset herättivät ristiriitaisia mielipiteitä. Hän kuitenkin voitti Suomen sisäisen pistepörssin ja oli turnauksen syöttöpörssin jaetulla neljännellä sijalla Suomen jäädessä viidenneksi. Samana vuonna hän osallistui alle 18-vuotiaiden MM-kisoihin, jotka pelattiin Valko-Venäjällä. Suomi joutui toistamiseen pronssiotteluun, jossa se voitti Venäjän 5–1. Granlund iski ottelussa tehot 1+3=4 ja koko turnauksessa 4+9=13, mikä oikeutti pistepörssin kolmanteen sijaan. Hän voitti myös toista kertaa peräkkäin turnauksen syöttöpörssin ja palkittiin Suomen top-3-pelaajana.Granlund pelasi alle 20-vuotiaiden MM-kilpailuissa vielä vuonna 2012, jolloin hän toimi Suomen kapteenina. Granlundista tuli kolmas pelaaja Peter Forsbergin ja Patrice Bergeronin jälkeen, joka osallistui miesten maailmanmestarina alle 20-vuotiaiden MM-kilpailuihin. Kisoissa hänen pelinumeronsa oli 20, sillä turnauksen kansainvälisten sääntöjen mukaan kisoissa sai käyttää vain pelinumeroita 1–35. Näin ollen Granlund ei saanut tavanomaista pelinumeroaan (64) käyttöönsä. Semifinaalissa Suomi kohtasi Ruotsin, joka voitti Suomen 2–2 päättyneen pelin jälkeen rangaistuslaukauskilpailussa. Granlundilla oli viimeisessä rangaistuslaukauksessa mahdollisuus tasoittaa kilpailu, mutta kiekko karkasi hänen lavastaan ja Ruotsi eteni finaaliin. Granlundin epäonnistuminen rangaistuslaukauksessa oli näkyvästi esillä ruotsalaisissa Aftonbladet ja Expressen -lehdissä. Pronssiottelussa Suomea vastaan asettui Kanada, joka voitti Suomen 4–0. Granlund teki tehot 2+9=11 ja valittiin turnauksen tähdistökentälliseen. Hän oli pistepörssin toinen yhdessä Ruotsin Max Fribergin kanssa ja voitti syöttöpörssin. Granlund palkittiin myös Suomen top-3-pelaajana.
Vuonna 1992 syntynyttä Granlundia pidetään yhtenä maailman lahjakkaimmista kiekkoilijoista ikäluokassaan. The Hockey News -lehti valitsi hänet kesällä 2009 oman ikäluokkansa (1992 syntyneet) kuudenneksi parhaaksi pelaajaksi.Urheilulehti piti syyskuussa 2009 Granlundia seuraavana suomalaisena supertähtenä ja rinnastaa hänet Saku Koivuun. Takavuosien hyökkääjätähti Matti Hagman totesi kisakommentissaan elävänsä uraansa uudelleen katsellessaan Mikael Granlundia jäällä, kun tämä antaa, kuten SM-liigassakin, vastustajan tehdä aloitteen ja tulla aivan "iholle", jonka jälkeen hän vasta heittää "lätyn" tarkasti vapaaseen tilaan. Lehti piti Granlundia varmana kymmenen ensimmäisen varauksen joukossa olevana pelaajana NHL:n varaustilaisuudessa. Myös pelaajatarkkailija Göran Stubb on verrannut Granlundia Saku Koivuun. NHL:n Central Scouting Bureau arvioi vuoden 2010 alussa Granlundin sijoittuvan tulevan varaustilaisuuden kymmenen lupaavimman kenttäpelaajan joukkoon. Minnesota Wild varasi Granlundin yhdeksännellä varausvuorolla.
Granlundin vahvuuksina on pidetty kiekollista peliä, ylivoimaa ja pelisilmää. Hänen heikkouksinaan on pidetty kovuuden puutetta ja luistelua.Urheilutoimittajain liitto valitsi Granlundin vuoden 2009 nuoreksi urheilijaksi. Äänestyksessä Granlund sai 538 ääntä ja voitti toiseksi tulleen uimari Emilia Pikkaraisen yli 100 äänellä. Toinen jääkiekkoilija, Sami Vatanen, sai 101 ääntä ja oli äänestyksen seitsemäs. Urheilutoimittajien äänestyksessä vuoden 2011 parhaasta suomalaisurheilijasta Granlund sijoittui viidenneksi edellään kolme muuta urheilijaa ja MM-kultaa voittanut Suomen jääkiekkomaajoukkue. Samalla Granlund valittiin Vuoden jääkiekkoilijaksi.
Granlund kasvoi Oulunsalossa ja pelasi jalkapalloa Oulunsalon Pallossa 13-vuotiaaksi asti. Hän voitti seurassa 11-vuotiaana Pohjois-Suomen mestaruuden. Hänet valittiin silloin tähdistökentälliseen. Hän aloitti opiskelun Oulussa Kastellin urheilulukiossa syksyllä 2008. Granlund valmistui ylioppilaaksi Mäkelänrinteen lukiosta keväällä 2012.Granlund aloitti asepalveluksensa kesäkuussa 2011 Hämeen rykmentin Urheilukoulussa Lahdessa ja kotiutui joulukuussa 2011.Granlundin vuotta nuorempi pikkuveli Markus Granlund pelasi HIFK:n joukkueessa, ja NHL-seura Calgary Flames varasi Markuksen vuoden 2011 varaustilaisuudessa toisella varauskierroksella numerolla 45. Nykyään Markus Granlund pelaa Vancouver Canucksissa. Veljekset pelasivat yhdessä HIFK:ssa sekä alle 18-vuotiaiden MM-kilpailuissa vuonna 2010 ja alle 20-vuotiaiden MM-kilpailuissa vuonna 2012.Granlund on naimisissa sisustusarkkitehti Emmi Kainulaisen kanssa. He asuvat Yhdysvalloissa Nashvillessa. He tapasivat kesällä 2012, kihlautuivat syksyllä 2018 ja heidät vihittiin 19. heinäkuuta 2019 Helsingin Tuomiokirkossa. Pariskunnan esikoinen, poika, syntyi helmikuussa 2019 samaan aikaan, kun Mikael Granlund kaupattiin Minnesota Wildistä Nashville Predatorsiin.
Pudotuspelien pistepörssin voitto: 2011 (jakoi voiton Juha-Pekka Haatajan kanssa)
Yksi Suomen maajoukkueen kolmesta parhaasta pelaajasta turnauksessa: 2009, 2010
Suomen Urheilugaalan Vuoden sykähdyttävin urheiluhetki, yleisöäänestys: 2011 (Granlundin ilmaveivi)
Seppänen, Esko: Huomisen kuningas.  Urheilulehti, 3.9.2009, 112. vsk, nro 36.   A-lehdet Oy. ISSN 0355-6085.
 Kuvia tai muita tiedostoja aiheesta Mikael Granlund Wikimedia CommonsissaYlen Elävä arkisto: Jääkiekon ihmelapsi Mikael Granlund
Mikael Granlundin nerokkuus jää usein paitsioon – osaammeko arvostaa hänen loistoaan?
Lapsena aluksi jalkapalloa pelannut Jantunen huomasi olevansa joukkueessaan poikkeuksellisen pitkä ja alkoi 11-vuotiaana pelata koripalloa. Wartti Basketin kasvatti Jantunen pelasi vuodet 2014–2016 kasvattajaseuransa joukkueessa B-poikien SM-sarjaa. Ensimmäisellä kaudellaan hän saavutti ikäluokan SM-pronssia, ja jälkimmäisellä kaudellaan hän teki sarjan kärkikeskiarvoja muun muassa levypalloissa. Syksystä 2016 alkaen Jantunen on pelannut HBA-Märskyssä miesten I-divisioona A:ta.Jantunen on pelannut kymmeniä nuorten maaotteluita. Hän kuului Suomen turnauskokoonpanoihin vuoden 2016 U17-MM-kilpailuissa, U16-EM-kilpailuissa 2016 ja U18-EM-kilpailuissa 2017. Suomen miesten maajoukkueessa Jantunen debytoi Viroa vastaan 21. kesäkuuta 2018 tehden neljä pistettä. Elokuussa hän teki miesten maajoukkueuransa ensimmäisen tupla-tuplan.
Jantunen on varsinkin laitahyökkääjäksi erinomainen hyökkäyslevypallojen ottaja. Hänen sylivälinsä on 206–207 senttimetriä. Jantunen pystyy pelaamaan sekä ison että pienen laitahyökkääjän pelipaikalla. Hän on kertonut kehittävänsä kaukoheittojensa tarkkuutta. Jantusen peliälyä, muun muassa sijoittumista kentällä, on arvostettu.

Michael Johnson Parkes (24. syyskuuta 1931 Richmond, Englanti, Iso-Britannia – 28. elokuuta 1977 Torino, Italia) oli brittiläinen Formula 1 -kuljettaja ja insinööri.Parkes kävi koulua Haileyburyssä, jossa Stirling Moss toimi kahden vuoden ajan hänen seniorinaan. Hän päätti kuitenkin koulunsa aikaisin ja siirtyi kisälliksi Coventryyn, jossa oppi autonkehitystyöstä. Vuonna 1962 hän sai paikan Ferrarilta kuljettajana sekä kehitystyöinsinöörinä, ja tuona aikana yritys huomasi hänen soveltuvan hyvin pitkien matkojen kilpakuljettajaksi. Hän oli toinen Nürburgringin 1 000 kilometrin ajossa yhdessä Willy Mairessen kanssa vuonna 1962.Parkes osallistui seitsemään Formula 1 -osakilpailuun kausilla 1959 ja 1966–1967. Hän saavutti yhteensä 2 palkintosijaa, yhden paalupaikan ja 14 MM-pistettä. Hän oli parhaimmillaan toinen Ranskan GP:ssä ja Italian GP:ssä kaudella 1966. Lisäksi hän ajoi sarjan ulkopuolisissa kilpailuissa, joissa voitti Britannian BRDC International Trophyn ja Syrakusan GP:n vuonna 1967. Parkesin F1-ura päättyi hänen murtaessa jalkansa Belgian GP:ssä 1967.Parkes ajoi vielä 1970-luvulla urheiluautoja ja toimi konsulttina Italiassa, jossa auttoi vuonna 1974 Lancia Stratoksen kehitystyössä. Hän kuoli liikenneonnettomuudessa vuonna 1977.

Mike Westhues (oik. Michael Westhues, 22. tammikuuta 1949 – 17. helmikuuta 2013) oli yhdysvaltalainen Suomessa asunut laulaja, lauluntekijä ja kitaristi.
Westhues oli 1970-luvulla Suomessa asuessaan tiiviisti mukana suomalaisessa musiikkielämässä ja oli yhteistyössä muun muassa Wigwamin kanssa. Hän muutti kuitenkin Ruotsiin ja sitä kautta esiintymään eri puolilla Eurooppaa. 1970-luvun lopulla hän palasi poikansa ja suomalaisen vaimonsa kanssa Yhdysvaltoihin Indianapolisiin. 2004 hän muutti jälleen vaimonsa kanssa Suomeen ja levytti 2007 albumin Shades of Blue.

Mikkelin Sanomat oli suomalainen Mikkelissä julkaistu sanomalehti joka ilmestyi 1885–1893 ja 1896–1954. Lehti ilmestyi nimellä Saimaa 1894–1895.Mikkelin Sanomat perustettiin 1885 Mikkelin suomenmielisten piirien äänenkannattajaksi kun vuosina 1881–1884 ilmestynyt Pellervo-lehti lakkasi ilmestymästä 1884 sen julkaisijan Mikkelin lyseon suomen kielen lehtorin Rietrikki Polénin kuoltua joulukuussa 1884. Mikkelin Sanomat ilmestyi aluksi kerran viikossa mutta vuodesta 1888 jo kaksi kertaa viikossa. Lehti jouduttiin kuitenkin lopettamaan 1893, kun sen julkaisijana toiminut J. H. Wartiaisen kirjapaino teki konkurssin. Lehden seuraajaksi tuli Saimaa-lehti joka ilmestyi kahdesti viikossa vuosina 1894–1896. Saimaa-lehti joutui kilpailemaan nuorsuomalaisten julkaiseman Mikkeli-lehden kanssa lukijoista.
Mikkelin vanhasuomalaiset piirit perustivat osakeyhtiön joka alkoi vuoden 1896 alusta julkaista uudelleen Mikkelin Sanomia. Mikkelin Sanomat oli aluksi vanhasuomalaisten ja vuodesta 1918 kokoomuspuolueen äänenkannattaja. Lehti ilmestyi kolme kertaa viikossa vuoteen 1945 saakka ja sen jälkeen kuusi kertaa viikossa. Lehden levikki oli suurimmillaan noin 8 500 kappaletta 1910-luvulla, romahti sitten noin 1 000 kappaleeseen ja nousi vielä uudelleen jatkosodan vuosina 4 000 kappaleeseen. Mikkelin Sanomat jouduttiin lakkauttamaan taloudellisista syistä joulukuussa 1954.Mikkelin Sanomat oli 1902–1907 toimittaja Väinö Andelinin omistuksessa. Vuosina 1907–1929 sitä kustansi suomalaisen puolueen kannattajien muodostama osuuskunta. Jatkossa lehteä kustansi vuodesta 1929 Sanomalehti Oy Mikkeli ja vuodesta 1945 Oy Mikkelin Sanomat.Kirjailija Kyösti Wilkuna oli aputoimittajana Mikkelin Sanomissa puolentoista kuukauden ajan keväällä 1906. Hän kuvasi tätä ajanjaksoa kirjassaan Riennon toimitus. Piirteitä Kolkkalan kaupungin sivistyshistoriasta. Kirjailija Joel Lehtonen oli Mikkelin Sanomien toimittajana 1902–1903. Lehden toimittajina ovat olleet eri aikoina myös kirjailijat Oiva Paloheimo ja Osmo Lajula.

Mikko Ahola (s. 5. huhtikuuta 1979) on suomalainen korkeushyppääjä. Hän edustaa Helsingin Kisa-Veikkoja ja hänen valmentajanaan toimii Matti Nieminen. Kalevan kisoista Ahola on saavuttanut korkeushypyn pronssia vuonna 2001.

Mikko Niemi (anatomian professori) (1929–1999), suomalainen lääkäri, Turun yliopiston anatomian professori
Mikko Niemi (jääkiekkoilija) (s. 1972), suomalainen SM-liigassa pelannut jääkiekkoilija
Mikko Niemi (professori) (s. 1975), suomalainen lääkäri, Helsingin yliopiston farmakogenetiikan professori

Mikko Outinen (s. 7. huhtikuuta 1971 Kuusankoski) on entinen suomalainen jääkiekkoilija. Hän pelasi KooKoossa vuosina 1989–1994, 1995–1996 ja 1998–2003. Outinen pelasi urallaan KooKoon lisäksi myös AaKoossa, Ketterässä, Junkkareissa, Ahmoissa, Västervik IKssa ja Waco Wizardsissa

Mikko Räikkönen (s. 15. joulukuuta 1948 Viiala) on suomalainen jääkiekkoilija. Hän pelasi SM-sarjassa ja SM-liigassa vuosina 1965–1976 ja voitti yhden Suomen-mestaruuden.  Suomen maajoukkueessa hän pelasi 11 maaottelua.Räikkönen edusti koko pääsarjauransa ajan Tampereen Koo-Vee:ta. Hän pelasi SM-sarjassa ja SM-liigan runkosarjassa yhteensä 297 ottelua, joissa hänen tehopisteensä olivat 109 + 79 = 188 ja jäähymääränsä 198 minuuttia. Hän voitti Suomen-mestaruuden vuonna 1968.Pelaamissaan 11 maaottelussa Räikkönen teki kaksi maalia ja antoi yhden maalisyötön.
Suikki, Reijo (päätoim.): Jääkiekkokirja 2006–2007.    Egmont Kustannus Oy Ab, 2006. ISBN 952-469-554-5.    

Miklusėnai on kylä eteläisessä Liettuassa, Alytusin kunnallispiirissa, Alytusin läänissä. Vuonna 2001 kylässä asui 1021 asukasta.

Milan Hnilička (s. 25. kesäkuuta 1973 Litoměřice, Tšekkoslovakia) on tšekkiläinen jääkiekkomaalivahti, joka lopetti pelaajauransa vuonna 2010. Hnilička voitti urallaan maajoukkueessa kolme kertaa jääkiekon maailmanmestaruuden ja kerran olympiakultaa. Hän oli turnauksien ajan Tšekin parhaimpia maalivahteja ja hänet valittiin kerran arvokisojen tähdistökentälliseen.
Hnilička aloitti pääsarjauransa kaudella 1989–1990, 16-vuotiaana, silloisen Tšekkoslovakian liigan Poldi Kladnossa. NHL-seura New York Islanders varasi hänet vuonna varaustilaisuuden 1991 neljännellä kierroksella, josta vuosi myöhemmin hän siirtyi kauden ajaksi juniorisarja WHL:n Swift Current Broncosiin. Hän oli voittamassa keväällä 1993 WHL:n mestaruutta President’s Cupia. Lopulta Islanders ei nostanut Hniličkaa missään vaiheessa NHL-kokoonpanoonsa. Hän pelasi vuosina 1993–1995 ECHL:ssä ja IHL:ssä. Sopimuksensa päätyttyä hän päätti palata pelaamaan kotimaahansa ja Kladnoon.Hnilička siirtyi vuonna 1997 Sparta Prahaan, jossa pelasi kaksi kautta ykkösmaalivahtina. Hänen vakaa pelinsä herätti NHL:n kykyjenetsijöiden huomion ja hän suuntasi takaisin Yhdysvaltoihin. Hän teki vapaana agenttina sopimuksen New York Rangersin kanssa 22. heinäkuuta 1999. Vaikka vietti lähes koko kauden 1999–2000 Rangersin farmiseuran Hartford Wolf Packin riveissä, mies pääsi myös tekemään NHL-debyyttinsä. Hnilička äänestettiin AHL:n kuukauden maalivahdiksi maaliskuussa vuonna 2000. Hän voitti AHL:ssä yhdessä Jean-François Labbén kanssa Harry ”Hap” Holmes Memorial Award -palkinnon, joka myönnetään sarjan vähiten maaleja päästäneelle maalivahdille. Lisäksi hän voitti Calder Cupin. 
Hnilička allekirjoitti kesällä 2000 sopimuksen Atlanta Thrashersin kanssa. Hnilička ja hänen maalivahtiparinsa Damian Rhodes jakoivat työn Atlantassa. Vaikka Hnilička pelasi kaksi ottelua vähemmän kuin Rhodes, hän johti seuransa 12 kertaa voitolle. Kaudella 2001–2002 hän toimi joukkueensa selvänä ykkösmaalivahtina. 60 pelissä hänen torjuntaprosentikseen muodostui 90,8 ja maalikeskiarvo ottelua kohden oli 3,19.Hnilička pelasi kauden 2002–2003 puoliksi Atlantassa ja joukkueen farmiseurassa Chicago Wolvesissa ennen siirymistään Los Angeles Kingsin organisaatioon kaudeksi 2003–2004. Hän pelasi lähes koko kauden AHL:ssä.Seuraavat kolme kautta sekä osan neljännestä Hnilička pelasi Extraligan HC Bílí Tygři Liberec -joukkueessa. Hän voitti seurassa vuosina 2005 ja 2007 pronssia. Kesken kauden 2007–2008 Hnilička siirtyi Venäjän superliigaan HK Salavat Julajev Ufa -joukkueeseen, jossa hän voitti mestaruuden. Hän siirtyi tämän jälkeen takaisin HC Bílí Tygři Libereciin, jossa pelasi vielä kauden 2008–2009.  Kaudella 2009–2010 hän palasi Sparta Prahaan, jossa pelasi enää kolme runkosarjaottelua. Kausi jäi hänen viimeisekseen pelaajana.
Milan Hnilička pelasi ensimmäisen miesten arvoturnauksensa Kanada-cupissa vuonna 1991. Hän edusti maataan vuoden 1992 MM-kisoissa. Tšekkoslovakia voitti tuolloin kotikisoissaan pronssia. Samana vuonna hän edusti maataan Albertvillen talviolympialaisissa, josta Tšekkoslovakia voitti niin ikään pronssia. 
Seuraavan kerran Hnilička puki Tšekin paidan ylleen Suomessa järjestettyissä MM-kisoissa 1997, josta hän voitti pronssia. Tosin hän pelasi turnauksessa vain yhden ottelun. Seuraavan vuoden kisoissa Tšekki sai toisen perättäisensä pronssimitalin, mutta Hnilička ei pelannut yhtään ottelua. Hän pelasi vielä Naganon talviolympialaisissa 1998, josta Tšekki voitti kultaa.
Vuoden 1999 Norjan kisoissa Hniličkan vastuuta lisättiin ja hän pelasi 12 ottelua torjuntaprosentilla 91,1 johdattamalla Tšekin kultaan. Seuraavan kerran hän edusti Tšekkiä Saksassa vuonna 2001, josta Hnilička voitti kultaa. Hänellä oli kisojen toiseksi parhaat torjuntatilastot heti Leonid Fatikovin jälkeen. Hnilička valittiin turnauksen parhaaksi maalivahdiksi ja median valitsemaan ensimmäiseen tähdistökentälliseen.Hän edusti maatan vielä vuoden 2002 Ruotsin turnauksessa. Samana vuonna Hnilička pelasi Salt Lake Cityn talviolympialaisten jääkiekkoturnauksessa viisi peliä.Hnilička palasi Tšekin maajoukkueeseen vuoden 2005 Itävallan turnaukseen, jossa hän pelasi yhden nollapeliottelun. Tšekki voitti turnauksesta kultaa. Seuraavan vuoden kisoista Tšekki voitti hopeaa. Hniličkan torjuntaprosentti oli 89,33. Samana vuonna hän voitti pronssia Torinon talviolympialaisista. Hän pelasi turnauksessa kolme peliä torjuntaprosentilla 87.76. Lisäksi hän pelasi vuoden 2008 MM-turnauksessa.

Miller Alejandro Bolaños Reasco (s. 1. kesäkuuta 1990 Eloy Alfaro, Ecuador) on ecuadorilainen jalkapalloilija. Pelipaikaltaan hän on hyökkäävä keskikenttäpelaaja. Bolaños edustaa meksikolaista Club Tijuanaa.

MIM-23 Hawk on yhdysvaltalainen Raytheonin valmistama keskimatkan ilmatorjuntaohjus, joka oli käytössä ja valmistettiin myös muissa maissa. Ohjus otettiin palveluskäyttöön 1960-luvun alussa. Yhdysvallat poisti ohjuksen palveluskäytöstä 2002.

Minardi oli italialainen autourheilutalli, jonka perusti Giancarlo Minardi vuonna 1979. Talli kilpaili aluksi Formula 2 -sarjassa, mutta se siirtyi kaudeksi 1985 Formula 1 -sarjaan. F1:ssä se kilpaili 1985–2005. Vuosina 2001–2005 tallin omisti Paul Stoddart, joka myi tallin Formula 1 -toiminnot energiajuomayhtiö Red Bullille, joka nimesi tallin uudelleen Scuderia Toro Rossoksi.
Kauden 2005 päätteeksi tallille jäi historiankirjoihin mainitsemisen arvoiset 345 Grand Prix'ta, silti ilman ainuttakaan paalupaikkaa (yksi eturivipaikka Yhdysvaltain Grand Prix 1990, Pierluigi Martini), nopeinta kierrosta, palkintosijoitusta tai voittoa. Tallin historian paras sijoitus Formula 1 -kilpailussa on neljäs. Pierluigi Martini toi kahdesti auton maaliin neljäntenä kaudella 1991 ja Christian Fittipaldi kerran vuonna 1993. Pistesijoja talli saavutti 21 ja niissä 38 pistettä. Tosin nykyisellä pistejärjestelmällä pisteitä olisi kertynyt 120. Minardilla on eniten kilpailuja niistä talleista, jotka eivät saavuttaneet yhtään palkintosijaa.Mainitsemisen arvoista on myös se, että Fernando Alonso, Giancarlo Fisichella, Mark Webber sekä Jarno Trulli aloittivat uransa Minardilla. Minardin kuljettajista Pierluigi Martinia voitaneen pitää Minardin kuuluisimpana kuljettajana, sillä hän ajoi tallissa kahdeksalla eri kaudella.
Minardi-suku on pitkään ollut tekemisissä moottoriurheilun kanssa. Se on Italian vanhimman Fiat-myyntiketjun – jota tällä hetkellä johtavat Gian Carlo Minardin vanhemmat veljet – omistaja.Giovanni Minardi kilpaili omilla autoillaan 1940-luvun lopulla, ja hänen kuolemansa jälkeen hänen poikansa Gian Carlo otti hoitaakseen suvun kilpa-autoiluasiat. Hän ajatti Formula 2 -sarjassa autoja erilaisilla nimillä vuosina 1972–1979. Vuonna 1972 perustetun tallin nimi oli Scuderia del Passatore. Tallin nimeksi muuttui kuitenkin pian Scuderia Everest.lähde?
Minardi-nimellä kilpailtiin ensimmäisen kerran vuonna 1980 Euroopan Formula 2 -luokassa. Tuolloin talli alkoi itse valmistaa autojaan. Minardin moottoritoimittaja oli BMW. F2-luokassa tallilla oli kuljettajinaan useita nuoria italialaisia ja eteläamerikkalaisia kuljettajia. Heitä olivat muun muassa Alessandro Nannini ja Johnny Cecotto.lähde?Kaudella 1980 tallin kuljettaja argentiinalainen Miguel Ángel Guerra onnistui ajamaan kauden 12 kilpailussa pistesijoille viisi kertaa. Pisteitä kertyi yhteensä kymmenen ja hän sijoittui kuljettajien pistetaulukossa sijalle yhdeksän.Kaudella 1981 tallin silloiset kuljettajat italialainen Michele Alboreto ja venezuelalainen Johnny Cecotto onnistuivat molemmat ajamaan pistesijoille. Kauden kohokohta oli Misanon radalla Italiassa ajettu kilpailu, jonka Alboreto onnistui voittamaan. Tämä jäi tallin parhaaksi saavutuksiksi F2:ssa. Lisäksi hän sijoittui Autodromo di Pergusa -radalla Italiassa kolmanneksi. Cecotto sijoittui Britannian Thruxtonissa ajetussa kilpailussa neljänneksi.Kaudella 1982 italialaiskuljettaja Alessandro Nannini sijoittui kahdesti pisteille: viidenneksi Silverstonessa Britanniassa ja toiseksi Misanossa Italiassa. Kahdeksalla pisteellään hän sijoittui kuljettajien pistetaulukossa jaetulle kymmenennelle sijalle.Kaudella 1983 Pierluigi Martini ja Alessandro Nannini saavuttivat molemmat pistesijoja. Kyseisellä kaudella Nannini keräsi yhteensä 11 ja Martini 6 pistettä. Molemmat kuljettajat onnistuivat ajamaan palkintosijoille: Martini oli Misanossa toinen ja Nannini Nürburgringin radalla toinen.
Kausi 1984 jäi Minardille viimeiseksi F2:ssa, koska sarjan tilalle tuli Formula 3000 -sarja. Kyseisellä kaudella Nannini keräsi pisteitä yhdeksän ja Roberto del Castello yhden. F3000-sarjaan siirtyminen olisi kasvattanut rahan tarvetta niin paljon, että talli päätti samalla siirtyä Formula 1 -sarjaan.
Kausi 1985 oli Minardi-tallin ensimmäinen kausi Formula 1 -sarjassa. Minardin M185-autoa ajoi vain yksi kuljettaja, Pierluigi Martini. Talli käytti Pirellin renkaita ja Cosworthin ja Motori Modernin moottoreita. Cosworthin DFV-moottoria käytettiin vain kahdessa ensimmäisessä kilpailussa.lähde?Kauden kuudestatoista kilpailusta Martini laskettiin ajaneeksi maaliin asti kolmessa. Hän karsiutui yhdestä ja keskeytti muissa kilpailuissa. Saksan GP:ssä hän keskeytti moottoririkon takia, mutta koska hän keskeytti kilpailun loppuvaiheilla, sai hän loppusijoituksekseen 11. Kauden paras sijoitus oli kahdeksas kauden viimeisessä osakilpailussa Australian GP:ssä. Hyvästä sijoituksesta huolimatta hän oli kuitenkin kilpailussa viimeinen maaliin ajanut kuljettaja neljä kierrosta voittaneelle Keke Rosbergille jääneenä.Talli ei saavuttanut esikoiskaudellaan yhtään MM-pistettä.
Kaudella 1986 Minardilla ajoi kaksi kuljettajaa: italialaiset Andrea de Cesaris ja Alessandro Nannini. Talli käytti edellisen kauden M185-autosta kehitettyä M185B-versiota ja uutta M186-autoa. Minardi käytti edelliskauden tapaan Pirellin renkaita. Moottori oli Motori Modernin V6-turbomoottori.lähde?Kausi oli keskeytyksiä täynnä. Molemmat kuljettajat keskeyttivät kolmessatoista kilpailussa kuudestatoista. Lisäksi Monacon GP tuotti jälleen kerran sen verran vaikeuksia, että kumpikaan kuljettaja ei selvinnyt aika-ajoista itse kilpailuun. Kauden paras kilpailu oli Meksikon GP, jossa de Cesaris oli kahdeksas ja Nannini neljästoista. Nannini tosin jäi kärjelle neljä kierrosta.Kauden aikana talli ei onnistunut saavuttamaan yhtään MM-pistettä.
Kausi 1987 ei ollut edelliskautta parempi. Autoja ajoivat espanjalainen Adrián Campos ja edelliskaudella tallissa ajanut Alessandro Nannini. B186B- ja B187-autoissa oli edelleen Motori Modernin moottorit, mutta tällä kertaa Goodyearin renkaat.
Kausi alkoi vaisusti. Heti ensimmäisen kilpailun, Brasilian GP:n, tuloksena oli Nanninin keskeytys ja Camposin hylkäys. Monacon GP:n lähtöön Campos ei edes osallistunut. Vasta kauden puolivälin kohdalla auto onnistuttiin ajamaan maaliin asti. Ensimmäisen kerran näin kävi Unkarin GP:ssä, jossa Nannini oli yhdestoista. Italian GP:ssä hän onnistui lisäksi ajamaan sijalle 16 ja Portugalin GP:ssä sijalle 11. Hän tosin oli Italiassa viimeinen ja Portugalissa häneltä loppui polttoaine muutama kierros ennen loppua.
Espanjan GP:ssä Campos onnistui lopulta ajamaan autonsa maaliin asti, vaikkakin neljä kierrosta voittaneelle Nigel Mansellille hävinneenä. Tämä jäi hänen kauden ainoaksi kilpailukseen, jossa hän pääsi maaliin. Nannini sen sijaan sai kolme kertaa lopputuloksissa sijoituksen. Kauden kolmessa viimeisessä kilpailussa molemmat kuljettajat taas keskeyttivät.lähde?Talli ei saavuttanut kaudella yhtään MM-pistettä.
Kausi 1988 oli parempi kuin kolme edellistä kautta, sillä talli saavutti historiansa ensimmäiset pisteet ja kuljettajat saivat ajettua autonsa useimmin maaliin. Vastapainoksi tälle kilpailuista karsiuduttiin – eli aika-ajoista ei selviydytty itse kilpailuun – kaiken kaikkiaan seitsemään kertaan. Tallin kuljettajina aloittivat jo edelliskaudella tallissa ajanut Adrián Campos ja uutena kuljettajana toinen espanjalainen Luis Pérez Sala. Moottorina oli Cosworthin moottorit.
Camposin ajosuoritukset eivät olleet päätä huimaavia, vaikka hän onnistuikin ajamaan San Marinon GP:ssä maaliin asti sijalle 16. Hän karsiutui Monacon, Meksikon ja Kanadan kilpailuista, kun taas Pérez Sala selviytyi niissä itse kilpailuun. Campos saikin tallista potkut ja menetti paikkansa Pierluigi Martinille, joka oli ajanut Minardilla kaudella 1985.
Martini onnistui heti ensimmäisessä kilpailussaan, Yhdysvaltain GP:ssä, saavuttamaan tallin historian ensimmäisen pisteen. Piste oli myös hänen uransa ensimmäinen. Sekä Martini että Pérez Sala onnistuivat vähän väliä ajamaan maaliin asti, mutta suuri pettymys oli Saksan ja Belgian GP:t, joissa kumpikaan ei selvittänyt tietään aika-ajoista kilpailuun.Kauden päätteeksi talli onnistui siis keräämään yhden MM-pisteen. Sillä talli saavutti kymmenennen sijan valmistajien MM-sarjassa.
Kausi 1989 oli edelliskauden tapaan tuloksien perusteella epätasainen. Kuljettajina jatkoivat Martini ja Luis Pérez Sala. Tallin M188B- ja M189-autoissa oli Cosworthin moottorit ja Pirellin renkaat.
Kausi ei lähtenyt hyvin käyntiin. Seitsemän ensimmäistä kilpailua päätyivät molempien kuljettajien osalta joko keskeytykseen tai kilpailusta karsiutumiseen. Kauden kahdeksas kilpailu, Britannian GP, tosin oli kauden kohokohta. Molemmat kuljettajat onnistuivat ajamaan pisteille: Martini oli viides ja Pérez Sala kuudes. Kilpailusta talli saavutti siten kolme pistettä.Loppukausi sujui melko hyvin. Satunnaisista karsiutumisista ja keskeytyksistä huolimatta kuljettajat onnistuivat ajamaan muutamaan otteeseen maaliin asti. Portugalin GP:hen Martini lähti viidennestä lähtöruudusta ja onnistui ajamaan maaliin samalla sijalla. Lisäksi hän jopa johti kilpailua. Johtokierros oli Minardin ensimmäinen, mutta se jäi sen historian viimeiseksi.
Martini oli sivussa Japanin GP:stä, jossa hänet korvasi Paolo Barilla. Kauden viimeisessä kilpailussa, Australian GP:ssä, Martini oli taas mukana. Hän onnistui saavuttamaan aika-ajoissa kolmannen lähtöruudun kilpailuun. Itse kilpailussa hän ajoi kuudenneksi ja saavutti yhden MM-pisteen. Pérez Sala ei sen sijaan saavuttanut Britannian GP:n jälkeen pisteitä.Minardi saavutti kaudella yhteensä kuusi MM-pistettä, ja sijoittui valmistajien MM-sarjassa sijalle 11.
Uusi vuosikymmenen ei alkanut kuten edellinen oli loppunut. Kaudella 1990 kuljettajina jatkoivat Pierluigi Martini ja Paolo Barilla. Tallin M189B- ja M190-autoissa oli Pirellin renkaat ja Cosworthin moottorit.
Kausi oli melko tasainen sekoitus keskeytyksiä, karsiutumisia ja pistesijojen ulkopuolelle jäämistä. Melkein puolet kilpailuista päättyi keskeytykseen. Martini onnistui ajamaan kahdessa ensimmäisessä kilpailussa melko lähelle pistesijoja. Merkittävää oli, että hänen lähtöruutunsa kauden ensimmäiseen kilpailuun, Yhdysvaltain GP:hen, oli toinen. Tämä oli Minardin ensimmäinen, mutta samalla ainoa eturivin lähtöruutu. Itse kilpailussa hän jäi täpärästi pisteiden ulkopuolelle sijalle seitsemän. San Marinon GP:ssä Martini olisi selvinnyt itse kilpailuun, mutta hän loukkaantui perjantain harjoituksissa sen verran, että joutui jättämään itse kilpailun väliin. Martini onnistui selvittämään tiensä aika-ajoista jokaisella kerralla kilpailuun, kun taas Barilla karsiutui viidesti. Niinpä hänet korvasi kahdessa viimeisessä kilpailussa italialainen Gianni Morbidelli.Minardi ei saavuttanut kaudella 1990 yhtään pistesijaa, joten se jäi kokonaan ilman pisteitä.
Kaudeksi 1991 Minardi sai M191-autoonsa Ferrarin V12-moottorit ja Goodyearin renkaat. Kuljettajina jatkoivat Pierluigi Martini ja Gianni Morbidelli. Roberto Moreno korvasi Morbidellin kauden viimeisessä kilpailussa Australiassa.Kausi oli siinä mielessä menestys, että tallin kuljettajat eivät kertaakaan karsiutuneet kilpailusta koko kauden aikana. Lisäksi yli puolet kilpailusta onnistuttiin ajamaan maaliin asti. Martini onnistui sivuamaan tallin historian parasta sijoitusta, neljättä sijaa, kahteen otteeseen. Ensin San Marinon GP:ssä ja myöhemmin Portugalin GP:ssä. Kilpailuihin hän lähti hyvistä lähtöruuduista 8 ja 9. Martini ja Morbidelli jäivät lisäksi molemmat kerran juuri ja juuri pisteiden ulkopuolelle seitsemännelle sijalle.Koko kaudella talli keräsi yhteensä kuusi MM-pistettä, jotka kaikki olivat Martinin keräämiä. Valmistajien MM-sarjassa talli sijoittui seitsemänneksi.
Kaudella 1992 kuljettajakaksikkona aloittivat esikoiskauttaan ajanut brasilialainen Christian Fittipaldi ja tallissa toista kokonaista kauttaan ajanut Gianni Morbidelli. Täksi kaudeksi Minardi sai käyttöönsä Lamborghinin V12-moottorit. Rengastoimittajana jatkoi Goodyear. Autona oli kolme eri versiota: M191B ja M191L, jotka olivat kehitysversioita edelliskauden M191:stä, ja M192, joka oli uusi auto.
Keskeytyksien lisäksi kauteen mahtui muutama kymmenen parhaan joukkoon sijoittuminen ja yksi pistesija, jonka Fittipaldi saavutti Japanin GP:stä. Alex Zanardi korvasi loukkaantuneen Fittipaldin Britannian GP:stä Unkarin GP:hen, mutta hän karsiutui kahdesta kilpailusta, eikä hän onnistunut kertaakaan ajamaan maaliin asti. Myös Fittipaldi ja Morbidelli karsiutuivat joistain kilpailuista. Fittipaldi kaiken kaikkiaan kolmesta ja Morbidelli yhdestä, Unkarin GP:stä. Unkarin GP oli pettymys, sillä juuri siitä kilpailusta sekä Morbidelli että Zanardi karsiutuivat.Koko kaudella talli saavutti yhden MM-pisteen. Lopullinen sijoitus valmistajien MM-sarjassa oli kahdestoista.
Kaudella 1993 kuljettajana jatkoi Christian Fittipaldi, joka sai tallikaverikseen italialaisen Fabrizio Barbazzan. Talli sai kaudeksi 1993 M193-autoonsa Fordin moottorit. Rengastoimittajana jatkoi kolmatta vuotta peräkkäin Goodyear.
Kausi alkoi hyvin. Fittipaldi sivusi Minardin parasta sijoitusta ajamalla Etelä-Afrikan GP:ssä neljänneksi. Hän saavutti sijoituksestaan kolme pistettä. Fabrizio Barbazza ajoi kaksi kertaa peräkkäin pistesijoille: ensin Euroopan GP:ssä ja sitten San Marinon GP:ssä. Molemmissa kilpailussa hän ajoi kuudenneksi ja sai yhden kummastakin pisteen. Barbazzalle keskeytyksiä kolme enemmän kuin Fittipaldille, joka onnistui ajamaan viidenneksi Monacon GP:ssä, ja oli hyvillä sijoilla Euroopan ja Espanjan kilpailuissa. Britannian GP:stä kauden loppuun Pierluigi Martini korvasi Barbazzan. Lisäksi Jean-Marc Gounon korvasi Fittipaldin kauden kahdessa viimeisessä kilpailussa. Pistesijoja ei Fittipaldin Monacon viidennen sijan jälkeen enää saavutettu, mutta sijoituksia kymmenen parhaan joukkoon sijoituttiin muutamaan otteeseen. Nykyisen pistelaskujärjestelmän (pisteitä kymmenelle parhaalle) mukaan Minardi olisikin saavuttanut lisäksi muutamasta kilpailusta pisteitä.lähde?Pisteitä kertyi kauden loppuun mennessä kaiken kaikkiaan seitsemän, mikä oli enemmän kuin millään aikaisemmalla kaudella. Sijoitus valmistajien MM-sarjassa oli kahdeksas.
Kaudeksi 1994 Minardi yhdistyi Scuderia Italia -tallin kanssa, jotta tallin toiminta jatkuisi. Kuljettajina aloittivat nyt jo seitsemännellä eri kaudella tallissa ajanut Pierluigi Martini, joka sai tallikaverikseen Scuderia Italia -tallissa edellisellä kaudella ajaneen Michele Alboreton. Pienten tallien joukko alkoi 1990-luvun puolivälin lähestyessä kutistua, minkä takia Minardi alkoi vähitellen siirtyä tallien keskikastista kohti häntäpäätä. Kaudella 1994 Minardin M193B- ja M194-autoissa oli Fordin moottorit ja Goodyearin renkaat.lähde?Kausi oli melko samanlainen kuin kausi 1993. Siihen kuului tasaisesti keskeytyksiä ja maaliin ajamisia sekä muutama pistesija. Alboreto ajoi kuudenneksi Monacon GP:ssä ja saavutti yhden pisteen. Sitä ennen hän oli joutunut keskeyttämään kolmessa edellisessä kilpailussa. Martini ajoi pisteille Espanjan GP:ssä ja Ranskan GP:ssä. Molemmissa hän ajoi sijalle viisi, vaikka lähti kilpailuun ruuduista 18 ja 16. Pistesijojen lisäksi Alboreto ja Martini ajoivat kymmenen parhaan joukkoon seitsemän kertaa.Kauden päätyttyä Alboreto ja Martini olivat keränneet pisteitä yhteensä viisi. Viidellä pisteellään talli sijoittui valmistajien MM-sarjassa sijalle kymmenen.Kauden päätteeksi Michele Alboreto lopetti vuonna 1981 alkaneen Formula 1 -uransa.lähde?
Vaikka kaudella 1995 Minardit keskeyttivät vähemmän, kertyi pisteitä vähemmän kuin kaudella 1994: vain yksi. Kuljettajina aloittivat Pierluigi Martini ja italialainen Luca Badoer, joka korvasi tallissa eläkkeelle jääneen Michele Alboreton. M195:ksi nimetyssä autossa oli Fordin V8-moottori ja Goodyearin renkaat.
Kauden aikana sekä Martini että Badoer ajoivat melko tasaisesti maaliin asti. Kauden puoleenväliin mennessä he olivat sijoittuneet kymmenen parhaan joukkoon yhteensä neljä kertaa, mutta pistitili ei ollut kummallakaan vielä auennut. Kauden yhdeksännen kilpailun, Saksan GP:n, jälkeen Martini kuitenkin sai potkut tallista. Loppukaudeksi hänet korvasi portugalilainen Pedro Lamy, joka oli kahdella edellisellä kaudella ajanut yhteensä kahdeksan kilpailua Lotus-tallissa.
Lamyn sijoitukset kauden kahdeksassa viimeisessä kilpailussa olivat parempia kuin Badoerin. Hän onnistui kauden päättäneessä Australian GP:ssä ajamaan kuudennelle sijalla, ja sai näin yhden pisteen. Hänestä tuli ensimmäinen pisteille ajanut portugalilaiskuljettaja. Muita pistesijoja talli ei kaudella saavuttanut.Australiasta saadun yhden pisteen ansiosta Minardi sijoittui valmistajien sarjassa sijalle kymmenen.Potkut kesken saanut Pierluigi Martini jäi eläkkeelle formuloista. Hän ajoi Minardi-tallissa kaikkiaan kahdeksalla eri kaudella ja saavutti tallille 20 MM-pistettä.lähde?
Kaudella 1996 Benettonin silloinen tallipäällikkö Flavio Briatore osti osan Minardista. Koska hän ei pystynyt myymään osuuttaan British American Tobaccolle kuten hän olisi toivonut, hän myi osuutensa Gian Carlo Minardille ja Fondmetal-tallin entiselle omistajalle Gabriele Rumille.
Kaudella kävi ilmi pienempien tallien poistumisesta aiheutunut Minardin putoaminen lähemmäksi viimeisiä sijoja. Talleja, joiden kanssa Minardi oli tavallisesti taistellut välillä kymmenen parhaan joukkoon pääsystä, oli pikkuhiljaa poistunut sarjasta. Näitä olivat muun muassa Larrousse, Dallara ja Fondmetal. Kauden 1996 kuljettajina Minardilla aloittivat Pedro Lamy ja tulokaskuljettaja Giancarlo Fisichella. Tallin käyttämä M195B-auto oli kehitysversio kauden 1995 autosta. Myös siinä oli Fordin moottorit ja Goodyearin renkaat.
Minardin oli tyytyminen edelliskausia huonompiin sijoituksiin. Edelliseen kauteen verrattuna keskeytyksiä tuli enemmän, eikä kymmenen joukkoon päästy kuin neljä kertaa, kun 1995 päästiin kymmenesti. Brasilialainen Tarso Marques ajoi Fisichellan tilalla kauden toisessa ja kolmannessa kilpailussa Brasilian ja Argentiinan GP:issä. Fisichella ajoi seuraavat seitsemän kilpailua, joista hän keskeytti neljässä. Giovanni Lavaggi korvasi hänet kauden kuudessa viimeisessä kilpailussa, mutta hän karsiutui kahdessa niistä.Kausi 1996 ei tuottanut Minardille yhtään MM-pistettä. Samalla yhteistyö Fordin ja Goodyearin kanssa päättyi tähän kauteen. Talli ehti ajaa Goodyearin renkailla kahdeksan kautta ennen vaihtamista Bridgestonen renkaisiin kaudeksi 1997.lähde?
Kaudeksi 1997 Minardi vaihtoi moottoritoimittajakseen Hartin ja rengastoimittajakseen Bridgestonen, joka oli F1-sarjassa ensimmäistä kauttaan. Kauden alkaessa M197-autoa ajoivat tulokaskuljettaja Jarno Trulli ja kuudetta kauttaan formuloissa ajanut Ukyō Katayama.Kausi 1997 oli melko samanlainen kuin 1996, mutta tällä kertaa kukaan Minardin kuljettajista ei karsiutunut kilpailusta. Trulli onnistui ajamaan kahdesti kymmenen parhaan joukkoon, molemmilla kerroilla yhdeksänneksi, kunnes hän siirtyi Prost-talliin. Häntä korvaamaan tuli Tarso Marques. Katayama ja Marques keskeyttivät noin puolet kauden lopuista kilpailuista, eivätkä he saavuttaneet koko kautena yhtään MM-pistettä.Talli jäi ainoana tallina ilman pisteitä kauden päätteeksi, jos mukaan ei lasketa vain yhteen kilpailuun osallistunutta Lola-tallia. Pisteetön kausi oli tallille jo toinen perättäinen ja yhteensä kuudes.lähde?
Kausi 1998 jatkui samalla lailla kuin kausi 1997. Tällä kertaa tallin M198-autoa ajoivat Prostilla kaksi pistettä saavuttanut japanilainen Shinji Nakano ja tuloskauttaan ajanut argentiinalainen Esteban Tuero. Minardilla oli tällä kaudella käytössään yhden kauden tauon jälkeen Fordin moottorit. Lisäksi talli käytti Bridgestonen urallisia renkaita.
Esteban Tuero onnistui ajamaan maaliin asti neljässä kilpailussa, kun taas Nakano ajoi kymmenessä kilpailussa. Kumpikaan ei karsiutunut kilpailusta kertaakaan. Molemmat kuljettajat ajoivat täyden kauden. Silloin tällöin jompikumpi kuljettajista pääsi kymmenen parhaan joukkoon. Nykyisten sääntöjen mukaan Minardi olisikin saavuttanut viisi pistettä, mutta koska pisteitä jaettiin tuolloin vain kuudelle parhaalle, ei talli saavuttanut pisteen pistettä.
Kausi päättyi Tueron kannalta harmillisesti. Japanin GP:ssä hän törmäsi Toranosuke Takagin perään Suzukan radan viimeisessä shikaanissa, koska hän painoi vahingossa kaasua jarrun sijaan. Tilanne päättyi pieneen käsirysyyn. Takagin ja Tueron kolarin seurauksena radalle jäi autoista irronnutta romua, johon muutamaa kierrosta myöhemmin ajoi mestaruudesta taistellut Michael Schumacher.lähde? Schumacherin rengas puhkesi ja hän joutui keskeyttämään, ratkaisten mestaruustaiston Mika Häkkisen hyväksi. Kauden jälkeen Tuero jätti formulat ja siirtyi muualle kilpailemaan.lähde?Pisteetön kausi oli tallille jo kolmas perättäinen.lähde?
Kausi 1999 oli jonkin verran parempi kuin kausi 1998, sillä talli onnistui saavuttamaan yhden MM-pisteen ja sijoitukset olivat muutenkin parempia. M01-autoa ajoivat tallissa kaudella 1995 ajanut Luca Badoer ja ensimmäistä kauttaan ajanut espanjalainen Marc Gené.Seitsemän ajetun kilpailun jälkeen Minardin kuljettajat olivat onnistuneet ajamaan kuudesti kymmenen parhaan joukkoon. Pisteitä he eivät tosin vielä saavuttaneet. Sateen sotkema Euroopan GP oli kuitenkin kauden kohokohta. Moni huippukuljettaja keskeytti kilpailussa, minkä ansiosta Gené onnistui nousemaan kuudenneksi. Tilanne näytti kuitenkin eräässä vaiheessa paljon paremmalta, kun Badoer ajoi neljäntenä ja Gené kuudentena. Badoer joutui kuitenkin keskeyttämään neljänneltä sijaltaan, jonka jälkeen Badoer puhkesi kyyneliin autonsa viereen. Kilpailun loppuvaiheilla viidenneksi noussut Gené joutui Mika Häkkisen ohittamaksi, minkä takia Gené putosi kuudenneksi. Pisteen myötä kolme kautta kestänyt pisteetön ajanjakso päättyi.lähde?Talli sijoittui yhden pisteensä turvin valmistajien MM-sarjassa kymmenenneksi, ja voitti British American Racing -tallin eli BAR-tallin.
Vuosituhannen vaihduttua myös auton väritys vaihtui keltaiseksi. Kaudella 2000 kuljettajana jatkoi kaudella 1999 tallille pisteen saavuttanut Marc Gené, joka sai tallikaverikseen Gastón Mazzacanen. M02-autossa oli Fondmetal-merkkiset moottorit.Kaudella 2000 keskeytyksiä tuli muihin kausiin verrattuna melko vähän, mutta sijoitukset olivat huonoja. Molemmat autot keskeyttivät vain kauden seitsemännessä kilpailussa, Monacon GP:ssä. Eroa heidän keskeytyksillään oli vain kierros. Kauden paras tulos oli Genén ajama kahdeksas sija, minkä hän saavutti kaksi kertaa. Sitä paremmalle sijalle kumpikaan kuljettajista ei kuitenkaan yltänyt eikä pisteitäkään siten kaudella tullut.lähde?Pisteittä jääneen Minardin lisäksi myös Prost-talli jäi pisteittä. Koska Minardin tulokset olivat keskimäärin Prostin tuloksia parempia, sijoittui Minardi valmistajien MM-sarjasa Prostin edelle, vaikkakin sijoitus oli jaettu viimeinen sija.
Kauden vaihduttua australialaisesta Paul Stoddartista oli tullut tallin uusi omistaja, koska Gabriele Rumi oli kuolemaisillaan syöpään. Hän uudisti muun muassa autojen nimeämiskäytäntöä siten, että autojen nimien kaksi ensimmäistä kirjainta olivat hänen nimikirjaimensa PS. Yhden kauden kestänyt keltainen väritys sai väistyä kaudella 2001, kun uuden omistajan myötä väritys vaihtui mustaksi.lähde?Kauden 2001 kuljettajina olivat espanjalainen tulokaskuljettaja Fernando Alonso ja paluun tehnyt Tarso Marques, joka kuitenkin joutui väistymään tallista kauden kolmessa viimeisessä kilpailussa, jolloin hänet korvasi ensimmäinen malesialainen kuljettaja Alex Yoong. Talli käytti PS01-autoissaan European-nimisiä moottoreita ja ensimmäistä kertaa historiassaan Michelinin renkaita. Talli käytti autoissaan samoja moottoreita kuin millä se kilpaili edellisellä kaudella. Jo pelkästään tämän takia talli oli moottoritehoiltaan noin sata hevosvoimaa muita jäljessä.Ensimmäistä kauttaan ajanut Alonso pystyi parempiin suorituksiin kuin Marques. Neljässätoista kilpailussa, jossa Alonso ja Marques ajoivat tallikavereina, Alonso ajoi maaliin seitsemästi ja Marques viidesti. Marquesin korvannut Yoong onnistui ajamaan kolmesta kilpailustaan kerran maaliin.Kauden ensimmäisessä kilpailussa Australian GP:ssä tallilla ei ollut vara-autoa ollenkaan. Tarso Marques ajoi aika-ajoissa 107 %:n karsinta-ajan alle ja joutui lisäksi käyttämään Alonson autoa. Tuomaristo kuitenkin poikkeuksellisesti päästi hänet kuitenkin kilpailuun tallin vedottua teknisiin ongelmiin ja vara-auton puuttumiseen. Talli sai vara-autonsa kuitenkin jo seuraavaan kilpailuun Malesian GP:hen. Belgian GP:n aika-ajoissa kumpikaan autoista ei alittanut 107 prosentin karsintarajaa, mutta tuomaristo päätti antaa tallin osallistua itse kilpailuun lähinnä huonojen sääolosuhteiden takia. Samalla lailla kävi myös Arrows-tallille.Pisteitä talli ei kaudella 2001 kuitenkaan saavuttanut.
Kaudeksi 2002 Minardi siirtyi käyttämään Asiatechin moottoreita. Kuljettajina olivat edellisellä kaudella kolme kilpailua ajanut Alex Yoong, ja esikoiskauttaan ajanut australialainen Mark Webber. PS02-autossa oli Asiatechin moottorien lisäksi Michelinin renkaat.lähde?Talli onnistui katkaisemaan kaksi vuotta kestäneen pisteettömän ajanjaksonsa heti avauskilpailussa Australian GP:ssä, jossa kotikilpailuaan ajanut tulokaskuljettaja Mark Webber ajoi viidenneksi. Hän saavutti siis ensimmäiset pisteensä heti ensimmäisessä kilpailussaan ja vieläpä tallilla, joka oli kaukana kärkitaisteluista. Webber onnistui kauden kuluessa ajamaan useaan kertaan lähelle kymmenen parhaan joukkoa, ja ylsikin sinne avauskilpailun jälkeen kahdesti.Kesäkuussa 2002 Minardin uutisoitiin saaneen tv-rahat, jotka jäivät maksamatta edellisellä kaudella konkurssiin menneelle Prost-tallille. Summan suuruus oli noin 12 miljoonaa Yhdysvaltain dollaria. Summa toi tallille jonkin verran taloudellista helpotusta. Päätös oli lopulta myös muiden F1-tallien hyväksymä, mutta rahanjakoa vastustivat muun muassa McLarenin tallipäällikkö Ron Dennis ja Arrowsin tallipäällikkö Tom Walkinshaw.Kenties turhauttavin kilpailu tallille oli Espanjan GP. Tallilla oli koko viikonlopun ongelmia auton siipien kanssa. Lauantaina Yoongin autosta irtosi etusiipi, kun hän ylitti rataa reunustanutta kanttikivitystä. Sunnuntaiaamun lämmittelyssä vuorostaan Webberin autosta irtosi takasiipi, kun hän jarrutti pääsuoran päässä. Kumpikaan kuljettajista ei kuitenkaan loukkaantunut tilanteissa. Talli päätti lopulta vetäytyä itse kilpailusta turvallisuussyihin vedoten. Paul Stoddartin mielestä olisi ollut vastuutonta ajattaa autoja kilpailussa, koska ongelmien vika ei ollut tiedossa.Alex Yoongin kausi ei mennyt Webberiin verrattuna erityisen hyvin. Vaikka hän sijoittui Australiassa hyvin seitsemänneksi, ajoi hän maaliin enää neljässä kilpailussa koko kaudella. Lisäksi hän karsiutui 107 %:n säännön takia kolmesta kilpailusta. Paul Stoddart harkitsikin Saksan GP:n aika-ajojen alla siirtävänsä Yoongin testikuljettajaksi, koska karsiutui aika-ajoissa, ja jäi Webberin aika-ajokierrosajalle kaksi sekuntia. Talli päätyi lopulta ratkaisuun, jonka mukaan Anthony Davidson korvaisi hänet. Davidson ajoi kuitenkin vain Unkarin ja Belgian GP:issä, minkä jälkeen Yoong ajoi kauden lopuissa kilpailuissa. Molemmat Davidsonin kilpailut päättyivät keskeytykseen.Hyvästä avauskilpailusta huolimatta talli ei onnistunut loppukaudella saavuttamaan enää yhtään pistettä. Ainoiksi pisteiksi jäivät Webberin saavuttamat kaksi pistettä. Minardi sijoittui valmistajien MM-sarjassa jaetulle viimeiselle sijalle Toyotan ja Arrowsin kanssa.
Kaudella 2003 tallin autoja ajoivat paluun formuloihin tehnyt Jos Verstappen ja tulokaskuljettaja Justin Wilson. Verstappenin kanssa kuljettajanpaikasta taisteli Christijan Albers, mutta talli päätyi lopulta Verstappeniin. Tanskalainen Nicolas Kiesa korvasi Wilsonin Saksan GP:stä kauden loppuun, koska Wilson siirtyi Jaguar-talliin. Minardilla oli PS03-autoissaan käytössä Cosworthin V10-moottorit ja Bridgestonen renkaat. Kaudeksi 2003 talli menetti kaupallisen johtajansa Rupert Manwaringin, joka siirtyi Lola Carsin toimitusjohtajaksi.Kaudeksi 2003 vaihdettiin pistelaskujärjelmää. Uuden järjestelmän mukaan kahdeksan parasta sijaa ovat pistesijoja. Tästä huolimatta Minardi ei koko kaudella onnistunut keräämään yhtään MM-pistettä. Kauden jälkimmäisellä puoliskolla kuljettajat onnistuivat kuitenkin ajamaan autonsa useimmiten maaliin asti. Esimerkiksi Kiesa ei keskeyttänyt yhdessäkään ajamassaan kilpailussaan.Talli ilmoitti 22. toukokuuta 2003, että sitä sponsoroivan alankomaalaisen tietokoneyhtiön lisäämään tuen myötä tallin väritys muuttuisi Monacon GP:stä lähtien. Kyseisestä yhtiöstä tuli samalla tallin pääsponsori. Tallin uusi väritys oli mustavalkoinen. Sponsorin lisäksi helpotusta tallin taloudelliseen tilanteeseen toi Bernie Ecclestone, joka osti osan tallista Kanadan GP:n alla. Osto liittyy siihen, kun Minardi joutui pienoisiin kahnauksiin muiden tallien kanssa raha-asioista. Paul Stoddart uhkasi estävänsä kaudeksi 2004 suunnitteilla olleet yksimielisyyttä vaatineet sääntömuutosehdotukset, koska Minardille ei maksettu kauden alussa sovittua tukipakettia. Syy Ecclestonen pikaiseen ostopäätökseen oli se, kun hän ymmärsi, että tilanteesta voisi tulla lajille haitallinen. Jos Minardi olisi mennyt konkurssiin, olisi kaksi tallia joutunut ajattamaan kilpailuissa kolmatta autoa, koska sääntöjen mukaan autoja tulee olla lähtöruudukossa vähintään kaksikymmentä.lähde?Piristystä kauteen toi lisäksi Ranskan GP:n perjantain aika-ajot, jossa kärjessä olivat Minardin kuljettajat Verstappen ja Wilson. Erikoinen tilanne syntyi vaihtelevista sääolosuhteista. Viimeisinä radalle lähteneet Minardit pääsivät ajamaan kierroksensa kuivalla radalla, kun taas lähes kaikki muut joutuivat ajamaan kostealla radalla. Wilson tosin pudotettiin luettelon viimeiseksi, koska hänen autonsa havaittiin alipainoiseksi. Lauantain aika-ajoissa Minardeilla ei kuitenkaan mennyt hyvin, vaan he joutuivat lopulta lähtemään kilpailuun ruuduista 19 ja 20 eli takarivistä. Molemmissa aika-ajoissa jokainen kuljettaja ajoi vuorollaan yhden nopean kierroksen.lähde?Talli uhkasi aiheuttaa sekasorron formuloihin Britannian GP:n lähestyessä. Talli ilmoitti poistavansa autoistaan kaikki kuljettajia auttavat apuvälineet kuten luistoneston ja jopa juomapullot. Syynä tähän on se, että Stoddart kertoi tulkinneensa sääntöjä niin, että Britannian GP:stä lähtien kaikki kuljettajien apuvälineet ovat kiellettyjä. Mielenkiintoisen tilanteesta teki se, että jos Minardi osallistuisi ainoana tallina kilpailuun ilman kuljettajien apuvälineitä, olisi mahdollisuus, että muut tallit hylättäisiin sääntöjenvastaisten autojen takia. Tällöin Minardi julistettaisiin voittajaksi. Viikon kuluttua Stoddartin kerrottua tämän hän kertoi luopuneensa uhkauksesta. Syyksi hän kertoi, että loppukauden säännöt olivat hänelle selkeät. Kuljettajan apuvälineet kieltävästä sääntömuutoksesta lopulta luovuttiin.Talli ei saavuttanut kaudella yhtään MM-pistettä, ja jäi sen takia valmistajien MM-sarjassa viimeiselle sijalle. Kausi jäi Minardin historian viimeiseksi pisteettömäksi kaudeksi. Kausi oli lisäksi Verstappenin viimeinen F1-kausi.lähde?
Kaudella 2004 Minardilla ajoi kaksi tulokaskuljettajaa: unkarilainen Zsolt Baumgartner ja italialainen Gianmaria Bruni. Tallilla oli kauden 2003 tapaan käytössään Cosworthin V10-moottorit ja Bridgestonen renkaat. Auto oli nimeltään PS04B.
Kauteen kuului paljon keskeytyksiä ja huonoja sijoituksia. Kauden kohokohta oli Yhdysvaltain GP, jossa Baumgartner onnistui ajamaan kahdeksanneksi, ja saavutti uransa ensimmäisen pisteensä ja tallin ensimmäisen pisteen sitten kauden 2002 Australian GP:n. Baumgartner itse piti pistesijaansa suorastaan ihmeenä. Pistesijasta huolimatta kausi 2004 oli tuloksien perusteella tallin huonoin 2000-luvulla, Paul Stoddartin mielestä huonoin jopa koko Minardin historiassa. Hän kertoi tallin jäävän kärjelle noin kaksi sekuntia per kierros, mikä ei ollut erityisen huonosti. Tilannetta kuitenkin huononsi se, että kärkitallit saivat jatkuvasti autoistaan nopeampia.Tallin oikeastaan ainoa oljenkorsi aika-ajoissa ja kilpailuissa oli sää. Stoddart kertoi muun muassa Ranskan GP:n aikoihin toivovansa lisää sadetta ja epävakaista säätä. Sään ansiosta he voisivat saavuttaa aika-ajoissa paremman lähtöruudun kilpailuun. Lisäksi itse kilpailussa saattaisi tapahtua esimerkiksi ulosajoja, jolloin heidän sijoituksensa voisivat parantua.
Minardin urheilutoimenjohtaja John Walton menehtyi 9. heinäkuuta. 47-vuotiaana kuollut Walton oli saanut saman viikon maanantaina sydänkohtauksen, minkä takia hän oli joutunut sairaalahoitoon. Hän kuitenkin kuoli sairaalassa perjantaina. Kunnioittaakseen Waltonin poismenoa talli osallistui Britannian GP:hen ilman mainoksia. Autojen kyljissä oli teksti "John Boy", jossa o-kirjaimet olivat sydämiä. Kilpailupäivän aamuna Waltonin muistoksi pidettiin hiljainen hetki. Hänen kerrotaan olleen pidetty henkilö varikolla.Talli sijoittui yhdestä pisteestään huolimatta valmistajien MM-sarjassa viimeiselle sijalle.
Kausi 2005 oli tallin viimeinen F1-sarjassa. Kyseisellä kaudella tallin PS04B- ja PS05-autoja ajoivat Christijan Albers, Patrick Friesacher ja Robert Doornbos. Doornbos korvasi Friesacherin Saksan GP:stä kauden loppuun. Minardilla oli kahden edellisen kauden tapaan käytössään Cosworthin moottorit ja Bridgestonen renkaat.lähde?Kausi alkoi Minardin kannalta epämukavissa merkeissä. Talli ei ollut kyennyt tekemään autoistaan kauden 2005 sääntöjen mukaisia, eikä se saanut osallistua perjantain harjoituksiin. Stoddart olisi halunnut tallinsa osallistuvan kauden avauskilpailuun Australian GP:hen tallin viimevuotisella autolla. Tätä kuitenkin vastusti muun muassa Ferrari-talli ja Red Bullin tallipäällikkö Christian Horner. Paul Stoddart päätti turvautua oikeusistuimeen saadakseen tallin autot kauden ensimmäiseen kilpailuun. Hän kuitenkin sanoi tallin olevan kielteisen päätöksen varalta valmis tekemään autoista sääntöjen mukaiset "vaikka rautasahalla". Stoddart kuitenkin veti valituksena tuomioistuimesta pois. Talli sai lopulta muokattua autoistaan sääntöjen mukaiset ja pystyi siten osallistumaan lauantaina järjestettyihin aika-ajoihin. Sijoitukset aika-ajoissa olivat lopulta 15 ja 16.
Kausi ei ollut menestys, vaikka talli saavuttikin enemmän pisteitä kuin kymmenellä edellisellä kaudella yhteensä. Syynä tähän oli se, että kaikki Michelin renkaita käyttäneet kuljettajat joutuivat turvallisuussyistä vetäytymään Yhdysvaltain GP:stä. Vain Bridgestonen renkaita käyttäneet kuljettajat, joita oli kuusi, osallistuivat kilpailuun. Minardi-kuljettajat sijoittuivat kilpailussa viimeisiksi, mutta koska nuo sijat olivat viisi ja kuusi, saivat he seitsemän MM-pistettä.Talli sijoittui valmistajien MM-sarjassa viimeiselle sijalle. Kausi jäi Minardin viimeiseksi, sillä Paul Stoddart myi tallin energiajuomayhtiö Red Bullille. Se nimesi tallin Scuderia Toro Rossoksi, ja se on osallistunut F1-sarjaan kaudesta 2006 lähtien.
Paul Stoddart kertoi olevansa valmis myymään tallin, kunhan vain oikea ostaja löytyisi. Stoddartin mukaan 41 eri tahoa olisi lähestynyt häntä ostoaikeissa. Stoddartin kriteerit tallin myymiselle olivat, että uusi ostaja pystyisi viemään tallia kohti kärkeä kilpailuissa. Energiajuomayhtiö Red Bull, jolla jo oli oma talli Red Bull Racing, päätti perustaa toisen tallin uusien kuljettajalupauksien löytämiseksi.
Useiden viikkojen spekuloinnin jälkeen 10. syyskuuta 2005 Red Bull ilmoitti ottavansa tallin haltuunsa 1. marraskuuta ja ajattavansa sitä tulokastallinaan kaudella 2006.Kaudeksi 2006 moottorisäännöt vaihtuivat siten, että moottorien tuli olla edellisten 3,0-litraisten V10:ien sijaan 2,4-litraisia V8:ja. Minardille oli kaudella 2005 annettu lupaus siitä, että sen varojen säästämiseksi se saisi kilpailla kierrosrajoitteisella vanhoilla moottoreilla. Red Bullin ostettua tallin sopimus oli kuitenkin vieläkin pitävä, joten se sai käyttää vanhoja moottoreita. Uusi talli nimettiin aluksi nimelle Squadra Toro Rosso, mutta se vaihdettiin myöhemmin Scuderia Toro Rossoksi.lähde?
Vaikka Minardi ei enää F1-sarjassa olekaan, Minardi-nimi esiintyy muualla moottoriurheilussa. 30. tammikuuta 2006 Gian Carlo Minardi ilmoitti ostaneensa Paul Stoddartilta oikeudet Minardi-nimeen. Hän ilmoitti lisäksi yhtiökumppanuudestaan tunnetun GP Racing -tallin, joka työllistää hänen poikaansa Giovannia, kanssa Euro 3000 -sarjan juniortasolla. Tallin nimeksi tuli Minardi Team by GP Racing. Talli on menestynyt sarjassa, ja saavutti muun muassa Span radalla palkintosijan kesäkuussa 2006. 3. lokakuuta Minardin ilmoitettiin yhdistävän voimavaransa Piquet Sports -tallin kanssa GP2-sarjassa kaudeksi 2007.28. maaliskuuta 2006 Paul Stoddart ilmaisi kiinnostuksensa siirtyä Formula 1 -sarjaan kaudeksi 2008 tallin nimenä 'European Minardi F1 team Ltd'. Yritys kuitenkin epäonnistui, sillä David Richardsin Prodrive hyväksyttiin Minardin sijasta sarjaan. Marraskuun kolmas päivä Stoddart kertoi ajattavansa tallia Champ Car -sarjassa seuraavalla kaudella. Stoddart kertoi Reutersille, että oli melkein varma asia, että Minardi olisi Champ Carissa vuonna 2007. Joulukuussa vahvistettiin, että Paul Stoddart oli ostanut CTE Racing-HVM -CC-tallin ja että talli nimettäisiin Minardi Team USA -nimiseksi. Stoddart säilyttää oikeuden käyttää Minardi-nimeä brittiläisenä rekisteröityneenä yhtiönä.lähde?
Lihavointi tarkoittaa paalupaikkaa, kursivointi kilpailun nopeinta kierrosta. Muut selitteet löytyvät täältä.
* Australian GP:ssä 2004 Leinders ei päässyt ajamaan harjoituksissa, sillä hän ei saanut ajamiseen vaadittavaa superlisenssiä.
 Kuvia tai muita tiedostoja aiheesta Minardi Wikimedia CommonsissaMinardin viralliset sivut (italiaksi) (englanniksi) (saksaksi)
