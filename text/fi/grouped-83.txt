
Prahova on piirikunta Romanian Munteniassa. Piirikunnan pääkaupunki on Ploiești. Sen pinta-ala on 4 716 km² ja siellä on noin 752 322 asukasta (vuonna 2014).
Prahovan piirikunta rajautuu idässä Buzăun piirikuntaan, lännessä Dâmboviţan piirikuntaan, pohjoisessa Braşovin piirikuntaan sekä etelässä Ialomiţan ja Ilfovin piirikuntiin.
Vuoden 2011 väestönlaskennan mukaan piirikunnassa oli 735 903 asukasta ja sen väestötiheys oli 156,04 asukasta neliökilometrillä. Se oli siten Romanian väkirikkain piirikunta.
 Kuvia tai muita tiedostoja aiheesta Prahovan piirikunta Wikimedia CommonsissaPiirikunnan viralliset internetsivut (romaniaksi)
Predaia on kunta Pohjois-Italiassa Trentino-Etelä-Tirolin alueella olevassa Trenton maakunnassa. Kunta perustettiin vuonna 2015 kun viisi kuntaa yhdistyi muodostaen Predaian kunnan. Nämä kunnat olivat Coredo, Smarano, Taio, Tres ja Vervò.

Pressure Points on brittiläisen Camel-yhtyeen marraskuussa 1984 julkaistu livealbumi. Materiaali äänitettiin Lontoon Hammersmith Odeonissa 11. toukokuuta 1984. Kyseisessä konsertissa entiset Camel-jäsenet Peter Bardens ja Mel Collins toimivat erikoisvierailijoina parissa kappaleessa.

Pride on vuonna 1983 perustetun yhdysvaltalaisen hard rock -yhtye White Lionin toinen studioalbumi. Se julkaistiin 21. kesäkuuta 1987. Albumilta julkaistiin singlet Wait, Tell Me, When The Children Cry ja All You Need Is Rock N’ Roll.

Primera División eli LaLiga on Espanjan miesten jalkapallon korkein sarjataso ja toinen Liga de Fútbol Profesionalin ammattilaissarjoista. Se on yksi Euroopan kovatasoisimmista sarjoista ja ensimmäisenä Euroopan jalkapalloliiton maapisterankingissa kaudella 2016–2017.Sarjan ensimmäinen kausi pelattiin vuonna 1929 kymmenen joukkueen voimin, ja nykyisin sarjaan osallistuu 20 joukkuetta. Menestynein seura on Real Madrid 33 mestaruudellaan. Primera Divisiónia alempi sarjataso on Segunda División, jonka kolme parasta joukkuetta nousevat kausittain Primera Divisiónin kolmen heikoimman tilalle.
Idean kansallisen sarjan perustamisesta esitti huhtikuussa 1927 Arenas Getxon johtokuntaan kuulunut José María Acha. Sopu joukkuemäärästä ja osallistujoista syntyi Espanjan kuninkaallisen jalkapalloliiton yleiskokouksessa 23. marraskuuta 1928 ja pelit olivat valmiita alkamaan muutaman kuukauden kuluttua. Ensimmäiselle kaudelle otti osaa kymmenen joukkuetta, jotka valittiin pääasiassa vuodesta 1902 lähtien pelatun Espanjan cupin Copa del Reyn menestyksen perusteella. Joukkueet olivat Real Madrid, Barcelona, Atlético Madrid, Espanyol, Real Sociedad, Athletic Bilbao, Real Unión, Arenas Getxo, Racing Santander ja Europa. Yhdeksän joukkueista oli Copa del Reyn loppuottelijoita ja kymmenes, Racing, pääsi mukaan karsintojen kautta. Nykyisten itsehallintoalueiden mukaan jaoteltuna joukkueista neljä oli Baskimaasta, kolme Kataloniasta, kaksi Madridista ja yksi Kantabriasta. Joukkueista Real Madrid, Barcelona ja Athletic Bilbao eivät ole koskaan pudonneet alemmalle sarjatasolle.Primera Divisiónin ensimmäinen kierros pelattiin 10. helmikuuta 1929 ja ensimmäinen maalintekijä oli Espanyolin Pitus Prat ottelussa Real Uniónia vastaan. Ensimmäisen mestaruuden voitti Barcelona kahden pisteen erolla Real Madridiin. Ensimmäisellä kaudella Primeran ja Segunda Divisiónin välillä ei ollut automaattista putoamis- ja nousujärjestelmää, vaan Primeran viimeiseksi sijoittunut Racing pelasi karsinnan Segundan ensimmäiseksi sijoittunutta Sevillaa vastaan, minkä Racing voitti yhteismaalein 3–2. Ensimmäinen putoaja oli lopulta Atlético Madrid ja nousija Alavés kaudella 1929–1930. Espanjan sisällissodan aikana sarja oli tauolla kolmen kauden ajan vuosina 1936–1939. La Ligan sijasta pelattiin tasavaltalaisten hallitsemilla alueilla sarjan korvannut Lliga Mediterrània vuonna 1937. Sarjan voittanut Barcelona on myöhemmin vaatinut Espanjan jalkapalloliitolta kyseisen vuoden Espanjan mestarin titteliä itselleen, mutta liitto ei ole suostunut pyyntöihin.Sarjan joukkuemäärää on kasvatettu asteittain. Vuonna 1934 joukkueiden määrä nousi 12:een, vuonna 1941 14:ään, vuonna 1950 16:een ja vuonna 1971 18:aan. Kaudella 1986–1987 sarjassa oli kokeilu, jossa tuolloiset 18 joukkuetta jaettiin varsinaisen runkosarjan jälkeen kolmeen kuuden joukkueen jatkolohkoon (1.–6., 7.–12. ja 13.–18. omiinsa), joissa ratkaistiin lopulliset sijoitukset. Kausi oli sarjan historian pisin, 44 ottelua. Ainoastaan viimeiseksi sijoittunut joukkue putosi ja Segundasta nousi kolme parasta, jolloin joukkuemäärä kasvoi nykyiseen 20:een. Kausilla 1995–1997 sarjassa oli poikkeuksellisesti 22 joukkuetta. Alun perin kaudella 1994–1995 pudonneet Albacete ja Real Valladolid saivat paikkansa takaisin, kun talousvaikeuksista kärsineet Sevilla ja Celta suljettiin sarjasta. Jälkimmäinen päätös kuitenkin peruttiin lopulta ja sarja pelattiin 22 joukkueella. Vuonna 1997 palattiin jälleen 20 joukkueeseen.Kaudesta 1984–1985 lähtien sarjan on järjestänyt Espanjan kuninkaallisesta jalkapalloliitosta erillinen organisaatio Liga de Fútbol Profesional (LFP). Banco Bilbao Vizcaya Argentaria -pankin kanssa kesäkuussa 2008 tehdyn sponsorisopimuksen myötä sarjan virallinen nimi oli kausina 2008–2016 Liga BBVA. Edelliset kaksi kautta tällä nimellä oli tunnettu Segunda División, joka nimettiin muutoksen myötä Liga Adelanteksi. Sponsorisopimuksen päätyttyä sarjan viralliseksi nimeksi tuli LaLiga kaudesta 2016–2017 alkaen.Sarjan historian aikana yhdeksän seuraa on voittanut mestaruuden. Menestyneimpiä seuroja ovat olleet Real Madrid ja Barcelona, joista ensimmäinen on voittanut mestaruuden 32 kertaa ja jälkimmäinen 21 kertaa. Muita mestareita ovat Atlético Madrid, Athletic Bilbao, Valencia, Real Sociedad, Real Betis, Deportivo La Coruña ja Sevilla. 1950-luvulta 2000-luvun vaihteeseen sarja oli lähinnä Real Madridin ja Barcelonan hallintaa lukuun ottamatta Atlético Madridin yksittäisiä mestaruuksia ja vuosia 1980–1984, jolloin sekä Real Sociedad että Athletic Bilbao voittivat kaksi mestaruutta peräkkäin. 2000-luvun puolella Deportivo on onnistunut viemään mestaruuden kerran ja Valencian kahdesti.
Kausi pelataan elo- ja toukokuun välillä. Sarjaan ottaa osaa 20 joukkuetta, jotka kohtaavat toisensa kahdesti kaudessa, kerran kotona ja kerran vieraissa. Täten jokainen joukkue pelaa 38 ottelua kaudessa.
Voitosta saa kolme pistettä, tasapelistä yhden. Sarjan voittaja on joukkue, jolla on kauden päättyessä eniten pisteitä. Jos kaksi tai useampia joukkueita on tasapisteissä, voittaja on keskinäisissä otteluissa parhaiten pärjännyt joukkue. Jos ollaan edelleen tasatilanteessa, voittaja on joukkue, jolla on paras maaliero. Kauden päätteeksi Primera Divisiónin kolme heikointa joukkuetta putoavat Segunda Divisióniin, josta vastaavasti kolme parasta joukkuetta nousevat Primeraan Divisióniin.
Primera Divisiónin seurat pelaavat myös cup-kilpailu Copa del Reyssä, jonka voittaja kohtaa Primera Divisiónin voittajan Supercopa de Españassa. Primeran Divisiónin neljä parasta ovat oikeutettuja paikkaan Mestarien liigassa. Viidenneksi ja kuudenneksi sijoittuneet saavat paikan Eurooppa-liigassa. Espanjalaisille seurajoukkueille kuuluva kolmas Eurooppa-liiga -paikka myönnetään Copa del Reyn voittajalle tai Primera Divisiónissa seitsemänneksi sijoittuneelle, jos Copa del Reyn voittaja on liigan kuuden parhaimman joukossa.
Kukin Primera Divisiónin joukkue voi rekisteröidä maksimissaan 25 pelaajaa, joiden numerot ovat 1–25. Uusia pelaajia voi rekisteröidä niin sanottujen siirtoikkunoiden aikana, heinä–elokuussa kauden päätyttyä ja tammikuussa kauden ollessa puolivälissä. Maalivahdeille on varattu numerot 1 ja 13, jos joukkueella on kolmas maalivahti käyttää hän yleensä numeroa 25. Lisäksi joukkueet voivat peluuttaa reservi- ja juniorijoukkueidensa pelaajia, jotka käyttävät suurempia numeroita kuin 25.Kussakin joukkueessa saa olla korkeintaan kolme pelaajaa, joilla ei ole Euroopan unionin kansalaisuutta (esp. extracomunitario). Kaudesta 2007–2008 lähtien myös Cotonoun sopimuksen allekirjoittajamaiden (niin sanotut AKT-maat) pelaajat on rinnastettu EU-kansalaisiin. Mikäli pelaajalla on eurooppalaisia sukujuuria, voi hän hakea sen maan kansalaisuutta, josta hänen esivanhempansa ovat kotoisin. Tämän vuoksi muun muassa usella argentiinalaisella pelaajalla on myös Italian kansalaisuus. Lisäksi esimerkiksi Espanjan entisten siirtomaiden (Ibero-Amerikka, Filippiinit, Päiväntasaajan Guinea) alueelta tuleva pelaaja voi hakea Espanjan kansalaisuutta asuttuaan maassa kaksi vuotta, muissa tapauksissa aika vaihtelee 1–10 vuoden välillä.
Real Madrid (33) – 1932, 1933, 1954, 1955, 1957, 1958, 1961, 1962, 1963, 1964, 1965, 1967, 1968, 1969, 1972, 1975, 1976, 1978, 1979, 1980, 1986, 1987, 1988, 1989, 1990, 1995, 1997, 2001, 2003, 2007, 2008, 2012, 2017
Barcelona (25) – 1929, 1945, 1948, 1949, 1952, 1953, 1959, 1960, 1974, 1985, 1991, 1992, 1993, 1994, 1998, 1999, 2005, 2006, 2009, 2010, 2011, 2013, 2015, 2016, 2018
Espanjan suurilevikkisin urheilulehti Marca palkitsee vuosittain kauden aikana onnistuneet pelaajat, valmentajat ja tuomarit. Kukin palkinto on nimetty tunnetun jalkapallopersoonan mukaan.
Zarra-palkinto – paras espanjalainen maalintekijäErilaisia palkintoja ovat myöntäneet myös muun muassa Don Balón- ja El País -lehdet.

Prince of Wales Island on Alexandersaaristoon kuuluva saari Kaakkois-Alaskassa. Se on Yhdysvaltojen neljänneksi suurin (Havaijin, Kodiakinsaaren ja Puerto Ricon jälkeen) ja maailman 97. suurin saari. Prince of Wales Island on 217 km pitkä, 72 km leveä, ja sen pinta-ala on 6674 km2 eli hieman suurempi kuin Delawaren osavaltio.
Prince (oik. Prince Rogers Nelson; 7. kesäkuuta 1958 Minneapolis, Minnesota, Yhdysvallat – 21. huhtikuuta 2016 Chanhassen, Minnesota) oli yhdysvaltalainen laulaja-lauluntekijä, muusikko ja multi-instrumentalisti. Hänet tunnettiin myös symbolilla , jolle ei löydy ääntämisasua sekä nimellä The Artist Formerly Known as Prince (suom. Artisti joka tunnettiin ennen nimellä Prince), josta nimi lyhennettiin sanojen ensimmäisten kirjainten mukaan muotoon TAFKAP. Hän käytti myös yksinkertaisemmin nimeä The Artist. Princen musiikki ulottuu useille osa-alueille: funk, rhythm and blues, pop, rock, soul, hip hop ja jazz, ja häneen henkilöityy käsite Minneapolis-soundi. Prince oli merkittävä erityisesti mustan rytmimusiikin kehittäjänä, mutta myös popin ja rockin saralla. Hän voitti urallaan Grammyn seitsemän kertaa, sekä Golden Globen ja Oscarin. Hänen levyjään on myyty kansainvälisesti noin 100 miljoonaa kappaletta, mikä tekee hänestä yhden maailman myydyimmistä artisteista.Prince kirjoitti oman tuotantonsa lisäksi kappaleita monille muillekin artisteille ja yhtyeille. Tunnetuimpia muiden esittämiä Prince-sävelmiä ovat Sinéad O’Connorin ”Nothing Compares 2 U” ja Chaka Khanin ”I Feel for You”. Prince oli multi-instrumentalisti ja soitti täten monilla levytyksillään itse kaikki instrumentit. Hänellä oli kuitenkin kaksi tunnettua taustayhtyettä, The Revolution 1980-luvulla ja The New Power Generation 1990-luvulla. Prince valittiin Rock and Roll Hall of Famen jäseneksi vuonna 2004.
Vuosina 1993–2000 Prince tunnettiin symbolilla, jolle ei ole ääntämisasua. Epävirallisesti hänestä käytettiin nimiä ”The Artist” ja ”The Artist Formerly Known as Prince”. Nimenmuutos johtui Princen ja levy-yhtiö Warnerin välisestä kiistasta, joka oli hiertänyt heidän välejään 1980-luvulta lähtien. 2000-luvun alussa Prince lopetti yhteistyön Warnerin kanssa ja ryhtyi taas käyttämään nimeä Prince.
Prince ryhtyi soittamaan eri instrumentteja jo hyvin nuorena, ja hänestä tuli myöhemmin multi-instrumentalisti. Ensimmäisen yhtyeensä Prince perusti 15-vuotiaana. Prince ihaili nuorena suuresti Sly and the Family Stonea, James Brownia, Elvis Presleytä  ja Jimi Hendrixia. Esiintymiskokemusta hän sai opiskellessaan Minnesotan tanssiteatterissa. 18-vuotiaana Prince teki ensimmäisen demonsa Minneapolisin studiossa.
Vuonna 1978 Prince solmi levytyssopimuksen Warner Brosin kanssa. Prince lähetti demonsa useille levy-yhtiöille ja kaikki olivat kiinnostuneita, mutta vain Warner suostui siihen, että yhtiölle tuntematon mies tuottaa levynsä itse ja soittaa levyllä kaikki instrumentit. Tarina kertoo, että haastatellessaan Princeä ensimmäisen demon tiimoilta Warnerin pomot eivät meinanneet uskoa, että Prince on tehnyt sen kokonaan itse. He kehuivat aluksi Princeä laulajana ja halusivat tietää, ketkä muusikot soittavat demolla. Vastaus kuului: "Prince". Haastattelijat toistivat kysymyksensä, kun eivät tajunneet, ettei demolla ole muita soittajia Princen lisäksi. Lopulta Prince sai levy-yhtiön käsittämään, että hän soittaa demolla itse kaiken. Tämän jälkeen Warner halusi saman tien tehdä sopimuksen.
Ensimmäisen albumin nimi oli For You, ja se ilmestyi 7. huhtikuuta 1978. Prince paitsi soitti levyllä kaikki instrumentit myös tuotti sen. "Soft and Wet" -kappaleen sanoittamiseen osallistui myös Chris Moon, mutta muuten kaikki kappaleet olivat Princen käsialaa. Levy myi kohtuullisesti ja "Soft and Wetista" tuli pieni hitti.
Seuraava albumi Prince (1979) tuotti hitin "I Wanna Be Your Lover". Single nousi Yhdysvaltain singlelistan sijalle #11, ja ykköseksi r&b-listalla. Albumikin menestyi hyvin, ja Princen nimi alkoi tulla tunnetuksi Yhdysvalloissa. Prince esitti "I Wanna Be Your Lover"- ja "Why You Wanna Treat Me So Bad" -kappaleet American Bandstand-show’ssa silloisen yhtyeensä kanssa. Kappaleesta "I Feel For You" tuli myöhemmin jättihitti Chaka Khanin esittämänä.
Princen musiikillisen kultakauden ensimmäisenä albumina pidetään vuoden 1980 Dirty Mindia. Levy oli monipuolinen kokonaisuus, jossa soi vahvasti funk, New Wave, rock ja pop. Se oli musiikillisesti kunniahimoinen työ, jonka myötä Prince alkoi saavuttaa arvostusta musiikkikriitikoiden kirjoituksissa. Levy ei kuitenkaan myynyt kovin hyvin, sillä sen tekstit olivat hyvin seksuaalisia ja provosoivat suurta yleisöä. Sama ongelma oli seuraavana vuonna ilmestyneellä Controversylla, jonka nimikappale tosin menestyi jenkkilistalla. Prince lähestyi kuitenkin lopullista läpimurtoaan.
Vuonna 1982 ilmestynyt levy, 1999 tuotti Princen ensimmäisen Top-10-hitin. "Little Red Corvette" nousi Yhdysvaltain listan sijalle #6. Menestystä lisäsi kappaleeseen tehty musiikkivideo, joka teki Princestä yhden ensimmäisistä mustista artisteista, jotka pääsivät MTV:n soittolistalle.  Prince saavutti kansainvälistä suosiota ensimmäistä kertaa urallaan. Nimikappale nousi myöhemmin brittilistan sijalle #2, ja Yhdysvalloissa sijalle #12. "Delirious" oli Princen toinen USA:n Top-10 hitti noustessaan listasijalle #8. Levyn nimikappale pääsi sekin myöhemmin MTV:lle. 1999:stä tuli vuoden 1983 viidenneksi myydyin levy kansainvälisesti.
Vuonna 1984 Prince räjäytti lopullisesti pankin. Uusi albumi, Purple Rain oli Princen ensimmäinen yhteistyö The Revolution -yhtyeen kanssa. Se oli myös soundtrack samannimiseen elokuvaan, josta tuli vuoden suurimpia kassamagneetteja. Purple Rain -elokuvassa Prince esiintyy osana The Revolution -yhtyettä.
Elokuva keräsi pelkästään Amerikassa yli 80 miljoonaa katsojaa. Purple Rain -albumi nousi listoille ympäri maailman ja on myynyt yli 20 miljoonaa kappaletta. Ensimmäinen single "When Doves Cry" oli vuoden 1984 myydyin, ja sitä seurasivat pian hitit "Let’s Go Crazy", "Purple Rain" ja "I Would Die 4 U". Käytännössä levyn muutkin kappaleet olivat hittejä, sillä ne saivat poikkeuksellista kansainvälistä huomiota Purple Rain -elokuvan myötä.
Purple Rain oli myynti- ja arvostelumenetys. Kriitikot jakoivat sille ylistyssanoja ja varsinkin "When Doves Cry" -kappaletta pidettiin uraauurtavana. Prince korjasi vuoden 1984 gaaloissa paitsi Grammyt myös elokuvapalkinto Oscarin Purple Rain -elokuvan tunnuskappaleesta. Samana vuonna startannut Purple Rain -kiertue kesti lähes kaksi vuotta ja päättyi 1985 Minneapolisiin.
Seuraava albumi, Around the World in a Day ilmestyi 22. huhtikuuta 1985. Prince ei lähtenyt sen myötä kiertueelle, sillä hän halusi keskittyä promootioon ja musiikkivideoihin. Samana vuonna Prince lopetti kuitenkin kokonaan haastattelujen antamisen kyllästyessään lopullisesti mediaan. Around the World in a Day ei yltänyt Purple Rainin myyntilukuihin, mutta menestyi silti hyvin. "Raspberry Beret"- ja "Pop Life" -kappaleista tuli hittejä. Musiikillisesti levy oli hieman haastavampi kuin edeltäjänsä, ja Prince otti sillä aiempaa enemmän vaikutteita psykedeelisestä musiikista.
Vuonna 1986 ilmestyi uusi Prince-elokuva, mustavalkoinen Under the Cherry Moon. Sen soundtrackina toimi uusi levy nimeltä Parade, jonka singlestä "Kiss" tuli saman tien hitti. Samalla kun "Kiss" oli ykkösenä Yhdysvaltain listalla, sijalla kaksi oli Banglesin "Manic Monday", jonka Prince oli kirjoittanut Banglesille salanimellä Chistopher. Tämä teki Princestä popmusiikin historian viidennen laulunkirjoittajan, jolla on ollut kaksi Top-10 hittiä samanaikaisesti Yhdysvaltain singlelistalla. Muut singlet eivät menestyneet yhtä hyvin. Prince ja The Revolution lähtivät samana vuonna massiiviselle Parade-kiertueelle, joka päättyi Japaniin. Kiertueen jälkeen Princen yhtye The Revolution hajosi erimielisyyksiin.
Vuonna 1987 ilmestyi Princen mestariteoksena pidetty tuplalevy, Sign o' the Times. Albumi sai hullaantuneen vastaanoton kriitikoiden piirissä, ja se voitti muun muassa Pazz & Jopin arvostetun vuosipalkinnon. Levy oli hyvin monipuolinen kokonaisuus ja sitä pidetään usein Princen kultakauden huipentumana. Sign o' the Times -kiertueen avauskonsertsta tehtiin arvostettu konserttielokuva, joka on julkaistu myöhemmin DVD:llä. Albumilta julkaistiin singlet "Sign o' the Times", "U Got the Look" ja "I Could Never Take the Place of Your Man", joista kahteen ensimmäiseen tehtiin myös musiikkivideot. Revolution-yhtyeensä hajoamisen jälkeen Prince palasi Sign o' the Timesilla takaisin ensimmäisten levyjensä tyyliin soittaa kappaleilla itse kaikki instrumentit. Albumilla vieraili puhaltajia joissakin kappaleissa ja muutama muu muusikko, mutta muuten levy oli kokonaan Princen kirjoittama, tuottama, soittama ja laulama. Time Out Magazine valitsi Sign o' the Timesin vuonna 1989 maailman kaikkien aikojen parhaaksi levyksi.
Sign o' the Timesin jälkeen Prince ryhtyi saman tien nauhoittamaan uutta albumia. Black Albumiksi nimetty levy valmistui jo loppuvuodelta 1987, mutta juuri ennen julkaisupäivää se vedettiin kaupoista. Poisvedon syyt eivät ole vieläkään virallisesti julkisuudessa. Uskotaan, että levy-yhtiö alkoi epäillä albumin mahdollisuuksia menestyä ja päätti lopulta viime tingassa estää sen julkaisun. Myös Princen omaa osuutta on epäilty, sillä levy on sanomaltaan varsin synkkä ja aggressiivinen ja Princen ei uskota halunneen levittää ihmisille sellaista sanomaa. Black Album julkaistiin lopulta virallisesti vuonna 1994.
Seuraava Prince-levy, Lovesexy ilmestyi 10. toukokuuta 1988. Se oli musiikillisesti ja sanomaltaan synkän Black Albumin vastakohta. Laulujen teksteissä Prince yhdisteli rakkauden, seksin ja uskonnon sanomaa. Tämä herätti ristiriitaisia tunteita. USA:ssa albumi nousi korkeimmillaan vain listan sijalle #11, kun taas Isossa-Britanniassa Lovesexy oli listaykkönen. Kappaleesta "Alhabet St." tuli hitti, mutta levy-yhtiö oli pettynyt levyn listasijoitukseen USA:ssa. Myös Lovesexy-kiertue tuotti tappiota.
Vuonna 1989 Prince levytti soundtrackin uuteen Batman-elokuvaan. Tätä pidettiin Princen ensimmäisenä kaupallisena urasiirtona. Monet uskoivat Princen lähteneen projektiin puhtaasti kaupallisista syistä, sillä juorulehdet olivat jo pidemmän aikaa uutisoineet Princen rahapulasta. Myöhemmin paljastui, että Prince oli lainannut suuren summan ystävälleen George Clintonille, ja mahdollisesti tästä syystä hän tarvitsi rahaa ja suostui tekemään soundtrackin kaupalliseen hittielokuvaan.
Batman-levystä tuli kansainvälinen menestys. Se nousi listaykköseksi sekä Yhdysvalloissa että Britanniassa ja myi yli 11 miljoonaa kappaletta. Single "Batdance" oli listaykkönen Billboardin listalla. Prince esitti "Electric Chair" -kappaleen Saturday Night Livessä 24. syyskuuta. Batman-levyn menestys kuittasi levy-yhtiölle Lovesexyn aiheuttaman pettymyksen. Kriitikot eivät kuitenkaan pitäneet albumista yhtä paljon kuin muista 1980-luvun Prince-levyistä. Sitä syytettiin varman päälle pelaamisesta ja laskelmoinnista.
Vuonna 1989 ilmestyneellä Madonnan levyllä, Like A Prayer on Princen ja Madonnan duetto, "Love Song". Vuonna 1987 Prince suunnitteli duettoa myös Michael Jacksonin kanssa, mutta idea hylättiin, kun Princellä ja Michaelilla tuli erimielisyyksiä kappaleen sisällöstä.
Uusi Prince-elokuva Graffitti Bridge ilmestyi 20. lokakuuta 1990. Se oli jatko-osa Purple Rainille. Katsojaluvut osoittautuivat pettymykseksi. Samanniminen soundtrack-albumi myi silti hyvin ja tuotti hitin "Thieves in the Temple". Graffitti Bridge -levyllä oli Princen esittämien kappaleiden lisäksi myös Tevin Campbellin, Mavis Staplesin ja The Timen esittämiä lauluja, jotka olivat lähes poikkeuksetta Princen käsialaa. Levyllä soitti yhtye The New Power Generation, joka aloitti Princen virallisena taustayhtyeenä seuraavana vuonna.
Diamonds and Pearls -albumi ilmestyi 1. marraskuuta 1991. Se oli ensimmäinen levy, jonka esittäjäksi merkittiin virallisesti "Prince and the New Power Generation". Albumi menestyi loistavasti ja tuotti hittisinglet "Diamonds and Pearls", "Cream" ja "Get Off". Musiikillisesti Prince alkoi sen myötä siirtymään hiphopin suuntaan, uuden The New Power Generation -yhtyeensä vaikutuksesta. Kappaleessa "Get Off" on Princen ensimmäinen rap-verse. Selkeä linjanmuutos aiheutti ärtymystä joissakin faneissa. Diamonds and Pearls –kiertue oli maailmanlaajuinen menestys.
13. lokakuuta 1992 ilmestynyt seuraava albumi on nimetty kannessa olevan piirrossymbolin mukaan. Levy tunnetaan epävirallisesti ”Love Symbolina” ja Princen yhtyeen nimellä ”Prince and the New Power Generation.” Kappaleista "Sexy MF", "7" ja "My Name Is Prince" tuli hittejä. Albumia pidetään usein Princen kultakauden päätöksenä. Love Symbolin jälkeen Princen kaupallinen menestys alkoi heiketä. Se oli pitkään Princen viimeinen kansainvälisesti menestynyt levy. Vuonna 1993 ilmestyivät kokoelmat The Hits/B-sides, Hits 1 ja Hits 2. Ne sisälsivät suurimpien hittien lisäksi singlejen B-puolia ja harvinaisuuksia, ja myivät kohtuullisesti.
Prince oli jo pidemmän aikaa riidellyt levy-yhtiönsä kanssa. Prince koki Warnerin yrittävän riistää hänen taiteellista vapauttaan. Vuonna 1978 solmitun levytyssopimuksen mukaan hänellä oli täydellinen vapaus julkaista mitä haluaa, mutta jo 1980-luvun loppupuolelta alkaen Warner oli yrittänyt puuttua Princen musiikkiin ja julkaisuihin. Prince halusi lopettaa yhteistyön, mutta sopimus velvoitti häntä julkaisemaan vielä yhdeksän albumia. 16. elokuuta 1994 Prince julkaisi hätäisesti kokoamansa Come-levyn, joka sisälsi enimmäkseen vanhoja kappaleita. Myös Black Album julkaistiin, jonka oli alun perin pitänyt ilmestyä jo vuonna 1987. Protestiksi Warneria vastaan Prince ryhtyi esiintymään ”slave” (orja) -sana poskeensa kirjoitettuna. Lehdet seurasivat mielenkiinnolla tapahtumien etenemistä. Lopulta erimielisyydet johtivat siihen, että Prince muutti taiteilijanimensä useissa viime levyjensä kansissa olevaksi symboliksi. Hän ei halunnut esiintyä enää Prince-nimellä, sillä se oli hänen syntymänimensä ja hänen mielestään Warner käytti sitä vain rahastusmielessä. "Olen pelkkä nappula, jonka on tarkoitus tehdä levy-yhtiölle rahaa", Prince kirjoitti. Tälle uudelle "nimelle" ei ollut mitään lausuttavaa muotoa. Oprah Winfreyn keskusteluohjelmassa vuonna 1996 Prince kertoi, että symboli on kirjoitettavissa tietokoneella ja merkin kirjoitusasu oli seuraava: O(+>. 
Päätöstä seurasi mediakohu, ja lehdet antoivat Princelle pilkkanimen "The Artist Formerly Known as Prince" (”Artisti joka ennen tunnettiin nimellä Prince”). Jotkut toimittajat luulivat aluksi kyseessä olevan vitsi, mutta kun selvisi, että Prince on tosissaan, keksittiin myös muita nimiä: ”The Artist”, ”Symbol” ja ”The Artist Formerly Known as Prince:n” lyhennys ”TAFKAP”. Näitä nimityksiä käytettiin säännöllisesti lehdissä ja muissa medioissa 2000-luvun alkuun saakka, jolloin Prince alkoi taas käyttää vanhaa nimeään.
Helmikuussa 1994 ilmestyi Princen ensimmäinen julkaisu Symbol-nimellä. "The Most Beautiful Girl in the World" -singlestä tuli jättihitti, se nousi listaykköseksi Ison-Britannian ja Australian listoilla ja kolmanneksi USA:ssa. Singlen menestys ei kuitenkaan kertonut paljoakaan tulevasta. 26. syyskuuta ilmestynyt The Gold Exprience -albumi meni vielä viimeistä kertaa ykköseksi Britanniassa, mutta kansainväliset myyntiluvut olivat jo selkeästi 1980-luvun huippuaikojen alapuolella. Samana vuonna ilmestyi vielä albumi Girl 6, joka oli soundtrack Spike Leen samannimiseen elokuvaan. Albumi menestyi kehnosti.
Seuraava levy, 9. kesäkuuta 1996 ilmestynyt Chaos and Disorder oli ensimmäinen Symbol-kauden studioalbumi, joka ei noussut kymmenen myydyimmän levyn joukkoon USA:ssa eikä Britanniassa. Nimenmuutos ja uudet mediatempaukset olivat saaneet monet Prince-fanit etääntymään idolistaan, ja suuri yleisö oli menettänyt lähes kokonaan mielenkiintonsa Symboliin. Kauas oltiin tultu Princen hurjimman menestyksen vuosista, jolloin Prince oli kaikkien huulilla. Kaupallisen menestyksen pienenemistä vain pahensi uudet tupla- ja tripla-levyt, joita Prince nyt ryhtyi julkaisemaan. Warner oli aiemmin pyrkinyt rajoittamaan Princen julkaisuja, ja nyt kun Prince sai esteettä julkaista kaiken haluamansa, hän teki massiivisia, ylipitkiä kokonaisuuksia. Seuraava levy, Emancipation sisälsi kolme CD:tä. Se ilmestyi jo samana vuonna 1996, 19. marraskuuta. Albumi menestyi edeltäjänsä tapaan kehnosti, vaikka sitä musiikillisesti pidetäänkin melko hyvätasoisena. Kate Bush, jolle Prince oli aiemmin kirjoittanut hitin, "Why Should I Love You", laulaa taustoja kappaleella "My Computer". Prince levytti albumilla ensimmäistä kertaa cover-versioita muiden artistien kappaleista. Yksi näistä covereista (Princen versio Stylisticsin hitistä "Betcha by Golly Wow!") julkaistiin myös singlenä, mutta vain kohtuullisella menestyksellä.
29. tammikuuta 1998 ilmestyi Crystal Ball, joka oli jälleen tripla-albumi. Kolmen CD:n lisäksi levyä myytiin lisälevy The Truthin kanssa. The Truth on lähes akustinen levy, ja sitä ei saa kaupasta ilman Crystal Ballia. Crystal Ball jäi mediassa vähälle huomiolle ja oli jälleen myynnillinen pettymys. Warnerin painostuksesta Prince ryhtyi taas antamaan haastatteluja isoille televisiokanaville. Prince vieraili muun muassa Oprah-show’ssa, mikä toi julkisuutta uudelle levylle.
24. elokuuta 1999 Warner julkaisi vanhoista kappaleista kootun The Vault: Old Friends 4 Sale -levyn. Toinen epävirallisempi julkaisu oli 1999: The New Master –niminen remix-levy, joka sisälsi uusia versioita klassikkokappaleesta 1999. Vuonna 1999 ilmestyi vielä varsinainen studiolevykin, Rave Un2 the Joy Fantasic, jonka soundi oli jonkin verran radioystävällisempi kuin edeltävien albumien. Singlestä "The Greatest Romance Ever Sold" tuli pieni hitti, mutta albumi ei osoittautunut sen suuremmaksi menestykseksi. Princen ja Gwen Stefanin duetto, "So Far So Pleased" oli alun perin tarkoitus julkaista singlenä, mutta suunnitelma hylättiin Gwen Stefanin No Doubt -yhtyeen julkaisukiireen takia.
Juuri ennen vuoden vaihtumista Prince esiintyi ystäviensä, muun muassa Maceo Parkerin, George Clintonin ja Lenny Kravitzin kanssa isossa konsertissa, jossa hän soitti ensimmäistä kertaa pitkään aikaan myös vanhoja klassikkokappaleitaan. Konsertin avasi "Let's Go Crazy" ja se päättyi teeman mukaisesti kappaleeseen "1999".
2000-luvulla Prince ryhtyi jälleen käyttämään vanhaa nimeään Prince. Ensimmäinen uuden vuosituhannen Prince-julkaisu oli Rave In2 the Joy Fantasic, joka sisälsi remix-versioita vuoden 1999 samannimisestä albumista. Vuonna 2001 Prince kohautti liittymällä Jehovan todistajiin. Samana vuonna ilmestyi albumi Rainbow Children, joka heijasteli vahvasti Jehovan todistajien sanomaa. Se herätti faneissa ristiriitaisia tunteita. Musiikillisesti levyä pidettiin erinomaisena, mutta voimakas uskonnollinen sanoma häiritsi monia kuuntelijoita. Levy ei noussut USA:ssa edes Top-100 listalle. 22. kesäkuuta 2003 ilmestyi instrumentaalialbumi N.E.W.S. Levy oli ehdolla Vuoden Instrumentaali -palkinnon saajaksi Grammy-gaalassa. Ehdokkuus oli Princen ensimmäinen moneen vuoteen.
Vuonna 2002 ilmestyi Princen uran ensimmäinen livealbumi, nimeltään One Nite Alone... Live! Prince esitti samannimisessä konsertissa sekä Rainbow Childrenin materiaalia että vanhoja hittikappaleitaan, kuten "Raspberry Beret" ja "Diamonds and Pearls". Mukana oli useita vierailijoita, muun muassa Alicia Keys, George Clinton ja Norah Jones. 8. helmikuuta 2004 Prince esiintyi Grammy-palkintogaalassa yhdessä Beyoncé Knowlesin kanssa. Prince ja Knowles esittivät vuoden 1984 klassikkokappaleet "Let’s Go Crazy", "Baby I’m A Star" ja "Purple Rain" sekä Beyoncén tuoreen hitin "Crazy in Love". Kuukautta myöhemmin Prince valittiin Rock and Roll Hall of Famen jäseneksi.
Vuonna 2004 Prince solmi levytyssopimuksen Columbia Recordsin kanssa. Sopimus oli merkittävä käänne Princen uralla, sillä se oli Princen ensimmäinen kansainvälisen levy-yhtiön kanssa tehty sopimus viiteen vuoteen. 20. huhtikuuta ilmestyi ensimmäinen julkaisu Columbian artistina. Musicology-levystä tuli Princen suurin menestys sitten 1990-luvun alun. Se nousi Top-5:een muun muassa USA:ssa, Isossa-Britanniassa ja Saksassa. Albumi sai mediassa enemmän huomiota kuin yksikään Princen albumi sitten Diamonds and Pearlsin. Musicology Tour oli loppuunmyyty menestys ja vuoden 2004 toiseksi eniten tuottanut kiertue. Princen comeback huomioitiin myös Grammy-gaalassa, jossa hän voitti kaksi palkintoa ja oli lisäksi ehdokkaana kolmessa muussa kategoriassa. Rolling Stone -lehden äänestyksessä Prince valittiin vuoden parhaaksi miesartistiksi ja Musicology-levy vuoden toivotuimmaksi comebackiksi. Levy on myynyt yli 7 miljoonaa kappaletta.
Kaupallista comebackia jatkoi 21. maaliskuuta 2006 ilmestynyt albumi 3121. Se nousi ensimmäisellä viikollaan USA:n listaykköseksi. Albumi tuotti hittisinglet "Te Amo Corazón" ja "Black Sweat". Prince esiintyi Saturday Night Livessä yhdessä Támaran kanssa, joka on yksi 3121-levyn vierailijoista. 3121-levyn yhteydessä järjestettiin kilpailu, jossa seitsemän levyn ostajaa sai samalla lipun 3121-kiertueen päätöskonserttiin. Loppuvuodesta 2006 Prince avasi 3121-nimisen klubin, jossa hän esiintyi joka perjantai ja lauantai huhtikuuhun 2007 saakka.
4. helmikuuta 2007 Prince esiintyi Floridan Super Bowl XLI Halftime -show’ssa. Prince esitti konsertissa muun muassa standardinumeronsa "Purple Rain" (jonka aikana satoi kaatamalla) sekä cover-version Bob Dylanin "All Along the Watchtowerista". Konserttia seurasi yli 140 miljoonaa televisionkatsojaa. Se on USA:n katsotuin televisiolähetys 2000-luvulla. Vain noin kuukauden päästä samana vuonna Prince ilmoitti esiintyvänsä Lontoon 02 Areenalla 21 kertaa tulevana kesänä. Konserttisarjasta tuli jättimenestys: kaikki konsertit myytiin loppuun ja 140 000 ensimmäistä lippua ostettiin 20 minuutissa.
Prince nostatti kohun uuden levyn markkinointikikallaan 28. kesäkuuta 2007. Prince teki sopimuksen brittiläisen Mail on Sunday -lehden kanssa, joka jakoi uutta Planet Earth -albumia ilmaiseksi kaikille tilaajilleen ja ostajilleen. Levyn virallinen ilmestymispäivä oli 24. heinäkuuta mutta se oli mukana jo kaikissa 15. päivä ilmestyneissä Mail on Sundayn numeroissa. Princen levy-yhtiö Columbia raivostui tempusta katsoessaan sen vähentävän liikaa levyn myyntiä ja uhkasi jättää Planet Earthin kokonaan julkaisematta Britanniassa. Myös media reagoi voimakkaasti, uutinen oli lähes kaikissa lehdissä ja nettisivujen uutisissa. New York Times julkaisi laajan kirjoitelman, jonka otsikko julisti "Prince näyttää mallia uuden vuosisadan musiikkibisnekselle." Planet Earthilla varustetusta Mail on Sundaysta tuli lehden historian toiseksi myydyin numero. Lehden menekki nousi Prince-lisän myötä lähes kolmeen miljoonaan kappaleeseen. Vaikka Mail on Sundayn Princelle maksama summa ei ole julkisuudessa, Princen uskotaan yleisesti ansainneen paljon enemmän kuin mitä hän olisi ansainnut julkaisemalla levyn tavallista kautta. Planet Earth menestyi Musicologyn ja 3121:n tapaan hyvin, vaikka sen ensimmäisen viikon myyntimäärä USA:ssa oli yli puolet vähemmän kuin edeltäjiensä. "Guitar"-single nousi radioiden soittolistoille monessa maassa.
Prince ilmoitti 14. syyskuuta 2007 haastavansa YouTuben ja eBayn oikeuteen. Princen mukaan tällaiset kanavat käyttävät laittomasti artistien musiikkia ja ainoa syy, minkä takia ne eivät halua poistaa musiikkivideoita palveluistaan on se, että videot ovat olennainen osa sivustojen suosiota. Vain noin kuukautta myöhemmin Prince suututti monet fanisivustonsa kieltäessään niitä käyttämästä Prince-aiheisia kuvia, laulunsanoja ja muuta laitonta materiaalia sivuillaan. "Prince Fans United" -niminen seura oli eri mieltä asiasta ja Princen ja faniyhteisön välille syntyi pieni kiista. 7. marraskuuta julkaistulla digitaalisella singlellä, F.U.N.K Prince kommentoi tilannetta omalta kannaltaan.
Princen viimeiseksi esiintymiseksi jäi hänen Piano & a Microphone -kiertueensa Atlantan konsertti 14. huhtikuuta 2016.
Prince peruutti ennätykselliset viisi kertaa konserttinsa Suomessa (1988, 1990 ja 2010), mutta esiintyi kuitenkin kerran Helsingin Hartwall Arenalla heinäkuussa 2011.
Prince Rogers Nelson syntyi Minneapolisissa 7. kesäkuuta 1958. Hänen isänsä John Lewis Nelson oli pianisti ja laulunkirjoittaja, ja äiti Mattie Shaw jazzlaulaja. Princellä on kaksi vuotta nuorempi sisko Tyka Nelson, joka on itsekin muusikko. Hänellä on myös useita veli- ja sisarpuolia vanhempiensa aiempien suhteiden kautta.
Prince oli kihloissa Susannah Melvoilin kanssa vuonna 1985. Prince avioitui taustalaulaja ja -tanssija Mayte Garcian kanssa ystävänpäivänä 1996 ja heillä oli Boy Gregory -niminen lapsi, joka syntyi 16. lokakuuta 1996, mutta sairasti Pfeifferin syndroomaa ja eli vain viikon. Pari erosi vuonna 1999. Prince avioitui uudestaan vuonna 2001 Manuela Testolinin kanssa, mutta tämäkin liitto päättyi eroon toukokuussa 2006.Prince oli vegetaristi. Hän ehti aloittaa muistelmiensa, työnimeltään The Beautiful Ones, kirjoittamisen vuonna 2016, mutta ehti saada sitä valmiiksi vain noin 50 sivua.
Prince kuoli 57-vuotiaana Paisley Parkin kodissaan Chanhassenissa Minnesotassa, Yhdysvalloissa 21. huhtikuuta 2016. Kuolinsyyksi todettiin fentanyyli-nimisen opioidin yliannostus. Häntä oli vain viikkoa ennen kuolemaansa hoidettu sairaalassa yliannostuksen takia. Princen tiedetään myös kärsineen terveysongelmista. Hänen kerrotaan kärsineen nestehukasta ja influenssasta useita viikkoja ennen kuolemaansa. Hänen ruumiinsa tuhkattiin 23. huhtikuuta ja hänen kotonaan järjestettiin perheen ja ystävien kesken muistotilaisuus. Tuhkan laskupaikkaa ei julkistettu. Princelle järjestetäänmilloin? myös muistokonsertti.

Príncipe on pienempi ja pohjoisempi São Tomé ja Príncipen kahdesta pääsaaresta. Tuliperäinen saari sijaitsee Guineanlahdessa Atlantin valtameressä. Príncipe sijaitsee noin 150 kilometrin päässä suuremmasta São Tomén saaresta koilliseen ja noin 220 kilometrin päässä Manner-Afrikan Päiväntasaajan Guinean rannikolta länteen. Príncipellä on trooppinen ilmasto ja etenkin etelä- ja keskiosaltaan vuoristoista saarta peittää suurelta osin sademetsä. Saaren merkittävin asutuskeskus on koillisrannikolla sijaitseva Santo António. Príncipen pinta-ala on 142 neliökilometriä ja väkiluku oli vuoden 2011 väestönlaskennassa 7 542. Väestö on pääasiassa Kap Verdeltä kaakao- ja kahviplantaaseille tuotujen työläisten jälkeläisiä. Príncipellä on vielä joitain satoja portugaliin pohjautuvan lung’íye-kreolikielen puhujia.
Portugalilaiset löytöretkeilijät löysivät Príncipen tammikuussa 1471. Portugalilaiset asuttivat saaren 1500-luvun alussa, jolloin saari sai myös prinssiä tarkoittavan nimensä kunnianosoituksena Portugalin kruununprinssille Juhanalle. Saarella viljeltiin 1400-luvun lopulta lähtien sokeriruokoa, jota pippurin ja puun ohessa vietiin saarelta 1500-luvun ajan. Príncipen kautta kuljetettiin myös orjia Afrikasta Atlantin yli. Läheisen São Tomén ongelmista johtuen koko São Tomé ja Príncipen siirtomaan pääkaupunki muutettiin vuosiksi 1753–1852 Santo Antónioon. Kahvi ja kaakao tuotiin saarelle viljeltäväksi 1700- ja 1800-luvun taitteen tienoilla. Viljely vaati suuret määrät työvoimaa, jota hankittiin muun muassa Kap Verdeltä. Vielä nykyisinkin kahvi ja kaakao ovat Príncipen tärkeimpiä maataloustuotteita. Príncipestä tuli osa São Tomé ja Príncipen valtiota sen itsenäistyttyä Portugalista vuonna 1975. Saari sai itsehallinnon vuonna 1995, mistä lähtien siellä on ollut vaaleilla valittu alueellinen parlamentti ja paikallishallitus.
Príncipen saari sijaitsee päiväntasaajan pohjoispuolella Atlantin valtamereen kuuluvassa Guineanlahdessa ja on toinen São Tomé ja Príncipen kahdesta pääsaaresta. Saari sijaitsee noin 150 kilometrin päässä suuremmasta São Tomén saaresta koilliseen, noin 210 kilometrin päässä Päiväntasaajan Guineaan kuuluvasta Biokon saaresta lounaaseen ja noin 220–225 kilometriä Afrikan mantereella sijaitsevan Päiväntasaajan Guinean rannikolta länteen. Pinta-alaa Príncipellä on 142 neliökilometriä. Saaren korkein kohta on eteläosassa sijaitseva 948 metrin korkeuteen merenpinnasta kohoava Pico de Príncipe. Muita korkeita huippuja ovat niin ikään etelässä sijaitsevat 921-metrinen Pico Mencorne, 839-metrinen Carriote, 680-metrinen Pico Papagaio sekä 537-metrinen Mesa. Vuoristoinen eteläosa on täynnä syviä laaksoja ja epätasaista maastoa terävine kallioineen ja kivineen. Príncipen lounaisosassa on kuitenkin myös yksi suhteellisen tasainen alue. Pohjoisosa on etelää tasaisempaa. Príncipesta noin 22 kilometrin päässä lounaaseen sijaitsevat pienet 20 hehtaarin Tinhosa Granden ja kolmen hehtaarin Tinhosa Pequenan karut kalliosaaret. Pieni Ilhéu Caroçon (myös nimellä Ilhéu Boné de Jocquei) saari sijaitsee Príncipen kaakkoisrannikon edustalla. Saaren pohjoisrannikon edustalla on pieni Ilhéu Bombom -saari.
Príncipe kuuluu yhdessä tuliperäisten São Tomén, Annobónin ja Biokon saarten kanssa tuliperäiseen ”Kamerunin-linjaan” (engl. Cameroon Volcanic Line), joka jatkuu Afrikan mantereella Kamerunin ja Nigerian alueilla Tšadjärvelle saakka. Príncipe on kilpitulivuori, joka alkaa noin 3 000 metrin syvyydestä merellisestä kuoresta, ja jonka korkein kohta on 948-metrinen Pico de Príncipe. Príncipen ympärillä on kuitenkin myös paljon esimerkiksi São Tométa enemmän mantereista kuorta. Tulivuori ei ole ollut aktiivinen noin 15,7 miljoonaa vuoteen, mikä on pidempään kuin São Tomélla ja muilla Guineanlahden tuliperäisillä saarilla. Príncipe on vulkaanisen aktiivisuuden päättymisen jälkeen kulunut esimerkiksi São Tométa enemmän. Saaren etelärannikolla on tuliperäisen fonoliitin ja tefriitin hallitsemia alueita. Pohjoisosa sen sijaan on enimmäkseen basalttikiveä. Tuliperäisyyden ansiosta saaren maaperä on hedelmällinen.
Ennen ihmisen saapumista saarelle lähes koko saari oli todennäköisesti metsän peitossa. Nykyisin noin neljännes Príncipestä on vielä aarniometsää, jonka suojelua varten on perustettu osin São Tomén saarella sijaitseva Ôbon kansallispuisto. Príncipellä sijaitseva kansallispuiston osa kattaa 65 neliökilometrin alueen eli miltei puolet Príncipestä. Noin 30 % Príncipen metsäalasta on ”uudistunutta metsää” (engl. secondary forest). Sen ala on kasvamassa, kun metsät valtaavat hylättyjä plantaaseja. Príncipe kuuluu São Tomén ja Annobónin kanssa 1 036 neliökilometrin laajuisen ekoalueeseen, jolla on runsaasti kotoperäisiä eliölajeja. Aluetta on kotoperäisten lajien suuren määrän vuoksi verrattu esimerkiksi Galápagossaariin.Príncipe ei ole koskaan ollut osa Afrikan mannerta. Kaikkiaan saarella kasvaa 37 kotoperäistä kasvilajia. Príncipen tiheässä sademetsässä kasvavista putkilokasvilajeista 11 prosenttia on kotoperäisiä eli niitä tavataan vain siellä. Kämmekkäkasvilajeja saaren sademetsissä on 64. Kolme neljäsosaa kämmekkälajeista on päällyskasveja, ja miltei kaikki loput kasvavat maassa. Pieni osa on litofyyttejä eli niiden kasvualustana on kivenpinta. Saniaisiin kuuluvaa Grammitis nigrocincta -kasvia tavataan Príncipen lisäksi vain Madagaskarilla. Saaren rannoilla kasvaa kookospalmuja. Öljypalmuja kasvatetaan ruoanlaitossa tarvittavan palmuöljyn vuoksi. Muita saaren puita ovat esimerkiksi leipäpuu ja mantelipuu. Plantaaseille kasvaa banaaneja ja sokeriruokoa. Plantaaseille on tuotu myös alkuperäiseen lajistoon kuulumaton nopeakasvuinen liekkipuu. Liekkipuu suojaa plantaaseilla kasvatettavia kaakao- ja kahvipensaita.
Príncipen eteläinen kolmannes on yksi São Tomé ja Príncipen valtion viidestä kansainvälisesti tärkeästä lintualueesta (IBA). Alueen koko on 50 km², ja se käsittää enimmäkseen ainavihantaa alankometsää merenpinnan tasolta Pico de Príncipen huipulle saakka. Saarella on viisi kotoperäistä lintulajia, jotka ovat principenmedestäjä, principenkutoja, principentimali, principenloistokottarainen ja principenrilli. Kotoperäisiä alalajeja ovat valkovatsakalastajan alalaji Alcedo leucogaster nais, sieppodrongon alalaji Dicrurus adsimilis modestus ja oliivi-iibiksen alalaji Bostrychia olivacea rothschildi, joka on luultavasti koko São Tomén ja Príncipen harvinaisin lintulaji. Muita saaren lintulajeja ovat esimerkiksi guineanrilli ja guineanlahdenrastas. Príncipen lounaisosan merilintuyhdyskunnat lukeutuvat Guineanlahden suurimpiin. Neljä lepakkolajia ja Crocidura poensis -päästäisen alalaji ovat Príncipen alkuperäisiä nisäkäslajeja. Loput nisäkkäät, kuten monamarakatit ja villiintyneet kissat ovat muualta tuotuja. Leptopelis palmatus ja Phrynobatrachus dispar ovat Príncipen kotoperäisiä sammakkolajeja. Lisäksi saarella tavataan Nesionixalus molleri -sammakoita. Príncipen lajistoon kuuluu kahdeksan matelijalajia, joista skinkkien heimoon kuuluva Feylinia polylepis ja Typhlops elegans -käärme ovat kotoperäisiä. Muita matelijalajeja ovat skinkkien heimoon kuuluva Mabuya maculilabris, gekkojen heimoon kuuluvat Lygodactylus thomensis ja Hemidactylus greefii sekä käärmeet Rhinotyphlops newtonii ja Rhinotyphlops feae. Príncipeä ympäröivät merialueet ovat hyvässä kunnossa, sillä saarella ei ole juurikaan teollisuutta. Merialueella tavataan esimerkiksi merikilpikonnia, miekkakaloja, marliineja ja purjekaloja. Príncipen vesissä, kuten rantojen läheisissä seisovissa vesissä ja Santo Antóniossa mereen laskevassa Papagaiojoessa, elää liejuryömijöitä.
Saari sijaitsee trooppisella vyöhykkeellä, jonka ansiosta ilmasto on lämmin ja kostea. Príncipen rannikkoalueilla vuoden keskimääräiset lämpötilat vaihtelevat 22 °C ja 33 °C:n välillä. Korkeammalle mentäessä lämpötilat laskevat. Príncipen keskiosassa oleva vuoristoinen alue toimii esteenä alueella vallitseville lounaistuulille. Saaren etelä- ja lounaisosissa saadaan vuoriston vuoksi rankkoja sateita. Pohjoisosassa sataa paljon eteläisiä osia vähemmän. Príncipe saa São Tométa enemmän vesisateita, joiden määrä vaihtelee suuresti. Suurin osa sateista saadaan maalis- ja huhtikuussa. Saarella on kaksi kuivaa kautta, joista pidempi kestää kesäkuusta syyskuuhun. Tämä kuivakausi tuntuu selvimmin Príncipen pohjois- ja itäosassa. Joinain vuosina lounaisosissa kuivakausi saattaa olla huomaamaton. Toinen kuivakausi alkaa joulukuussa ja kestää helmikuuhun.
Portugalilainen retkikunta João de Santarémin ja Pêro Escobarin johdolla löysi saaren 17. tammikuuta 1471. He kutsuivat saarta löytöpäivänä vietettävän pyhimyksen, Antonios Suuren, juhlapäivän kunniaksi nimellä Santo Antão. Viime aikoina on käyty keskustelua siitä, oliko Príncipellä ja São Tomélla asutusta jo ennen portugalilaisten saapumista. Afrikan länsirannikon läheisyyden takia saarille olisi voinut saapua mantereelta veneillä. Varhaisista asukkaista ei ole kuitenkaan arkeologisia todisteita, joten nykykäsityksen mukaan portugalilaiset asuttivat Príncipen. Ensimmäiset asukkaat olivat portugalilaisia rangaistusvankeja ja portugalilaisten tuomia orjia. He asettuivat saarelle vuonna 1500. Saaresta tuli Portugalin kruununsiirtomaa (port. donataria) vuonna 1502. Samalla António Carneirosta tuli Príncipen maaherra ja saari sai prinssiä tarkoittavan nimen Príncipe kunnianosoituksena Portugalin kruununprinssille Juhanalle, josta myöhemmin tuli kuningas. Sokeriruo’on viljely alkoi 1400-luvun lopulla; 1500-luvun ajan saarelta vietiin sokeriruo’on lisäksi pippuria ja puuta. Príncipestä ja São Tomésta kehittyi tärkeä kaupankäyntikeskus, ja saarten kautta kuljetettiin orjia Afrikasta Atlantin yli.
Príncipen ja São Tomén siirtokunnat alkoivat heikentyä 1500- ja 1600-luvun taitteessa, koska merirosvot tekivät hyökkäyksiä saarille. Hollantilaiset miehittivät Príncipen saaren 9. elokuuta ja 26. marraskuuta 1598 väliseksi ajaksi, jonka jälkeen portugalilaiset palasivat valtaan. Hollantilaiset tuhosivat São Tomén kaupungin vuonna 1599. Tästä tuhosta katsotaan alkaneen kaksi vuosisataa kestänyt rappiokausi, jonka aikana ihmiset elättivät itsensä kasvattamalla sitrushedelmiä, vihanneksia, jamssia, maniokkia ja maissia. Lisäksi sokeriruo’osta valmistettiin viinaa. Hollanti hyökkäsi uudelleen São Tomén saarelle ja aiheutti jälleen tuhoa. Ranska hyökkäsi São Tomélle 1700-luvun alussa. Príncipelle Ranska hyökkäsi vuonna 1702. Vuonna 1502 valtaan tullut Carneiron perhe hallitsi saarta vuoteen 1753 saakka, jolloin Portugalin kruunu takavarikoi saaren haltuunsa ja muodosti siitä ja São Tomén saaresta São Tomé ja Príncipen siirtomaan. Samana vuonna São Tomén jatkuvasta epävakaudesta ja ongelmista johtuen São Tomé ja Príncipen siirtomaan pääkaupunki muutettiin São Tomén kaupungista Príncipen Santo Antónioon. Takaisin São Toméhen pääkaupunki muutettiin vuonna 1852.Brasilialainen kapteeni João Baptista da Silva toi Brasiliasta kahvipensaan saarelle vuonna 1787. Sama kapteeni toi myös kaakaon vuonna 1820 Amazonjoen alajuoksulta Príncipen Simalón plantaasille. Näin Príncipestä tuli ensimmäinen alue Afrikassa, jossa oli kaakaonviljelyä. Myöhemmin sekä kahvin- että kaakaonviljely levisivät myös suuremmalle São Tomélle. Näiden rahakasvien tuonti saarille aiheutti uuden portugalilaisten kolonisaatioaallon alueelle. Portugalin kuninkaalla oli kuitenkin vaikeuksia löytää halukkaita muuttajia kaukana sijaitseville saarille. Kahvi- ja kaakaoplantaasit tarvitsivat suuret määrät työntekijöitä, joten työväestöä hankittiin Afrikan mantereelta. Orjuus Príncipellä ja São Tomélla loppui vuonna 1875, jonka jälkeen saarille hankittiin kymmeniätuhansia sopimustyöntekijöitä (port. serviçais) aluksi Angolasta ja myöhemmin myös Mosambikista ja Kap Verdeltä. Työtä tehtiin monesti orjuutta muistuttavissa oloissa. Lukutaidottomille sopimustyöläisille oli sopimuksessa luvattu paluumatka muutaman vuoden kovan työn jälkeen, mutta ne eivät toteutuneet. Plantaasien työvoimaongelma johti protesteihin, jotka johtivat São Tomélla 3. helmikuuta 1953 tapahtuneeseen Batepán verilöylyyn. Verilöylyn seurauksena useita tunnettuja sãotomélaisia ja heitä tukevia valkoisia plantaasinomistajia karkotettiin Príncipelle. Myöhemminkin siirtomaahallinto käytti saarta ongelmia aiheuttaneiden ihmisten karkotuspaikkana.Brittiläinen astrofyysikko Arthur Eddington johti 29. toukokuuta 1919 tapahtuneen auringonpimennyksen aikana retkikuntaa Príncipen saarella. Retkikunta havaitsi auringonpimennyksen aikana Auringon lähellä valon taipumista Albert Einsteinin luoman yleisen suhteellisuusteorian mukaisesti.
Príncipen saaresta tuli osa São Tomé ja Príncipen valtiota sen itsenäistyttyä Portugalista vuonna 1975. Príncipellä puhkesi nälkämellakoita vuonna 1981, kun elintarvikkeita kuljettanut laiva ei ollut käynyt saarella kuukausiin. São Tomé ja Príncipen hallitus nujersi mellakat, mikä lietsoi saarella separatistisia vaatimuksia. Mellakoinnin seurauksena mielivaltaisesti valittuja ihmisiä pidettiin kuukausien ajan vankeudessa. Príncipelle myönnettiin itsehallinto vuonna 1995. Príncipen lounaisosan Baía das Agulhasin lahdelle on tarkoitus perustaa syväsatama ja vapaakauppa-alue (zona franca). Príncipen asukkaat toivovat saavansa osuutensa tämän verovapaan alueen tuotosta. Myös työpaikkoja ja sähköä toivotaan.
Príncipen saari muodostaa yhden provinssin ja piirikunnan. Saarella on ollut vuodesta 1995 lähtien autonominen asema, minkä ansiosta siellä on myös oma viiden vuoden välein vaaleilla valittava alueellinen parlamentti ja paikallishallitus. Paikallishallituksen ja siten myös koko Príncipen johdossa on vuodesta 2006 lähtien ollut José Cassandra. São Tomé ja Príncipen perustuslaki suojelee Príncipen omaa hallitusta.Kaakaota ja kahvia on viljelty saarella kauemman kuin São Tomélla. Kaakao on edelleen koko valtion merkittävin maataloustuote, jota viedään ulkomaille. Príncipellä viljely on keskittynyt tasaisempaan pohjoisosaan, sillä siellä sataa vähemmän kuin eteläosissa. Kaakaon ja kahvin lisäksi pohjoisosassa kasvatetaan ananaksia, leipäpuita, banaaneja ja kookospähkinöitä. Suurin osa perheistä harjoittaa kotitarveviljelyä, jonka tuotteita myydään toreilla. Príncipen matkailuelinkeino on hyvin kehittymätöntä, mutta saaren pohjoisosassa Ilhéu Bombom -saaren tuntumassa on lomakeskus. Pohjoisosassa sijaitsee myös Praia das Bananas, joka on yksi koko valtion tunnetuimmista hiekkarannoista. Príncipellä ei ole juurikaan teollisuutta. Kaikki kulutustavarat ja rakennusmateriaalit joudutaan tuomaan saarelle, minkä vuoksi ne ovat kalliimpia kuin São Tomélla. Príncipen Baía das Agulhasin lahdelle on suunniteltu syväsatamaa ja vapaakauppa-aluetta. Saaren pohjoispuolelta on löytynyt öljyä.
Príncipellä on pieni lentoasema, jossa on yksi asfalttipäällysteinen kiitotie. Lentoasemalta on lentoja São Tomén saarelle ja lentoaika saarten välillä on noin 40 minuuttia. Toisinaan Príncipelle on mahdotonta laskeutua saaren yllä leijailevan sumun vuoksi. Useimmilla paikallisilla ei kuitenkaan ole varaa lentolippuihin, joten pääosin paikalliset kulkevat Príncipen ja São Tomén välillä rahtilaivoilla. Matka-aika saarten välillä on noin kymmenen tuntia.Príncipellä on vain muutamia kilometrejä päällystettyä tietä ja ne johtavat pääkaupungista Santo Antóniosta etelän Santo Cristoon, lännen Porto Realiin sekä lentoasemalle. Saarella oli vuoden 2008 tiedon mukaan kaksi taksia sekä valtion linja-autoja. Linja-autot liikennöivät Santo Antóniosta lentoasemalle, Sundyyn, Abadeen, Santo Cristoon, Porto Realiin, Nova Estrelaan, Paciênciaan, São Joaquimiin ja Picãoon. Lisäksi Príncipellä on mahdollista vuokrata polkupyöriä, moottoripyöriä ja autoja.
Príncipen väestö on 90-prosenttisesti Kap Verdeltä tuotujen työläisten jälkeläisiä. Heitä kutsutaan nimellä minuiê. São Tomén asukkaat saattavat toisinaan kutsua príncipeläisiä halventavalla nimityksellä moncós. Saaren väestöllä on samoja ongelmia, tosin korostuneemmin, kuin São Toméllakin asuvilla. Väestöä vaivaavat muun muassa alkoholismi, mielenterveysongelmat ja työttömyys.Oheisessa taulukossa esitetyt Príncipen väkiluvut pohjautuvat São Tomé ja Príncipen tilastoinstituutin (port. Instituto Nacional de Estatística) tietoihin.
Príncipeläisten koulutusaste on São Tomélla asuvia alhaisempi, sillä opetus saarella päättyy yhdeksänteen luokkaan. Príncipeläisistä vain 80 prosenttia aloittaa koulunkäynnin. Heistä yli 25 prosenttia tippuu neljänteen luokkaan mennessä pois. Lisäksi 20 prosenttia jää kokonaan koulutuksen ulkopuolelle. Syitä koulutuksen vähyyteen ovat esimerkiksi oppikirjojen ja koulupuvun kalleus sekä se, että lapset työskentelevät plantaaseilla. Koulupoissaolot ovat ongelma. Vuoden 2011 väestönlaskennassa kuusi vuotta täyttäneistä príncipeläisistä 5 232 osasi sekä lukea että kirjoittaa, 21 osasi vain lukea ja 693 oli luku- ja kirjoitustaidottomia.Riski sairastua malariaan on Príncipellä hyvin pieni, vaikka vuonna 2006 valmistuneessa taiwanilaistutkimuksessa löydettiinkin tuhansien tutkittujen ihmisten joukosta muutamia kymmeniä tapauksia. Huomattavasta vähentymisestä huolimatta malaria on kuitenkin alle viisivuotiaiden lasten suurin kuolinsyy. Pääkaupungissa Santo Antóniossa on sairaala, terveyskeskus ja apteekki.
Suurin osa príncipeläisistä on uskonnoltaan kristittyjä. Saarella, kuten koko valtiossa, portugalin kieltä käytetään koululaitoksessa, hallinnossa ja arkielämässäkin. Portugalin pohjalta on muodostunut lung’íye-niminen kreolikieli, jota ei kuitenkaan kirjoitetun muodon puuttuessa käytetä opetuksessa tai hallinnossa. Kielellä ei myöskään ole virallista asemaa. Kielellä on muutamia satoja puhujia Príncipellä. Saarella on toiminut vuodesta 1999 lähtien radioasema.Príncipellä on saaren eristäytyneisyydestä ja köyhyydestä huolimatta kehittynyt sille ominaisia perinteitä. Useat Portugalista siirtomaa-aikana tulleet siirtolaiset olivat kotoisin Pohjois-Portugalin Minhon maakunnasta, joten saaren kulttuurin ilmentymillä, kuten hitaassa dexa-tanssissa on havaittavissa kulttuurinen yhteys Minhoon. Nuorena kuollut kapverdeläistaustainen Camilo Domingos lauloi Kap Verden kreolikielellä suosittuja kizomba-lauluja, ja hänelle on nykyisin omistettu muistolaatta Santo Antóniossa. Suosittu Gilberto Gil Umbelina laulaa saaren omalla lung’íye-kielellä. Saarelta on kotoisin myös nyttemmin jo lopettanut Ilha Verde -yhtye. São Joaquimin plantaasilta on kotoisin bulaué-musiikkia soittava lyömäsoitinyhtye. Bulaué on angolalaista alkuperää. Kapverdeläistä alkuperää edustaa puolestaan puita-tanssi, joka on säilynyt parhaiten Sundyn plantaasilta kotoisin olevan ryhmän ansiosta. Príncipeläinen Protásio Dias Xavier Pina (1960–1999) oli tunnettu naiiveista seinämaalauksistaan, jotka kuvaavat Príncipen ja São Tomén maisemia sekä perinteisiä tansseja. Hänen maalauksiaan on esillä eri puolilla São Tomén saarta, kuten lentoasemalla. Tunnettuja príncipeläisiä runoilijoita ovat sotaisia runoja kirjoittanut aktivisti ja entinen kansanedustaja Marcelo da Veiga (1892–1976) sekä plantaasien kurjia oloja ja Portugalin siirtomaahallinnon sortoa runoissaan kuvannut Manuela Margarido (1925–2007).Príncipellä vietetään vuoden aikana erilaisia kansanjuhlia (port. festas populares) ja pyhimysten juhlia (port. dias santos). Juhlista tärkein on Pyhän Laurentiuksen kunniaksi vietettävä Auto de Floripes tai São Lourenço -niminen juhla elokuun puolivälissä. Se saapui saarelle 1700- tai 1800-luvulla. Auto de Floripes on dramaattinen katuteatteriesitys, joka järjestetään pääkaupungissa Santo Antóniossa 15. elokuuta sekä uudelleen seuraavana sunnuntaina. Auto de Floripes pohjautuu Kaarle Suuren elämään, ja sen keskiössä on kristittyjen ja maurien välinen taistelu. Floripes on nuori mauriprinsessa, joka on rakastunut Kaarle Suuren armeijassa taistelevaan Guy Burgundilaiseen (port. Gui de Borgonha). Auto de Floripes -juhlan päätapahtumat tapahtuvat puolenpäivän tienoilla kaupungin pääaukiolla, kun kristittyjen sotilaat kohtaavat mauriarmeijan. Iltapäivän kuluessa sotilaat ottavat yhteen miekoin. Maurien joukkoja komentaa amiraali Balão ja kristittyjen armeijaa puolestaan Oliveiros-niminen mies. Kristittyjen jäätyä alakynteen taistelukentällä, Floripes-prinsessan veli ja samalla myös amiraali Balãon Ferrabras-poika haavoittaa taistelussa prinsessan rakastettua Guy Burgundilaista. Guy Burgundilainen joutuu tämän jälkeen maurien vangiksi. Floripes pelastaa Guyn ja samalla muut kristityt sotilaat teloitukselta kääntyessään isäänsä vastaan kääntymällä kristinuskoon ja menemällä naimisiin Guyn kanssa kristillisin menoin. Auto de Floripes -juhla päättyy noin kello kahdeksan aikoihin illalla, kun nyt puolestaan vangiksi otettu amiraali Balão pakotetaan kääntymään kristityksi. Miespuoliset näyttelijät ovat kaikissa paitsi prinsessan roolissa. Prinsessan roolissa on nuori tyttö, jonka täytyy olla neitsyt.Pyhää Antonius Padovalaista juhlitaan 29. tai 30. toukokuuta. Elokuun puolivälissä ja lopussa vietetään Nossa Senhora da Graçan juhlaa, jossa esitetään dexa-tanssia. Nossa Senhora da Conceiçao -juhlaa vietetään 8. joulukuuta. Vuoden viimeisen päivän iltana Príncipellä järjestetään Vindes Menino -kulkue. Kulkue satirisoi kaikki kuluneen vuoden aikana tapahtunet pienet skandaalit.Príncipellä pelataan omaa jalkapalloliigaa (port. Liga Insular do Príncipe), jonka voittaja pääsee pelaamaan São Tomén jalkapalloliigan mestaria vastaan São Tomé ja Príncipen mestaruudesta. Príncipeläisiä toiminnassa olevia jalkapalloseuroja ovat GD Os Operários, GD Sundy, FC Porto Real, 1º de Maio, UDAPB ja Sporting do Príncipe.
Becker, Kathleen: São Tomé and Príncipe.    Bradt Travel Guides Ltd., 2008. ISBN 9781841622163.    (englanniksi)
Higgs, Catherine: Chocolate Islands: Cocoa, Slavery, and Colonial Africa.    Ohio University Press, 2012. ISBN 0821444220.  Teoksen verkkoversio.  (englanniksi)
 Kuvia tai muita tiedostoja aiheesta Príncipe Wikimedia CommonsissaPríncipen kartta

Prix de Rome (Rooman-palkinto) oli vuosina 1663–1968 myönnetty taideopiskelijoiden apuraha, jonka kustansi Ranskan valtio. Samannimisiä palkintoja ovat jakaneet tai jakavat myös Belgian, Kanadan, Hollannin ja Yhdysvaltain valtiot, mutta tässä käsitellään Ranskan valtion palkintoa. 
Prix de Rome luotiin Ludvig XIV:n kaudella. Palkinto jaettiin vuosittain lupaaville taideopiskelijoille (taidemaalareille, kuvanveistäjille ja arkkitehdeille), jotka osallistuivat vaikeaan karsintakilpailuun. Kilpailu oli avoin Ranskan kuninkaallisen taideakatemian opiskelijoille. Voittaja sai asua neljä vuotta Ranskan akatemian Mancini-palatsissa Roomassa Ranskan kuninkaan kustannuksella. Voittaja saattoi jatkaa asumistaan, jos instituutin johtaja piti sitä tarpeellisena.
Rooman-palkinto oli tärkeä ja haluttu, koska Roomaa pidettiin varsinkin ennen vuotta 1850 maailman taiteen keskuksena. 
Palkinto jaettiin kolmen alan opiskelijoille: maalaustaide, kuvanveisto ja arkkitehtuuri. Vuonna 1803 lisättiin neljäs, musiikki, ja 1804 viides, piirustus.
Esimerkiksi Eugène Delacroix, Edouard Manet, Edgar Degas ja Maurice Ravel yrittivät saada Prix de Romen mutta eivät onnistuneet. Kun Jacques-Louis David oli epäonnistunut kolme kertaa peräkkäin, hän harkitsi itsemurhaa. Ravel yritti yhteensä viisi kertaa voittaa palkinnon, mutta viimeinen epäonnistuminen johti sellaiseen kiistaan, että Pariisin konservatorion hallinto järjestettiin uudelleen. 
Kirjailija ja kulttuuripoliitikko André Malraux lopetti Prix de Romen vuonna 1968 toimiessaan Ranskan kulttuuriministerinä. Sen jälkeen on perustettu uudenlaisia kilpailuja, ja akatemiat yhdistettiin Ranskan instituuttiin. Nykyisin voittajat saavat oleskella 18 tai joskus 24 kuukautta Ranskan akatemian omistamassa Villa Medicissä Roomassa.
(Vuosina 1722–1786 arkkitehtien Rooman-palkinnon myönsi Académie d'architecture, ensimmäisen palkinnon sai Jean Michel Chevotet.)

Pro Amateur on rap-artisti Huge L:n Mukamas Elektro -nimellä julkaisema albumi. Se julkaistiin 21. lokakuuta 2009 eli samana päivänä, kuin Huge L:n Egotaide -albumi.

Pro bono (pidempi muoto Pro bono publico) on latinankielinen lauseke, joka on käännettynä ”yleisen hyvän vuoksi” tai ”hyväntekeväisyydestä”. Erityisesti Pohjois-Amerikassa fraasia käytetään oikeudellisesta avusta, jota annetaan maksutta yleensä varattomille asiakkaille.

Yhtyeen esiintyminen vuonna 1980 jalkapallostadionilla Tallinnassa aiheutti mellakoita, joissa kaadettiin raitiovaunuja ja tuhottiin poliisiautoja. Tapahtuman jälkeen yhtye kiellettiin ja sen jäsenet perustivat uuden Kaseke-nimisen yhtyeen, joka muutti myös musiikkinsa tyylilajia punkista progressiiviseen fuusiorockiin.

Prosessikirjoittaminen tarkoittaa kirjoittamisen tarkastelua tekemisen – prosessin – eikä niinkään lopputuloksen näkökulmasta. Ero syntyy siitä, että tavallisesti kirjoittamista arvioidaan ja muutenkin tarkastellaan nimenomaan konkreettisen lopputuloksen eli syntyneen tekstin perusteella. 
Prosessikirjoittaminen on kirjoittamisen opetus- ja tukimenetelmä, jota sovelletaan muun muassa eri koulutusmuodoissa alakoulusta ammatilliseen ja korkeakoulutukseen asti. Sen tarkoituksena on, että teksti kehittyy kirjoittamisen aikana vaiheittain ja kirjoittaja hyödyntää palautetta, jonka antaminen ja käsitteleminen otetaan aktiivisesti huomioon kirjoittamisen järjestelyissä. Väljästi tulkiten myös tieteellistä seminaarityöskentelyä voidaan pitää prosessikirjoittamisen periaatteiden sovelluksena.
Prosessikirjoittamisen on todettu auttavan hyvin eritasoisia kirjoittajia antamalla välitavoitteita ja palautetta. Myös lahjakkaat, voimakkaasti itsekriittiset kirjoittajat hyötyvät lähestymistavasta oppiessaan, ettei viimeisteltyyn lopputulokseen tarvitse päästä heti.
Vaikka prosessikirjoittaminen ei olekaan sidoksissa käytettyyn tekniikkaan, tekstinkäsittelyn ja muiden tietokoneavusteisten kirjoittamiseen liittyvien välineiden, kuten sähköisten sanakirjojen ja käsitekarttaohjelmistojen hyödyntäminen on yleistä nykyaikaisessa prosessikirjoittamisessa.
Linna, Helena: Kirjoittamisen suuri seikkailu: Prosessikirjoittaminen.   Porvoo Helsinki Juva: WSOY, 1994 (lisäpainos 2000). ISBN 951-0-20027-1.    
Linnakylä, Pirjo & Mattinen, Eija & Olkinuora, Asta: Prosessikirjoittamisen opas.   Helsinki: Otava, 1988 (3. painos 1992). ISBN 951-1-09618-4.    
Mattinen, Eija: Prosessikirjoittaminen: Tee kirjoittamisesta seikkailu.   Helsinki: Hallinnon kehittämiskeskus: Painatuskeskus, 1995. ISBN 951-37-1323-7.    

Prost Grand Prix oli vuosina 1997–2001 toiminut ranskalainen Formula 1 -talli. Sen tallipäällikkönä toimi sarjan nelinkertainen maailmanmestari Alain Prost, joka osti Ligier-tallin vuonna 1997. Prostin kuljettajina ajoivat muun muassa Olivier Panis, Jarno Trulli ja Jean Alesi. Talli saavutti viisivuotisen historiansa aikana 35 pistettä, 16 piste- ja kolme palkintosijaa.
Tallissa ajoi joka kaudella ranskalainen kuljettaja. Ranskalaisella Alain Prostilla lienee ollut aikomus tehdä Prostista yhdessä niin ikään ranskalaisen Peugeot'n kanssa vahva ranskalaistalli. Talli ei kuitenkaan menestynyt toivotulla tavalla ja vähitellen sponsorit katosivat. Prost Grand Prix meni konkurssiin kauden 2002 kynnyksellä.
Ligier ja Prost merkitään usein tilastoissa yhdeksi talliksi, koska Prostin voi ajatella olevan käytännössä vain uudelleen nimetty Ligier.lähde?
Ligier oli 1970- ja 1980-luvulla kyennyt muutamaan voittoon, ja sijoittui parhaimmillaan MM-sarjassa toiseksi kaudella 1980. 1980-luvun alkupuolelta lähtien talli joutui kuitenkin tyytymään vain satunnaisiin pistesijoihin, kunnes pian sillä oli vaikeuksia selvitä aika-ajoista itse kilpailuun. Kilpailutkaan eivät olleet helppoja, sillä keskeytyksiä tuli paljon.Kaudesta 1992 lähtien talli alkoi taas saavuttaa satunnaisia pistesijoja ja kaudesta 1993 jopa palkintosijoja. Kohokohta oli kauden 1994 Saksan GP, jossa molemmat kuljettajat sijoittuivat palkintosijoille. Vuoden 1994 alkupuolella Flavio Briatore osti Ligierin. Pian kävi selväksi, että tallin käyttämät Renault'n moottorit siirrettäisiin kaudeksi 1995 Benettonille. Tom Walkinshaw otti tallin hoitoonsa, ja olisi halunnut sen kokonaan omistukseensa. Koska Guy Ligier esti tämän, Walkinshaw lähti tallista vuonna 1996 ja osti Footworkin.Tallin viimeiseksi kaudeksi ennen Alain Prostin ostoa jäänyt 1996 ei kokonaisuudessaan ollut erityisen hyvä, mutta kauden kohokohdaksi muodostui Monacon GP. Olivier Panis saavutti siinä uransa ensimmäisen ja ainoan voittonsa, ja katkaisi näin Ligierin 15 vuoden voitottoman ajanjakson.
Kauden 1997 auto esiteltiin Ligier-tallin autona, mutta talven testauksien jälkeen 3. helmikuuta Alain Prost osti tallin Flavio Briatorelta ja nimesi tallin oman nimensä mukaisesti Prost Grand Prix'ksi. Seuraavana päivänä hän teki kolmivuotisen sopimuksen, joka kattoi kaudet 1998–2000, moottoritoimittaja Peugeot'n kanssa. Prostin vaihdettua tallin nimen 21 vuotta Formuloissa esiintynyt Ligier poistui rata-autoilun kuninkuusluokasta.
Kaudella 1997 talli käytti JS45-autoa, jossa oli Mugen-Hondan V10-moottori. Tallilla oli käytössään Bridgestonen renkaat. Kuljettajina tallissa olivat Olivier Panis, joka oli ollut tallissa jo Ligier-ajoilla, ja tulokas Shinji Nakano. Auton nimeämiskäytäntö oli perua Ligieriltä, joiden kaikki autot nimettiin JS-kirjainyhdistelmällä ja luvulla (kunnianosoitus Guy Ligierin ystävälle, edesmenneelle Formula-1-kuljettaja Jo Schlesserille). Näin siksi, että auto oli ehditty suunnitella, rakentaa ja esitellä ennen Prostin saapumista talliin. Pääsponsorina jatkoi Gauloises, joka oli sponsoroinut Ligieriä edellisellä kaudella.
Kausi 1997 oli Prostille sen historian ensimmäinen, mutta samalla paras. Olivier Panis onnistui sijoittumaan kahdesti palkintokorokkeelle: kolmanneksi Brasiliassa ja toiseksi Espanjassa. Myös muita pistesijoja kertyi silloin tällöin, mutta ei mitenkään säännölliseen tahtiin. Panis joutui kovaan kolariin Kanadan Grand Prix'ssa. Häneltä murtuivat molemmat jalat, minkä takia hän joutui olemaan seitsemästä seuraavasta kilpailusta sivussa. Panisin korvasi silloin Minardilla ajanut Jarno Trulli. Trulli selviytyi tehtävästään kohtalaisen hyvin, sillä hän ajoi maaliin saakka kaikissa, paitsi yhdessä kilpailussa, ja saavutti kerran kolme pistettä. Tallin toinen virallinen kuljettaja Shinji Nakano ajoi huonommin, sillä keskeytyksiä tuli enemmän, eikä hän saavuttanut kuin kaksi pistettä.Trulli johti Itävallan GP:tä Mika Häkkisen ensimmäisen kierroksen keskeytyksen jälkeen, mutta hänkin joutui myöhemmin keskeyttämään moottoririkon takia. Muutama viikko Luxemburgin GP:n jälkeen talliin palkattiin Bernard Dudot uudeksi tekniseksi johtajaksi.Pisteitä kertyi kaudella kaiken kaikkiaan 21 ja sijoitus valmistajien MM-sarjassa oli kuudes. Pisteitä keränneistä talleista taakse jäivät Sauber (16p), Arrows (9p), Stewart (6p) ja Tyrrell (2p).
Kaudella 1998 talli ajatti AP01-autoa, jossa oli Peugeot'n V10-moottori, sillä talli oli joutunut luopumaan Mugen-Hondan moottoreista, jotka menivät Jordan-tallille. Talli vaihtoi Nakanon pois, ja tilalle tuli edellisellä kaudella hyvin ajanut Jarno Trulli. Tallin auto kaudella 1998 nimettiin ensimmäistä kertaa Prostin oman nimen mukaan: kirjaimet AP viittaavat Alain Prostiin. Tallia sponsoroivat kaudella muun muassa PlayStation ja Canal+.
Kausi 1998 alkoi huonosti jo testiajoissa. Tallilla oli ongelmia vaihdelaatikkonsa kanssa. Oli myös lähellä, että talli ei olisi startannut kauden avauskilpailuun, koska se ei ollut vielä läpäissyt kolaritestiä. Auto meni testeistä läpi, mutta kausi oli suuri pettymys. Kuljettajat olivat kaukana pistesijoista ja keskeytyksiä tuli paljon. Kauden ainoa piste tuli tapahtumarikkaasta Belgian GP:stä, jolloin Trulli sai kuudennella sijallaan yhden pisteen.Talli saavutti kauden aikana siis vain yhden pisteen ja tuloksena oli yhdeksäs sija valmistajien MM-sarjassa.
Kaudella 1999 tallilla oli käytössään Peugeot'n V10-moottori AP02-autossaan. Kuljettajavaihdoksia ei tallissa tapahtunut, vaan Panis ja Trulli jatkoivat kilpailemista.Kausi ei alkanut erityisen vahvasti, mutta kauden viidennen kilpailun jälkeen sekä Panis että Trulli olivat onnistuneet molemmat saavuttamaan yhden pisteen. Kauden keskivaiheilla oli merkkejä kilpailukyvyn parantumisesta, sillä keskeytyksiä ei juurikaan tullut, vaan autot pääsivät maaliin asti. Tosin pistesijojen ulkopuolelle useimmiten. Panis onnistui saalistamaan vielä yhden pisteen Saksasta. Kauden kohokohta oli kuitenkin selvästi Trullin toinen sija Euroopan GP:stä, josta sade oli tehnyt todella mielenkiintoisen kilpailun. Panis oli ajamassa Japanin GP:ssä hyvää kilpailua, kun hän nousi lähdön jälkeen kuudennelta sijalta kolmanneksi lähinnä siksi, että Michael Schumacher yritti peittää Mika Häkkisen hyvää lähtöä. Panis joutui kuitenkin keskeyttämään 19 ajetun kierroksen jälkeen autoon tulleen sähkövian takia.Kauden aikana pisteitä kertyi yhdeksän ja tuloksena oli seitsemäs sija valmistajien MM-sarjassa. Taakse jäivät Sauber, Arrows, Minardi ja pisteittä jäänyt esikoiskauttaan ajanut BAR.
Kaudella 2000 tallilla oli yhä käytössään Peugeot'n V10-moottori. Auto oli nimeltään AP03. Täksi kaudeksi talli oli vaihtanut molemmat kuljettajansa pois, ja tilalle tuli kokenut Jean Alesi ja ensikertalainen Nick Heidfeld. Alesi oli ollut tallipäällikkö Alain Prostin tallikaveri kaudella 1991, ja Heidfeld oli F3000-mestari. Tallin uutena yhteistyökumppanina oli muun muassa Yahoo!.
Lupaavasta kuljettajakaksikosta huolimatta kausi meni täysin penkin alle. Keskeytyksiä tuli jatkuvasti, eikä talli onnistunut saavuttamaan yhtään MM-pistettä. Kauden noloin hetki koettiin Itävallan Grand Prix'ssa, jossa Alesi ja Heidfeld kolaroivat keskenään ja joutuivat näin molemmat keskeyttämään.
Talli jäi Minardin kanssa ainoina ilman pistettä ja ilman sijoitusta valmistajien MM-sarjassa.Vuoden lopussa neljä (Ligier-ajat mukaan laskettuna viisi) kautta kestänyt yhteistyö pääsponsori Gauloises'n kanssa päättyi.
Marraskuussa 2000 Prostin henkilökunnassa tapahtui muutoksia. Prost nimesi ranskalaisen Henri Durantin tallin tekniseksi johtajaksi ja espanjalaisen Joan Villadelpratin tallin toimitusjohtajaksi. Joulukuussa Prostin ilmoitettiin tehneen kolmivuotisen sopimuksen rengastoimittaja Michelinin kanssa.
Kausi 2001 vaikutti lupaavalta. Tallilla oli käytössään Aceriksi nimetyt Ferrarin moottorit. Auto oli nimeltään AP04. Kauden aikana tallissa ajoi peräti viisi eri kuljettajaa, mikä oli saman verran kuin mitä tallilla oli koko sen historiansa aikana kausilla 1997–2000 ollut. Sponsorit vaihtuivat kaudeksi lähes täysin. Uusia yhteistyökumppaneita olivat muun muassa Parmalat, Adecco ja Acer, joista viimeksi mainitun mukaan nimettiin tallin moottorit.
Kausi aloitettiin kuljettajakaksikolla Jean Alesi – Gaston Mazzacane, mutta neljän kilpailun jälkeen Mazzacane vaihdettiin Luciano Burtiin. Alesille kausi Prostilla oli kohtalaisen hyvä, sillä hän ajoi jokaisessa kilpailussa maaliin ja onnistui ajamaan muutamaan otteeseen pistesijoille. Alesi kuitenkin siirtyi kauden viideksi viimeiseksi kilpailuksi Jordan-talliin, jossa hän myös kauden päätteeksi lopetti uransa. Alesin tilalle tuli saksalainen Heinz-Harald Frentzen, mutta hän ei onnistunut saavuttamaan yhtään MM-pistettä. Kauden kolmessa viimeisessä kilpailussa Burti oli loukkaantuneena, joten häntä korvasi Tomáš Enge. Hänkään ei onnistunut saavuttamaan pisteitä.Kauden aikana pisteitä kertyi neljä ja tuloksena oli yhdeksäs sija valmistajien MM-sarjassa.Kausi 2001 jäi Prostille viimeiseksi, sillä talli meni vuoden 2002 alussa konkurssiin. Talli kun ei koskaan saanut korvattua menetettyjä sponsorirahoja Gauloises-sopimuksen päätyttyä vuonna 2000. Velkoja jäi noin 30 miljoonaa Yhdysvaltain dollaria.
Lihavointi tarkoittaa paalupaikkaa, kursivointi kilpailun nopeinta kierrosta. Muut selitteet löytyvät täältä.
 Kuvia tai muita tiedostoja aiheesta Prost Grand Prix Wikimedia CommonsissaThe Formula One DataBase (englanniksi)

Proteus Airlinesin lento 706 oli ranskalaisen Proteus Airlinesin sisäinen reittilento Ranskassa Saint-Exupéryn kansainväliseltä lentoasemalta Lorient-Lann Bihouén lentoasemalle 30. heinäkuuta 1998. Lähestyessään määränpäätään lentoa operoinut Beechcraft 1900D poikkesi kurssistaan kohti SS Norway -alusta, jonka ympärillä oli paljon pienkoneita. Kello 15:58 siihen törmäsi Cessna -mallinen kone, ja molemmat putosivat mereen. Kaikki 14 Beechcraft -koneessa ollutta matkustajaa ja miehistön jäsentä, sekä yksi Cessnassa ollut lentäjä saivat surmansa.
Proteus Airlines 706 oli lähestymässä heidän määränpäähänsä, kun koneen tuntematon matkustaja tuli ohjaamoon ja pyysi lentäjiä lentämään koneen SS Francen ympäri. Koneen pitäisi silloin laskeutua tutkakatveen alapuolelle. Miehistö pyysi kello 15:54 siirtyä visuaaliseen lentotilaan, johon lennonjohto antoi luvan. Koneen saavutettua SS Norway se alkoi kiertää sitä 17 astetta vasemmalle kallistuneena.
Toisessa onnettomuuskoneessa oli pilottina 69-vuotias entinen Air Inter -lentoyhtiön pilotti, jolla oli yli 20 000 lentotuntia. Hän oli myös tullut katsomaan Ranskan suurinta alusta. Hetkiä ennen onnettomuutta Beechcraft-kone näkyi Cessnalle kuolleessa kulmassa, joten pilotti ei voinut nähdä sitä. Proteus Airlines 706:n perämies ei nähnyt Cessnaa, koska hän teki laskeutumisvalmisteluja. Kapteenikaan ei nähnyt sitä, koska perämies oli oikeanpuoleisen ikkunan edessä.
Sekunteja ennen törmäystä Proteus Airlines 706 tuli lopulta näkyviin, mutta mitään ei ollut enää tehtävissä. Noin 600 metrin korkeudessa Cessna osui Beechcraft -koneen peräosaan oikealta puolelta, halkaisten koneen kahtia. Molemmat koneen putosivat 1,5 kilometrin päähän SS Norwaysta ja upposivat 9-15 metrin syvyyteen.
Flight Safety Foundation, Aviation Safety Network https://aviation-safety.net/database/record.php?id=19980730-1, luettu 13.10.2017
Proton Persona on kompakti 4-ovinen sedan, jota malesialainen PROTON Holdings on valmistanut vuodesta 1993. Auton kolmas ja nykyinen sukupolvi esiteltiin elokuussa 2016.

Prusias II Kynegetes (metsästäjä) oli Bithynian kuningas 182–149 eaa. Hänen isänsä oli Prusias I.Hän soti Pergamonin kuningas Eumenes II:n rinnalla naapurivaltioitaan vastaan. Myöhemmin hän solmi ystävyyssopimuksen lankonsa ja Makedonian kuningas Perseuksen kanssa ja otti vaimokseen hänen siskonsa. Kun Perseus myöhemmin ajautui sotaan roomalaisia vastaan vuonna 171 eaa., Prusias ei kuitenkaan enää tukenut häntä ja liittoutui roomalaisten kanssa makedonialaisia vastaan. Sodan päätyttyä vuonna 168 eaa., roomalaiset rankaisivat ankarasti vihollisia ja jopa liittolaisiaan, koska näiden uskollisuus oli horjunut sodan aikana. Prusias halusi kiihkeästi pitää asemansa ja valtakuntansa, joten hän matkusti Roomaan pyytääkseen anteeksiantoa senaatilta. Hän heittäytyi vapautetun orjan asussa senaattoreiden eteen ja vertasi näitä jumaliin. Historioitsija Polybios piti hänen käytöstään häpeällisenä tekona. Prusias sai kuitenkin haluamansa, ja häntä ei rangaistu mitenkään.Palattuaan Bithyniaan Prusias ajautui sotaan Pergamonia vastaan, mutta koki tappion. Myöhemmin hän riitaantui vanhimman poikansa kanssa, jonka seurauksena Prusias kivitettiin kuoliaaksi vuonna 149 eaa.

Mats Petter Stenqvist (syn. 28. maaliskuuta 1975, Göteborg, Ruotsi) tunnetaan paremmin taiteilijanimellään Pst/Q on ruotsalainen hip hop -artisti ja sanoittaja. Hän kuuluu Mobbade Barn Med Automatvapen -nimiseen hip hop -ryhmään, jonka kanssa on julkaissut kolme studioalbumia. Pst/Q on julkaissut myös kaksi sooloalbumia.

Psycho on vuonna 1998 ensi-iltansa saanut elokuva, jonka on ohjannut Gus Van Sant. Se on uudelleenfilmatisointi Alfred Hitchcockin Psykosta vuodelta 1960; elokuvat perustuvat Robert Blochin samannimiseen romaaniin. Van Sant käytti elokuvassaan vain vähäisin muutoksin samaa Joseph Stefanon käsikirjoitusta kuin Hitchcock, ja Bernard Herrmannin Hitchcockille säveltämä musiikki äänitettiin elokuvaa varten uudestaan. Sen orkestroivat Danny Elfman ja Steve Bartek.Elokuvan pääosissa nähdään Vince Vaughn ja Anne Heche. Elokuva kuvattiin 60 miljoonan dollarin budjetilla, mutta se tuotti vain 37 miljoonaa. Se sai myös pääosin huonoja arvosteluja, sillä Van Santin ohjauksen katsottiin kopioivan täysin alkuperäistä versiota. Uusintaversion sanottiin tästä syystä olevan merkityksetön, sillä se ei tarjonnut elokuvana mitään uutta. Vaikka eroja aiempaan Psykoon onkin, ne ovat usein hyvin pieniä.

Puʻu ʻŌʻō on tulivuori Kīlauean tulivuoren itäisellä rift-vyöhykkeellä (engl. rift zone) Havaijilla. Puʻu ʻŌʻō on purkautunut jatkuvasti 3. tammikuuta 1983 alkaen. Se on pisimpään yhtäjaksisesti jatkunut purkaus 500 vuoden aikana. Purkaus alkoi yhdestä aukosta mutta kesäkuuhun jälkeen se alkoi laajentumaan ja käsitti kolmen vuoden kuluttua 44 erillistä laavapurkausta.Vuoteen 2016 loppuun menessä purkaukset olivat peittäneet 144 km² laajan alueen ja laavaa oli purkautunut 4,4 km³. Laava loi Kīlauean kaakkoispuolelle rantaan uutta maata 179 hehtaaria. Purkauksissa on tuhoutunut 215 rakennusta ja ne ovat haudanneet 14,3 kilometriä valtatietä 35 metriä paksun laavakerroksen alle.Tulivuori sijaitsee osittain Hawaii Volcanoesin kansallispuiston alueella.
 Kuvia tai muita tiedostoja aiheesta Puʻu ʻŌʻō Wikimedia CommonsissaWebcams - Summit and East Rift Zone Views  - Kīlauea Volcano, Summit USGS: Volcano Hazards Program - Hawaiian Volcano Observatory USGS Volcano Science Center Kilauea.   Viitattu 16.12.2018 (englanniksi). 
Rubin, Ken: A Brief History of the Pu`u `O`o Eruption of Kilauea Hawaii Center for Vulcanology.  3.1.2016.   Viitattu 16.12.2018 (englanniksi). 
Volcano Types - Describe and compare different volcano types and the processes that form them Lumen Learning - Geology.   Viitattu 16.12.2018 (englanniksi).
Pudasjärvi on Suomen kaupunki, joka sijaitsee Pohjois-Pohjanmaan maakunnan pohjoisosassa Iijoen keskijuoksulla. Pudasjärvi kuuluu Oulunkaaren seutukuntaan. Sen naapurikuntia ovat Ii, Oulu, Posio, Puolanka, Ranua, Suomussalmi, Taivalkoski ja Utajärvi.  Pudasjärven keskustaajama on nimeltään Kurenalus.
Pudasjärvi on kokonaispinta-alaltaan 5 867,22 km², josta sisävesialueita on 229,06 km². Lapin ulkopuolella sijaitsevista kunnista Pudasjärvi on pinta-alaltaan suurin. Kun Lapin kunnat otetaan mukaan vertailuun, niin Pudasjärvi on pinta-alaltaan Suomen kahdeksanneksi suurin kunta.
Pudasjärvestä tuli kaupunki 1. tammikuuta 2004. Kaupunki-nimitystä käyttävistä kunnista Pudasjärvi on pinta-alaltaan toiseksi suurin Rovaniemen jälkeen, ja asukastiheyden ollessa vain 1,42 asukasta neliökilometrillä Pudasjärvi on Suomen harvimmin asuttu kunta, joka käyttää itsestään nimitystä kaupunki. Nimityksestä huolimatta Pudasjärvi on tilastollisen kuntaryhmityksen mukaan maaseutumainen kunta, sillä sen taajama-aste on vain 50,8 prosenttia (vuonna 2016).
Ennen saamelaisasutusta Iijoen keskijuoksua asutti metsänriistaa ja kalaa pyydystävä kivikauden väestö. Saamelaisten ajalta ovat peräisin monet paikannimet, kuten Lapinvaara, Lapinniemi, Puhos, Naamanka, Kollaja, Jaalanka, Panuma, Jaurakka ja Iijoki. Arvellaan, että nimi Iijoki tulee sanasta Idjajohka, joka merkitsee "yöjokea". Kun hämäläiset noin tuhat vuotta sitten tulivat pyyntiretkilleen Iijokilaaksoon, saamelaisasutus alkoi hiljalleen vetäytyä kohti pohjoista. 1200-luvulla Perämeren rannikkoasutuksen vakiinnuttua alueesta tuli rannikon asukkaiden eräaluetta. Pohjalaiset ja vienalaiset käyttivät Iijokea kulkureittinä kauppa- ja vainoretkillään. Runsaasti saaria ja putaita sisältänyt vesistö sai nimen Pudasjärvi.
1570-luvulla Ii- ja Livojokien varsille kymmenkunta savolaista alkuperää olevaa perhettä hyvien kaskimaiden houkuttelemana. Suuri Venäjän sota vuosina 1570–1595 työnsi alueella lisää savolaisasutusta Oulujoen suunnalta.  Täyssinän rauha vuonna 1595 vakiinnutti alueen oloja. Vuonna 1633 Kollajan, Pudasjärven, Livon, Sotkajärven, Kuren ja Tyrävaaran kylissä mainitaan jo 78 verotaloa. Vuonna 1702 Verotalojen määrä oli noussut 109:ään ja alueen väkiluku oli 600–700 asukasta. Asutus levisi Iijoen laaksosta muidenkin vesistöjen varsille. Tuohon aikaan syntyivät alueen kaikki nykyiset pääkylät.
Piispa Isak Rothovius perusti Pudasjärven seurakunnan vuonna 1639. Varhaisen pienen kirkon tilalle Pudasjärven pohjoisrannalle rakennettiin vuonna 1673 pitkäkirkko. Seurakunnan ensimmäinen kirkkoherra Josef Palmannus hukkui kirkkomatkallaan järveen vuonna 1666. Noin 200 vuotta myöhemmin kalaverkossa vedestä nousi suhteellisen hyvin säilynyt vuonna 1642 painettu raamattu.
Väestön jatkuvana vitsauksena Pudasjärvellä olivat toistuvat hallat ja vainot. Vuosina 1696–1697 aluetta koettelivat suuret nälkävuodet ja 1710-luvulla isoviha, joiden lisäksi väestöä menehtyi nälkään ja kulkutauteihin. Vuonna 1718 olojen rauhoituttua Pudasjärven väkiluku oli alentunut ja taloja autioitunut. Vuonna 1750 asukkaita oli kuitenkin 958.
1800-luvun katovuodet koettelivat aluetta, joten asukkaiden oli turvauduttava olki- ja pettuleipään. Vuosina 1866–1868 Pudasjärvellä kuoli nälkään tai nälän aiheuttamiin tauteihin 962 ihmistä, mutta väkiluku oli kuitenkin seitsenkertaistunut viimeisen 120 vuoden aikana. Harva asutus varjeli kulkutaudeilta ja syntyvyysluvut olivat korkeat. Nälkävuosien ja niiden ikävien seurausten myötä Pudasjärvelle nimettiin piirilääkäri jo vuonna 1866 ja apteekki perustettiin vuonna 1884.lähde? Sairaalan saaminen lykkääntyi vuoteen 1909.
Paikkakunnalla edelleen vahvana vaikuttava lestadiolaisuus alkoi saada jalansijaa uskonnollisessa elämässä 1800-luvun puolivälin jälkeen. Vuoden 1865 kunnallisasetuksen myötä seurakuntien ja kuntien hallinto eriytettiin toisistaan ja perustettiin Pudasjärven kunta. Asutuksen lisääntyminen pitäjän koillisosassa ja pitkien matkojen aiheuttamat hankaluudet johtivat Taivalkosken erottamiseen rukoushuonekunnaksi vuonna 1843. Taivalkosken seurakunta itsenäistyi vuonna 1882, jolloin pitäjän taloluku väheni noin neljänneksellä. Myöhemmin Pudasjärvestä erotettiin omaksi kunnakseen vielä Ranua vuonna 1899 ja Posioon kuntaan liitettiin Mäntyjärven kylä vuonna 1926.Ensimmäinen kansakoulu aloitti toimintansa Pudasjärvellä vuonna 1872. Sitä varten rakennettiin vuonna 1876 Lakarin koulu, joka on edelleen käytössä peruskorjattuna. Se on tiettävästi Oulun pohjoispuolisen Suomen vanhin varsinainen koulurakennus. Pitäjän laajuus ja harva asutus tekivät kiertokoulun kuitenkin kauan tarpeelliseksi; viimeinen kiertokoulu lakkasi toimimasta vasta vuonna 1952, mikä lienee myöhäisin ajankohta Suomessa. Peruskouluun siirryttiin vuonna 1972.
1900-luvulle saakka Pudasjärven väestö sai toimeentulonsa pääasiallisesti metsästyksestä, kalastuksesta, poronhoidosta, sekä maa- ja metsätaloudesta. Pitäjä oli tärkeä voin ja tervan tuottaja. Pudasjärvellä tuotettiin 1700- ja 1800-luvuilla noin 15 000 tynnyriä tervaa, joka uitettiin tukkilautoilla Iijokea pitkin Ouluun. Varhaisin teollisuus oli saha- ja myllyteollisuutta. Vuonna 1784 nimismies Bäck perusti sahan Livonjokisuulle. Oulun porvarit perustivat 1830-luvulla Hirvaskosken ja Taivalkosken sahat. Vuonna 1839 perustettiin Hirvaskosken sahan yhteyteen rautaruukki, joka toimi huonosti kannattavana vuoteen 1877 asti. Useita muitakin saha- ja myllylaitoksia toimi eri kylissä. Kotiteollisuudessa tuotettiin pääasiassa omaan käyttöön muun muassa veneitä, rekiä, rukkeja, saaveja, kiuluja ja pärekoreja. Naiset kutoivat kankaita. Vuoden 1903 kesällä valmistui Oulun Telefooniosakeyhtiön vetämä puhelinlinja Pudasjärvelle. Tilaajia oli tuolloin 18.
Kunnan asukkaat suhtautuivat pääosin jyrkän perustuslaillisesti Venäjän sortotoimiin 1900-luvun alussa. Kunnan alueella oli useita jääkäriliikkeen etappiteitä ja majapaikkoja. Kansalaissodassa pudasjärveläiset kannattivat pääasiassa valkoisia.1920- ja 1930-luvuilla itsenäistettiin satoja kruununtorppia. Vuoden 1936 asutuslain nojalla perustettiin muun muassa Livon kylään laaja yhtenäinen asutusalue nimeltään Pärjänsuo. Maahankintalain mukaan asutustoimintaa jatkettiin esimerkiksi Asmuntin, Kalliosuon, Tuhansuon, Ruuhensuon, Jaalangan ja Malisensuon asutusalueilla. Pellonraivaus lisäsi viljelysalan vuoden 1920 2 092 hehtaarista vuoden 1969 noin 10 000 hehtaariin. Väestö sai pääasiallisen toimeentulosta kuitenkin metsä-, uitto- ja rakennustöistä.Sotavuodet koettelivat pitäjää ankaralla kädellä. Pudasjärveläisiä kaatui talvi-, jatko- ja Lapin sodissa yhteensä 417 miestä. Sodan synkimpiin tapahtumiin Pudasjärven kannalta kuuluvat vuoden 1941 elokuun alun taistelut Kiestingissä ja etenkin sen "Kuolemankukkulalla", jossa pudasjärveläinen Mannerheim-ristin ritari Toivo Manninen ansaitsi palkintonsa. Lapin sodan varsinaiset sotatoimet alkoivat yhteenotolla suomalaisten ja saksalaisten joukkojen välillä 28. syyskuuta 1944 Ouluntien ja Hetekyläntien risteyksessä. 
1940-luvun lopulla alkoi sähköistäminen. 1960-luvulle saakka kuntalaisia työllistivät teiden ja siltojen rakentaminen. Kuitenkin vielä saman vuosikymmenen aikana alkoi voimakas poismuutto, koska maa- ja metsätalousvaltainen pitäjä ei pystynyt tarjoamaan töitä suurille ikäluokille. Pudasjärven lukio rakennettiin vuonna 1960 parantamaan paikkakunnan jatkokoulutusmahdollisuuksia. 1960-luvun lopulla ja 1970-luvulla Pudasjärveltä uutisoitiin ufohavaintoja. Niitä selitettiin suurvaltojen atomipommikokeilla, Neuvostoliiton rakettikokeilla ja kallioperän kaasupurkauksilla. Pudasjärven väkiluku oli suurimmillaan vuonna 1960, jolloin asukkaita oli 15 706. Vuonna 1970 väkiluku oli alentunut hieman 15 530 henkeen, ja vuonna 1985 asukkaita oli 11 481. Voimakkaan lähtömuuton vuosina 1960-luvun lopussa ja 1970-luvulla kokonaisia perheitä siirtyi kaupunkeihin ja Ruotsiin.Vuonna 1980 lasketteluharrastus alkoi sittemmin paikkakunnan tavaramerkiksi muodostuneella Iso-Syötteellä. Vuonna 2001 Pudasjärvestä tuli osa Iin seutukuntaa, joka myöhemmin nimettiin Oulunkaaren seutukunnaksi. Vuonna 2004 Pudasjärvestä tuli pinta-alaltaan Suomen suurin kaupunki. Jo vuonna 2006 Suomen pinta-alaltaan suurimmaksi kaupungiksi nousi Rovaniemen maalaiskunnan kanssa yhdistynyt Rovaniemi.
Pudasjärven etelä- ja länsiosa on alavaa suomaata, jota halkovat metsäiset saarekkeet. Suot ovat enimmäkseen aukeita, veteliä ja vaikeakulkuisia lettosoita, joilla on runsaasti pieniä, syvärantaisia lampia. Purojen varsilla levittäytyvät rehevät varjoisat korpisuot. Pudasjärvi on Suomen soistuneimpia alueita; yli puolet kaupungin pinta-alasta on suota. Soita on ojitettu metsänkasvatusta ja viljelyä sekä viime aikoina myös turvetuotantoa varten. Suuria suoalueita on Pudasjärven ja Utajärven rajoilla leviävällä Olvas-, Oravi-, Näätä- ja Sammakkosuon suolakeudella. Pudasjärven metsät ovat enimmäkseen mäntyvaltaisia. Pitäjän itäosien vaara- ja tunturialuetta hallitsevat kuusikot. Vaarojen rinteillä ja notkelmissa on niin sanottuja rinne- ja lakisoita. Euroopan unionin ja samalla Suomenkin vanhin kallioalue (3,5 miljardia vuotta) sijaitsee Pudasjärven Siuruankylässä.
Pudasjärven pinta-alasta yli 200 km² on vettä. Suuria järviä on etenkin Pudasjärven keski- ja itäosissa. Sotkajärvi ja Pudasjärvi ovat merkittäviä lintujärviä.Alajuoksultaan sähköntuotantoon valjastettu Iijoki virtaa Pudasjärven halki idästä länteen luonnontilaisena. Iijoen kalalajeja ovat muun muassa taimen, harjus ja siika. Pohjoisessa Iijoen törmät ovat harvaanasuttuja ja joki virtaakin pääosin vaarojen keskellä. Etelämpänä Iijoen törmillä on alavia rantaniittyjä ja rannoille rakentuneita kyliä. Vuosittain heinäkuussa järjestettävä Iijokisoutu lähtee Taivalkosken Saijasta ja päättyy Pudasjärvellä Kipinän koskelle.
Pudasjärvellä risteävät Oulusta Kuusamoon kulkeva valtatie 20 ja Kajaanista Rovaniemelle kulkeva kantatie 78. Pohjois-Pohjanmaan maakunnan pääkaupunkiin Ouluun on matkaa 86 kilometriä. Pudasjärven yleisten teiden yhteispituus on Suomen viidenneksi suurin.
Pudasjärven jakaantuu 15 osa-alueeseen (pääkylään). Noin puolet kaupungin väestöstä asuu haja-asutusalueilla. 
SyötekyläAikaisempaa Kollajan kylää vastaavat nykyään Siuruan, Aittojärven ja Kipinän kylät.
Vuoden 2017 lopussa Pudasjärvellä oli 8 103 asukasta, joista 4 060 asui taajamissa, 3 965 haja-asutusalueilla ja 78 asukkaan asuinpaikan koordinaatit eivät olleet tiedossa. Taajama-aste lasketaan niistä asukkaista, joiden asuinpaikan koordinaatit ovat tiedossa; Pudasjärven taajama-aste on 50,6 %. Pudasjärven taajamaväestö kuuluu vain yhteen taajamaan eli kaupungin keskustaajamaan Kurenalaan, jossa oli vuoden 2017 lopussa 4 060 asukasta.
Vuoden 2018 aluejaon mukaan Pudasjärvellä on seuraavat Suomen evankelis-luterilaisen kirkon seurakunnat:
Pudasjärven seurakuntaSuomen ortodoksisen kirkon seurakunnista Pudasjärven alueella toimii Oulun ortodoksinen seurakunta.
Pudasjärvellä on nykyään 7 993 asukasta ja väestötiheys on 1,42 asukasta/km². Noin puolet väestöstä asuu kuntakeskuksessa Kurenalla ja toinen puoli haja-asutusalueilla.lähde? Suurimmillaan Pudasjärven väkiluku on ollut 1950- ja 1960-lukujen vaihteessa, jolloin se oli noin 16 000 henkeä. Oheinen taulukko kuvaa Pudasjärven ikärakennetta 31. joulukuuta 2008.
Pudasjärvi on pitkään ollut muuttotappiokunta, ja vuosittain väkiluku on vähentynyt jopa yli 100 hengellä. Oulu on ollut tärkeinlähde? yksittäinen kunta sekä lähtö- että tulomuuton osalta. Pudasjärveltä muuttaneet ovat pääasiassa opiskelu- ja työpaikkojen vuoksi lähteviä nuoria. Paluumuuttajien on puolestaan arvioitu olevan suurelta osin eläkeläisiä. Pudasjärven kaupunkistrategiassalähde tarkemmin? koulutusmahdollisuuksia, työpaikkoja, laadukkaita palveluita ja kaupungin imagon kohottamista pidetään tärkeinä muuttotappion hillitsemiseksi.
Seuraavassa kuvaajassa on esitetty kaupungin väestönkehitys viiden vuoden välein vuodesta 1980 lähtien. Käytetty aluejako on 1.1.2017 tilanteen mukainen.
Pudasjärven kaupunginvaltuustossa on 35 jäsentä, joista 13 on naisia ja 22 miehiä. Suomen Keskusta on valtuuston suurin puolue. Vuoden 1999 kunnallisvaaleissa osa Keskustan jäsenistä siirtyi Pudasjärven Puolesta Yhteislistan riveihin. Vasemmistoliitolla on ollut paikkakunnalla aina kohtalaisen vankka kannatus, mutta SDP:n ja Kokoomuksen kannatus on ollut pientä. Vuoden 2008 vaalien jälkeen valtuustopaikat jakautuivat puolueittain seuraavasti:
Kokoomus 2 paikkaaValtuuston puheenjohtajana toimii Mari Kälkäjä (kesk.). Pudasjärven kaupunginhallitukseen kuuluu 11 jäsentä, ja sen puheenjohtaja on Anni-Inkeri Törmänen (kesk.).Kaupungin sisäinen organisaatio on jaettu kolmeen toimialaan, jotka ovat keskushallinto, opetus- ja sivistystoimi sekä tekninen toimi.
Pudasjärven vaakunan karhuaihe on saatu vapaaehtoiskomppanian lipusta Kustaa III:n sodan (1788–1790) ajalta.
Pudasjärven terveyskeskuksessa on laboratorio, röntgen, neuvola, fysikaalista hoitoa, hemodialyysiyksikkö, diabetespoliklinikka, mielenterveysyksikkö ja 52-paikkaisen vuodeosaston. Hammashoitola toimii myös terveyskeskuksen yhteydessä. Terveydenhoidon Pudasjärvellä järjestää Oulunkaaren kuntayhtymä.
Pudasjärven keskustassa on Lakarin koulu sekä Hirsikampus, jossa toimivat yhteisesti yhtenäiskoulu sekä lukio. Hirsikampus avattiin elokuussa 2016, ja on kooltaan maailman suurin hirsirakennus. Haja-asutusalueilla puolestaan ovat Hirvaskosken, Kipinän, Sarakylän ja Syötteen koulut. Hirsikampuksessa toimii myös Pudasjärven lukio.Pudasjärven ammattioppilaitoksen tiloissa opetusta järjestää Oulun seudun ammattiopisto (OSAO), jota hallinnoi Oulun seudun koulutuskuntayhtymän (OSEKK). Ammattioppilaitoksessa on tarjolla luonnonvara-, sähkö-, matkailu- ja puualan koulutusta sekä hevostalouden koulutusohjelma.
Pudasjärven kansalaisopisto järjestää perinteisempien koulutustensa lisäksi myös avoimen yliopiston kursseja yhteistyössä Oulun yliopiston kanssa.
Pudasjärven elinkeinot perustuvat pitkälti luonnonvaroihin ja niiden jalostukseen. Keskeisiä toimialoja ovat mekaaninen puunjalostus, matkailu ja maaseutuyrittäjyys.
Pudasjärvellä toimivista teollisuusyrityksistä merkittävimmät ovat mekaaniseen puunjalostukseen keskittyneet Kontiotuote ja Profin. Kontiotuote Oy on kansallisesti merkittävä hirsitalotoimittaja, ja vuonna 2005 sen palveluksessa oli 269 henkilöä. Profin Oy on ikkunoiden ja ovien toimittaja, jonka tuotteet menevät pääsääntöisesti Kaukoidän markkinoille. Matkailualalla on Syötteellä kahdeksan päätoimijaa, joihin kuuluvat esimerkiksi Iso-Syöte Oy, Syötteen keskusvaraamo, Syöteresort ja Kelosyöte Oy. Muita tärkeitä työllistäjiä ovat Pudasjärven kaupunki, Rakennusliike Asuntoinsinöörit Oy, Lännen Tehtaat Oyj/Apetit sekä M-, S-, ja K-marketit. Niemitalon juustola tekee Pohjois-Suomessa varsin tunnettua leipäjuustoa, jota kutsutaan kollajanjuustoksi.
Merkittävimpiä työllistäviä aloja Pudasjärvellä ovat julkiset palvelut, maa- ja metsätalous, teollisuus, tukku- ja vähittäiskauppa sekä kaupan ja majoitusalan palvelut. Vuonna 2001 Pudasjärvellä kävi töissä muista kunnista 303 henkeä ja Pudasjärveltä muissa kunnissa 422 henkeä.lähde? Oulu on merkittävinkenen mukaan? kohde niin sisään- kuin ulospendelöinninkin osalta. 1990-luvun alun laman jälkeen Pudasjärvellä on ollut jatkuvasti vaikea työttömyystilanne. Heinäkuussa 2016 työttömiä oli 17,7 %.
Iinattijärvellä sijaitsevan Hampusvaaran laki on suosittu kalliokiipeilykohde. Pudasjärven kaakkoisosassa sijaitsevan Jaurakkavaaran lakipiste kohoaa 340 metrin korkeudelle merenpinnasta. Jaurakkajärven pintaan verrattuna huipun korkeus on 216 metriä. Jaurakkavaaran huipulla kiertelee Kupson kutsu -niminen retkeilyreitistö, johon kuuluu kolme reittivaihtoehtoa. Puolakkavaara kohoaa korkealle läntisen Pudasjärven suotasankojen yläpuolelle Siuruan kylässä. Vaara on jääkauden jälkeen ollut Litorinameren saari ja näiltä ajoilta vaaralle on muodostunut noin viiden hehtaarin kokoinen "rantakivikko". Vaaralla on sijainnut myös moni palovartiotorni.Puhoskylässä sijaitseva Julmaharju on aarniomaisten harjumetsien, lähteikköjen, suppien ja pienten lampien muodosta kokonaisuus. Harjun alueelta on löytynyt Luonto-Liiton tutkimuksissa useita uhanalaisia sienilajeja. Ruuhensuon asutusalueen lähellä Sarakylässä sijaitsee mannerjäätikön muovaama jyrkkärinteinen rotkojärvi Kaunislampi. Korpisen kylässä sijaitsevaan kirkasvetiseen Kirkasheteeseen matkailijat ovat heitelleet kolikkoja ja esittäneet toiveita jo vuosikymmenten ajan.Kipinänkosket ovat Iijoen vapaana virtaavista koskista kaikkein vuolaimmat. Kosket sijaitsevat Kipinän kylässä Valtatie 20:n lähellä, ja niiden leveys on noin 100 metriä. Kesäisin koskille kerääntyy perhokalastajia ja koskilla huipentuu myös Iijokisoutu. 
Pudasjärven kaakkoiskulmassa Korpisen kylässä sijaitseva Jumalanhauta on halkaisijaltaan 30-metrinen ja syvyydeltään 15-metrinen kattilamainen hiidenkirnu, jonka pintaa peittävät ihmisen pään kokoiset kivet. Paikoin vaikeakulkuinen 20 metriä syvä Portinkuru sijaitsee UKK-reitin varrella Syötteen ja Pintamon kylän välimaastossa. Kuru on osa Syötteen kansallispuistoa. Viime jääkauden sulamisvesien noin 10 000 vuotta sitten kovertama Vattukuru sijaitsee 2,1 kilometrin mittaisen luontopolun varrella Iso-Syötteeltä Taivalkosken suuntaan. Euroopan unionin vanhinlähde? kallioperä on Siuruan kylän Siuruankankaalla, jossa kalliot ovat 3,5 miljardia vuotta vanhoja. Monet jääkaudet ovat hioneet niitä, ja ne ovat sijainnut aikoinaan Päiväntasaajan seudulla.
Pudasjärven merkittävimmät soidensuojelualueet ovat Euroopan suurimpiin soidensuojelualueisiin kuuluva Litokaira sekä Olvassuo ja Hirvisuo. Pudasjärven keskiosassa läntiset laajat suoalueet muuttuvat Koillismaan vaaroiksi. Alueella sijaitsee Ohtavaaran–Ohtosensuon lähes luonnontilassa oleva alue. Ohtosensuo on yksi Pudasjärvelle perustetuista soidensuojelualueista. Alueella on luonnontilaisia soita, vanhojen metsien saarekkeita ja useita lampia. Ohtosenlammen sekä suoalueen ja Ohtavaaran korkeusero on huomattavan suuri. Vaaran rinteessä on reheviä lehtomaisia puronvarsikorpia ja lukuisia lähteitä. Ohtavaaran rinteillä 190–210 metrin korkeuskäyrillä sijaitsevat kilometrien pituiset muinaiset merenrantavallit eli pirunpellot.lähde?
Pudasjärvellä sijaitseva Syötteen alue on tunnettu Syötteen kansallispuistosta sekä Iso-Syötteen ja Pikku-Syötteen huipulla sijaitsevista laskettelukeskuksista.
Pinta-alaltaan noin kolmen hehtaarin suuruinen Pudasjärven kotiseutumuseo on yksi Pohjois-Suomen laajimmista kotiseutumuseoista. Alueella on lähes kaksikymmentä rakennusta, jotka sisältävät yli 8 000 esinettä.Nykyinen Pudasjärven kirkko on valmistunut vuonna 1781. Kirkkorakennuksen välittömässä läheisyydessä ovat kappeli ja kellotorni, jonka huippua koristavat ainoat tunnetut Mikael Toppeliuksen ulkomaalaukset. Pudasjärven hautausmaalle on haudattu 417 talvi-, jatko- ja Lapin sodissa kaatunutta pudasjärveläistä. Taiteilija Paavo Tolosen suunnittelema sekä kivestä ja pronssista toteuttama sankarimuistomerkki paljastettiin vuonna 1978. Reliefissä sotilas ja äiti lapsineen rakentavat uutta tulevaisuutta sodan runtelemassa maailmassa.Pudasjärven ensimmäinen kirkkoherra Josephus Palmannus ja hänen perheensä hukkuivat Pudasjärveen ollessaan palaamassa helluntaikirkosta vuonna 1666. Tapahtuneen muistoksi kirkkopihalle on pystytetty kivinen muistomerkki. 962 ihmistä kuoli nälkään suurien nälkävuosien koetellessa Pudasjärveä vuosina 1866–1868. Kirkon pihamaalla on näitten ihmisten muistoksi pystytetty muistomerkki. Lapin sodan muistomerkki sijaitsee Kipinän kylässä valtatie 20:n ja Hetekyläntien risteyksessä. Paikalla käytiin ensimmäinenlähde? aseellinen yhteenotto suomalaisten ja saksalaisten joukkojen kesken 28. syyskuuta 1944. Toisen Pudasjärvellä käydyn taistelun muistoksi on pystytetty muistomerkki Aittojärvelle, jonne suomalaiset kulkivat Kipinästä Iijoen yli. 
Kuvanveistäjä, taidemaalari ja valokuvaaja Kari Tykkyläisen kotinäyttely on avoinna kesäisin Konttilassa Yli-Siurualla lähellä kantatie 78:aa. Yli-Kollajalla Kipinän kylässä sijaitsee taidemaalari Paavo Ahosen kotiateljee. Kuvanveistäjä ja runoilija Eero Räisäsen kesänäyttely "Eeten" sijaitsee Iijoen rannalla Parkkilassa Pudasjärven kylässä. Luontokuvaaja Jorma Luhdan Pudasjärven luonnosta kertovia valokuvia on nähtävillä ympäri vuoden Syötteen luontokeskuksessa, jossa on nähtävillä myös Syötteen historiasta kertovia kuvia. Lisäksi kaupunginkirjastossa on jatkuvasti nähtävillä eri alojen taiteilijoiden töitä.lähde?Virkistysuimala Puikkari on vuosituhannen vaihteessa rakennettu uimahalli kuntakeskuksessa Kurenalla. Pudasjärven Ilmailukeskuksen ympärillä on Euroopan suurimpiin kuuluva purjelentoalue G41. Kelosyötteen lomakylän lähistöllä on parin kilometrin mittainen Peikkopolku.lähde?Kuuden kilometrin päässä Pudasjärven keskustasta sijaitseva Jyrkkäkoski oli 1980- ja 1990-luvuilla yksi Pohjois-Suomen vilkkaimmistalähde? huvipaikoista, mutta nykyään toiminta ei ole enää niin aktiivista.lähde? Poikavaaran rinteessä Korpisen kylässä on Viettelys-niminen taukotulipaikka. Rantaraitti on Iijoen törmälle aivan Kurenalan keskustan tuntumaan rakennettu jokivartta seuraileva noin 1,5 kilometrin pituinen maisema- ja kuntopolku. Luonnonmaisemien lisäksi sen varrella voi nähdä rakennettua perinnemaisemaa. Raitti kulkee pitkin Kurenkosken rantaa.
Kulttuuritoimi järjestää Taidehuone Pohjantähdessä säännöllisesti taidenäyttelyitä. Huomattavimpia Pudasjärvellä asuvia tai sieltä lähtöisin olevia taiteilijoita ovat Kari Tykkyläinen, Paavo Tolonen, Jorma Luhta, Janne Räisänen, Tapani Kokko, Antti Estamaa, Maarit Bergman, Esko Männikkö ja Martti Aiha.
Kulttuuritoimi ja Pudasjärven seurakunta järjestävät vuosittain yhdessä kotiseutujuhlan, joka pidetään kotiseutumuseon alueella ja kirkossa. Perinteeksi muodostuneet Pudasjärvi Markkinat ovat yksi Pohjois-Suomen suurimmistalähde? markkinoista. Ilmailuharrastajia keräävä viikon mittainen Sunny Night Fly-in -ilmailutapahtuma järjestettiin ensimmäisen kerran heinäkuussa 2006.
Kehittämistoiminta järjestää vuosittain syyskuun ensimmäisenä viikonloppuna Kylä kokkaamaan! -tapahtuman, jossa varsin vapaasti muodostetut joukkueet kisailevat kokkauskilpailun merkeissä.
Pudasjärven pitäjäruoiksi nimettiin 1980-luvulla kuivalihavelli, ohrarieska, leipäjuusto ja karpalokiisseli.
Pudasjärven Urheilijat ry. järjestää tapahtumia yhdessä kaupungin liikuntatoimen kanssa. Umpihankihiihdon maailmanmestaruuskilpailut on järjestetty vuosittain helmikuussa vuodesta 1998 asti. Kesällä järjestetään myös viikon mittaiset Kesäpilkin maailmanmestaruuskilpailut. Pohjantähti Games on juhannuksen aikana pidettävä kansainvälinen yleisurheilukilpailu. Vuodesta 1983 järjestetty Iijokisoutu lähtee Taivalkosken Saijasta ja päättyy Pudasjärven Kipinän kylään. Matkaa kertyy noin 160 kilometriä, ja aikaa tähän kuluu viisi vuorokautta. Iijokisoudun tarkoituksena on tehdä tunnetuksi Iijoen matkailullisia arvoja, saada Iijoki kunnostettavaksi vaelluskalakelpoiseksi ja tukea Iijoen vesistönsuojelua.lähde?Liikuntatoimi ylläpitää vuonna 1983 valmistunutta liikuntakeskusta, johon kuuluu Tuomas Sammelvuo -saliksi nimetty liikuntahalli, kuntosali, pikajuoksurata ja Virkistysuimala Puikkari -niminen uimahalli.lähde? Kaupunki ylläpitää myös Suojalinnan urheilukenttää, jonka viereen valmistuu vuonna 2017 tekonurmikenttä jalkapalloharrastajille. Pudasjärven keskustan tuntumassa sijaitsevia liikuntakohteita ovat lisäksi Sivakkarata ja Jyrkkäkoski, jossa on kuntopolkujen ja latujen lisäksi kaksi hyppyritornia.lähde?Jääkiekko- ja jääpallokaukaloita löytyy Suojalinnan urheilukentän lähistöltä sekä Hirvaskosken, Honkasenkankaan, Paukkerin, Poijulan ja Puhoksen kouluilta. Koulujen yhteydessä toimivat liikuntasalit ovat kaikkien kuntalaisten käytössä. Sivukylien koulujen lähistöllä on hiihtopolkuja ja kuntolatuja.
Paavo Virkkunen, kansanedustaja (Kokoomus), eduskunnan puhemies, opetusministeri, professoriMetallimusiikkiyhtyeet Eternal Tears of Sorrow, National Napalm Syndicate ja Kalmah on perustettu Pudasjärvellä, ja kunkin yhtyeen ydinryhmä on edelleen pudasjärveläislähtöinen. Muita pudasjärveläisiä levyttäneitä yhtyeitä ovat Tanna ja IC Rock.

Puhdetyö tarkoittaa perinteisesti sisätyötä, sellaista työtä, jota voitiin tehdä hämärän aikaan tai silloin kun ulkotöihin ei päästy, käsityötä. Sana sai erityismerkityksen jatkosodan aikana, jolloin sillä tarkoitettiin rintamamiesten erityisesti asemasodan aikana tekemiä käsitöitä.
Puhdetyöt ovat osaltaan olleet synnyttämässä eri maakunnissa tunnetuiksi tullutta käsityö- ja teollista perinnettä, kuten Nakkilan keinutuolit, Loimaan rukit ja Keikyän lastu- ja olkityöt. Raaka-aineina entisajan puhdetöissäkin käytettiin puun ohella metallia, peltiä, nahkaa, sarvea, kiveä ja muita luonnonmateriaaleja. Myös päreestä, puun juuresta, tuohesta ja tietyistä puulajeista kuten pajusta tehdyt työt ovat maininnan arvoisia.
Puhdetyöt voi jakaa käyttötarkoituksen tai materiaalin mukaan. Jälkimmäisessä selvästi erottuvia ovat:
metallityötKäyttötarkoituksen mukaan puhdetyöt voi jakaa käyttö- ja koriste-esineisiin. Edellisiin kuuluivat käytännössä kaikki maatalon tarvikkeet sisällä ja ulkona eli astiat, työkalut ja kulkuvälineet. Suuritöisimpiä olivat kulkuvälineet, mukaan lukien hevoskärryt, reet ja veneet. Myös erikoisten huonekalujen kuten kätkyeiden tekeminen oli aikaa vievää. Materiaalin hankinnan lisäksi puhdetyössä olivat erittäin tärkeitä välineet. Esimerkiksi juuritöiden teossa tarvittiin naskali, runkovarvun taivutuspihdit, tasoituspihdit ja ohutteräinen puukko. Pajukorien tekemisessä taas olivat tarpeen erityinen pajuvesuri, kuorimispihdit, varvun halkaisija, veitsi, naskali, lyömärauta, taivuttaja, pihdit ja saha. Työvälineet ja materiaalin käyttötapa riippuivat myös tekemisen kohteesta, esimerkiksi talouskori, ostoskori, leipäkori ja juurikori tehtiin hieman eri tavalla. 
Olkea käytettiin erityisen paljon koristeena, mutta oljesta ja kaislasta saatiin punomalla erilaisia rasioita ja astioita kuten pajusta ja juurista. Tuohi on materiaalina samankaltainen, virsut ja puukontupet, samoin kuin kontit ja tuohitorvet edustavat vanhoja puhdetyön kohteita.  Sarvitöistä vanhimpia ovat nuuskasarvet jo 1700-luvun alusta, samoin piiput, ruutisarvet, kammat ja monet pienet käyttöesineet. Lapin poronluutyöt ovat erityinen puhdetöiden laji. Sarvi- ja luutöiden välineet olivat yksinkertaiset, usein saha ja puukko riittivät.  
Puusta tehtyjen puhdetöiden kirjo on ollut laajin, isoja töitä olivat muun muassa koivusta tehdyt kärryn pyörät, joissa myös materiaalin käsittely ja mitoitus oli tarkkaa ja tarvittiin erikoistyökaluja kuten sorvi, pyöräpukki ja raudoitukseen vielä sepän työkalut normaalien puutyökalujen ohella. Myös veneet ja ahkiot vaativat taitoa tekijältä. Nahkatöistä yleisimmät olivat jalkineet, nahan käsittelyssä oli erikoista, että siinä tarvittiin pajun ja kuusen parkkia. Ennen sotia vuonna 1938 Suomeen tuotiin ulkomailtakin 1,5 miljoonan markan arvosta kasvikunnasta peräisin olevia nahan parkitsemisaineita. Pajun parkki piti kerätä mieluiten toukokuun puolivälin ja kesäkuun lopun välisenä aikana ja se piti kuivata huolellisesti ennen käyttöä. 
Erityisesti jatkosodan aikana puhdetöiksi nimitettiin miesten vapaa-aikanaan tai rintaman tilanteen muutoin salliessa tekemiä käsitöitä. Puhdetyöt olivat asemasodan ilmiö. Puhdetöinä tehtiin esimerkiksi kalusteita tai puu- ja tuohiastioita, laajimmillaan jopa kokonaisia rakennuksia. Puhdetöihin suhtauduttiin ristiriitaisesti: parhaimmillaan ne kohensivat mielialaa ja antoivat hyödyllistä tekemistä, pahimmillaan veivät aikaa harjoituksilta ja asemien kunnostamiselta.Sota-ajan puhdetöissä yksi tärkeä arviointiperuste käytännöllisyyden ohella oli kauneus: "Parempi suora ja sileä kuin rumasti ruusattu". Koristelun ohella väritys maalaamalla tai polttamalla oli kauneuden arviointiperuste. Joitakin uusia materiaaleja, erityisesti lentokonemetallia mutta myös tykin hylsyjä ja vastaavia oli puhdetöiden tarpeina. Armeija palkitsi parhaat puhdetyön tekijät; vuonna 1942 koko armeijan puhdetyömestari oli sotamies Aaro Mustonen.
Asemasodan aikana puhdetöistä tuli sotilaille jopa liiketoimintaa. Ylimääräinen rahanansaitsemismahdollisuus vei mielenkiintoa linnoitustöiltä mm. Karjalankannaksella, jossa linnoitustyöt jäivät keskeneräisiksi.
Juutilainen, Antti 2005. Turruttava asemasodan aika. Teoksessa: Jatkosodan pikkujättiläinen, s. 341-349
Laine, Yrjö 1943. Sotilaan puhdetyöopas. Julkaisija: Propaganda-Aseveljet ry. Painopaikka: Otava, Helsinki. 103 s.
Saressalo, Lassi: Pitkästymisen torjuntaa. Kirja-arvostelu teoksesta Pilke, Helena ja Kleemola, Olli: Elämää juoksuhaudoissa. Sotilaiden huvit ja harrastukset jatkosodan rintamilla. SKS, 2015. (Agricolan kirja-arvostelut 11.6.2015)
Steffa, Liisa & Steffa, Tim: Muisto Syväriltä. Sota-ajan puhdetyöt, s. 16-18.    Otava, 1981. ISBN 951--1-06369-3.    

Puheentunnistus on joukko kieli- ja puheteknologian alaan kuuluvia hahmontunnistusmenetelmiä, joiden avulla tietokone voi tunnistaa ihmisten puhetta. Puheentunnistusmenetelmien avulla voidaan esimerkiksi valmistaa puheohjattavia laitteita tai taltioida puhetta tekstimuotoiseksi.
Ihminen voi ennalta sovittujen puhuttavien komentojen avulla ohjata tietokonejärjestelmää. Tämä on helpoiten toteutettavissa oleva tehtävä.
Ihminen voi käyttää ennalta sovituista sanoista koostuvia sovitun kielioppisäännöstön mukaisia yhdistelmiä vuorovaikutuksessa tietokonejärjestelmän kanssa. Tällaisen avulla voidaan toteuttaa esimerkiksi lentolipun varausjärjestelmä tai pankkisovellus, missä keskustelussa tarvitaan numeroilmauksia ja niiden yhdistelyä. Tällaiset järjestelmät ovat mahdollisia toteuttaa puhujasta riippumattomina.
Tärkeiden avainsanojen tunnistamista muuten rajoittamattomasta tekstistä (engl. word spotting) tarvitaan sellaisissa vuorovaikutteisessa puheentunnistuksessa, jossa on parempi ohittaa täytesanat ja jahkailut. Esimerkiksi bussiaikataulupalvelussa riittää tunnistaa pysäkkien nimet ja niiden sijamuodot ja pari sanaa.
Sanelusovelluksessa kone pyrkii muuttamaan ihmisen vapaan puheen tekstiksi. Tämä on hyvin vaikeaa, jos teksti on rajoittamatonta ja tehtävä onnistuu vain siten, että järjestelmä viritetään kerrallaan yhdelle puhujalle.
Puhe on ääntä ja ääni on ilmanpaineen nopeata värähtelyä, jonka laatu riippuu siitä, miten puhujan hengitys, kurkunpää, kieli, huulet ja muu ääntöväylä äänteitä muodostavat. Todellisuudessa äänisignaalissa on paljon vaihtelua eli samat äänteet ääntyvät eri kerroilla ja eri puhujilla eri tavalla. Signaalissa ei myöskään aina ole niin selvästi fysikaalisesti tunnistettavissa olevia äänteitä toisin kuin ihmiskuulija ne aistii.
Puheen vaihtelevuuden takia puheentunnistusjärjestelmä joutuu usein valitsemaan oikean tulkinnan todennäköisyysmallin eli kielimallin perusteella. Mitä selvempiä rajoituksia mahdollisille sanoille on, sen paremmin tulkinta onnistuu.
Signaalista lasketaan periodogrammi laskemalla lyhyistä puhesignaalin aikaikkunoista sen eri taajuuksien osuuksia ja suhteita eli spektrejä (Fourier-muunnos, FFT, jne.).
Periodogrammista irrotetaan piirteet, kuten esimerkiksi psykoaskustisesti muunnettuja cepstreja. Vaikka cepstri on aliavaruusmuunnos periodogrammista, sen elementtien välistä korrelaatiota sekä elementtien lukumäärää voidaan vähentää pääkomponenttianalyysillä (PCA) tai tähän tarkoitukseen soveltuvalla laskennallisesti tehokkammalla DCT-muunnoksella.
Piirrevektorit luokitellaan foneemeiksi käyttäen jotain luokitinmallia. Puheentunnistuksessa käytetään usein GMM-mallia (Gaussian mixture model).
Saadut foneemit annetaan syötteenä Viterbi-algoritmille, joka hakee Markovin piilomallin (HMM; engl. Hidden Markov model) antaman suurimman todennäköisyyden luetulle sanalle.
HMM-malli saa sanojen prioritodennäköisyydet kielimallistaTunnistuksen yksikköinä voi olla foneemi tai difoni eli kahden äänteen yhdistelmä, mikä koostuu ensimmäisen äänteen jälkipuoliskosta ja tätä seuraavan äänteen alkupuoliskosta.
  .Kielimalli voidaan määritellä myös sanan osille, kuten morfeemeille. Kielimallin perustana käytetään olemassaolevaa tekstiaineistoa eli korpusta. Aineisto voi olla peräisin kirjoista, sanomalehdistä, tv-ohjelmien transskripteistä tai vaikka internetistä. Merkitään sanan 
   on sanajonon esiintymien lukumäärä. Tällätavoin lasketut todennköisyydet heittelevät paljon riippuen käytetystä aineistosta. Esimerkiksi, jos opetusaineistossa on paljon uutistekstejä, tiettyjen paikan- ja henkilöiden nimien toistuva esiintyminen vääristää jakaumaa eikä näin ollen välttämättä ole yleistettävissä. Toisaalta puheentunnistustehtävässä kohdataan väistämättä sanoja, joita ei esiinny korpuksessa, mikä osaltaan huonontaa tunnistusjärjestelmän yleistämiskykyä. Yleistämiskykyä voidaan parantaa oikaisemalla todennäköisyysjakaumaa menetelmillä, joita kutsutaan tasoitukseksi. Esimerkki tasoitusmenetelmästä on absoluuttinen poisto, jossa aineistossa esiintyvien sanojen todennäköisyyksistä vähennetään määrätty osa, joka käytetään mallintamaan aineistossa esiintymättömien sanojen todennäköisyyttä.
Matkapuhelin, jolle voi opettaa muutaman nimen ja niihin liittyvän puhelinnumeron, johon puhelin soittaa, jos sille toistaa kyseisen nimen.
Hammaslääkärin tuoli, jolle hammaslääkäri voi antaa äänikomentoja (kun kädet ovat kiinni instrumenteissa).
Numerotiedotus, jossa käyttäjä sanoo nimen ja järjestelmä antaa luettelosta löytyvän tai löytyviä tilaajia numeroineen.
Bussiaikataulupalvelu, jossa asiakas soittaa puhelimella ja voi kysyä esimerkiksi "Miten pääsen Hakaniemestä Toukolaan?" ja järjestelmä keskustelee vuorovaikutteisesti tarjoten asiakkaalle vaihtoehtoja.
Kokouksen puheiden taltioiminen, jossa yksi käyttäjä sanelee selkeällä äänellä ja kieliopillisesti oikein kaikkien henkilöiden puheet.Erityisesti kokouksen puheiden taltioimisessa sovellus on herkkä ulkopuolisille häiriöille, ja puhuminen saattaa häiritä ulkopuolisia. Näin ollen on kehitetty nk. stenomaski, joka mahdollistaa häiriöttömän sanelun.
Käytännössä suurin osa suomenkielisistä puheentunnistusmarkkinoista on keskittynyt sairaaloihin ja lääkärisaneluihin.
Elokuusta 2018 lähtien Kotipizzan pizzoja on voinut tilata puheohjauksella. Kotipizzan ja OP-ryhmän kehittämän mobiilimaksusovellus Pivon pilottihankkeessa asiakas aktivoi tilaamisen sanomalla Amazonin Alexa-tekoälylle: "Open Kotipizza game".

Puistotiainen (Baeolophus bicolor) on tiaisten heimoon kuuluva yleinen pohjoisamerikkalainen varpuslintu.
Linnun pituus on 15–17 cm ja paino keskimäärin 21 g. Se on päältä harmaanruskea ja vatsapuolelta vaalea, sillä on kapea töyhtö ja punertavat kupeet. Sukupuolet ovat samanvärisiä.
Puistotiaiset elävät Yhdysvaltain itäosassa ja Kanadan kaakkoisosassa noin kolmen miljoonan neliökilometrin alalla. Populaatio on kooltaan noin 12 miljoonaa yksilöä. Laji on paikkalintu, joka on suuresti runsastunut 1940-luvulta lähtien ja levittäytynyt mantereen itärannikolle ja kohti pohjoista.
Puistotiaiset asuvat lehti- ja sekametsissä, etenkin soistuneissa jokien ja soiden reunametsissä. Ne ovat yleisiä myös puistoissa, puutarhoissa ja pensaikoissa.
Pesä on puunkolossa, pöntössä tai lähes minkälaisessa kolossa tahansa 1–30 metriä korkealla. Naaras munii 5–8, keskimäärin 6,5 munaa, joita se hautoo 13–17 päivää. Poikaset kuoriutuvat samanaikaisesti ja jättävät pesän lentokykyisinä 17–18 päivää vanhoina. Ne saattavat joskus auttaa vanhempiaan toisen pesyeen poikasten hoidossa myöhemmin kesällä.
Puistotiaisen ruokavalio koostuu hyönteisistä, hämähäkeistä ja muista pienistä selkärangattomista sekä marjoista ja siemenistä.

Pukinmäen rautatieasema (lyh. Pmk, ruots. Bocksbacka järnvägsstation, aikaisemmin Boxbacka järnvägsstation) on pääkaupunkiseudun lähiliikenteen rautatieasema rataosalla Helsinki–Riihimäki. Se sijaitsee noin kahdeksan kilometrin päässä Helsingin keskustasta Kehä 1:n ylittävällä sillalla Koillis-Helsingissä. Se palvelee Pukinmäen kerrostalolähiötä sekä Savelan asuinaluetta. Asema sijaitsee Oulunkylän ja Malmin asemien välissä.
Asema avattiin 1886 alun perin seisakkeeksi nykyisen aseman eteläpuolelle. Seisake palveli Pukinmäen kartanon asukkaita ja kesävieraita. Myöhemmin alueen väestön kasvaessa alueelle rakennettiin asemarakennus, joka 24 vuoden päästä valmistumisestaan osoittautui liian pieneksi. Siksi asemalle rakennettiin uusi hirsirakenteinen asemarakennus, joka palveli matkustajia aina 1980-luvulle asti. Pääradan matkustajamäärien kasvaessa 1980-luvun alussa uusi asema rakennettiin nykyiselle paikalle Kehä 1:n ylittävälle sillalle, jolle rakennettiin teräsbetonista uusi asema ja asemarakennus, joka upotettiin radan vieressä olevaan penkereeseen. VR lakkautti lipunmyynnin asemalla kesäkuun alussa vuonna 2000 ja myi lipunmyyntitilat ravintolayrittäjälle.
Asemaa käyttää noin 5 400 (ark., 2012) matkustajaa päivässä. Asemalla liikennöivät päivisin I-junat Helsinkiin ja Tikkurilaan sekä N-junat Helsinkiin ja Keravalle. Yöaikaan asemalla liikennöi Helsingin ja Riihimäen välillä T-yöjuna. Junat liikennöivät arkisin noin klo 4.00–1.30. Viikonloppuisin junaliikenne alkaa myöhemmin ja kestää perjantaisin ja lauantaisin aina aamuyöhön asti. Matka Helsingin keskustaan kestää noin 12 minuuttia. Junien vuoroväli vaihtelee 10–30 minuutin välillä.Asemalla on neljä raidetta ja kolme laituriraidetta, jotka on numeroitu 1, 3 ja 4. Käytössä ovat kuitenkin vain laiturit 3 ja 4. Pukinmäen asemalla pysähtymättömät kaukoliikenteen junat käyttävät raiteita 1 ja 2. Siksi laituri numero 1 on suljettu. Helsinkiin suuntaava lähijunaliikenne lähtee yleensä laiturilta 4 ja Tikkurilan sekä Keravan suuntaan lähtevät laiturilta 3. Asemalle johtavat sisäänkäynnit sijaitsevat Eskolantien ja Savelan puoleisissa alikulkutunneleissa sekä Kehä 1:n ylittävällä sillalla.
Suomen ensimmäinen rautatie Helsingistä Hämeenlinnaan linjattiin kulkemaan Pukinmäen kautta. Maan ensimmäinen rautatiesilta rakennettiin vuonna 1860 Pukinmäen ja Oulunkylän välille Vantaanjoen yli. Alkuperäinen silta oli puurakenteinen, ja sen siltajänne hankittiin Englannista. Vuosisadan vaihteessa silta muutettiin rautarakenteiseksi samalla, kun rataosalle rakennettiin toinen raidepari.
Malmille avattiin 1871 sotilaskäyttöön tarkoitettu rautatieasema, joka muutettiin yleiseksi asemaksi vuonna 1873. Malmin ensimmäinen asemarakennus rakennettiin vuonna 1878, ja Pukinmäen asukkaat käyttivät sitä ennen kuin saivat oman seisakkeensa. Malmin aseman jälkeen vuorossa oli Oulunkylän seisake, joka avattiin vuonna 1882.Aloite Pukinmäkeen rakennettavasta seisakkeesta tuli Sonabyn tilalta. Valtioneuvoksen poika Hjalmar von Bonsdorff oli kyllästynyt siihen, että Helsinkiin mentäessä piti ajaa hevoskyydillä Malmille. Myös muissa taajamissa esitettiin vastaavanlaisia toivomuksia pysäkkien saamisesta. Silloin liikenteen lisäämistä hidastivat kalustopula ja kiskojen huono laatu.Pukinmäen seisake avattiin 1. kesäkuuta 1886 nimellä Boxbacka. Se sijoitettiin Boxbackan kartanon maille ja sai myös nimensä siitä. Matkustajaliikennettä varten rakennettiin puinen laituri. Aluksi junat pysähtyivät vain kesäaikaan, mutta vuonna 1896 junat alkoivat pysähtyä asemalla ympäri vuoden. Ensimmäisenä kesänä junat liikennöivät Pukinmäestä 1.6.–15.9 välisenä aikana neljästi päivässä. Matka Helsinkiin taittui höyryveturin vetämässä junassa 22 minuutissa. Alkuaikoina seisake palveli Pukinmäen kahden kartanon asukkaita ja kesävieraita.
Kun Pukinmäkeen muutti työläisiä, junan käyttäjämäärät kasvoivat ja alueelle rakennettiin asemarakennus vuonna 1910. Rakennus oli pieni ja suorakaiteen muotoinen. Tyyliltään se muistutti muita sen ajan rautatieasemia taitekattoineen ja kaartuvine räystäineen. Asemalla oli lipunmyynnin lisäksi pieni odotussali. Myöhemmin asemarakennuksen eteläpuolelle rakennettiin pieni puinen kioski, josta Rautatiekirjakauppa myi muun muassa lehtiä ja makeisia. Pukinmäkiläiset ehdottivat vuonna 1924 Valtionrautateille aitaa kiskojen väliin liikenneturvallisuuden lisäämiseksi ja ojaa radan alikulun kohdalle vedenjuoksutusta lisäämään. Lisäksi Pukinmäen seisakkeelle ehdotettiin kappaletavaran vastaanottoasemaa. Valtionrautatiet ei innostunut ehdotuksista ja lopulta hylkäsi ne.
Pukinmäki oli ollut perinteisesti ruotsinkielistä seutua, mutta muuttoliike kasvatti nopeasti suomenkielisten määrää. Kirjurien oli tapana kirjoittaa satojen vuosien ajan ruotsin sanoissa kirjainyhdistelmä ”ck” yleensä lyhennettynä ”x:ksi”. Vuosina 1910–1920 alettiin tutkia, mikä oli paikkakunnan ruotsinkielisen nimen kantasana. Filosofian maisteri Aarne Europaeus selvitti historiallisten dokumenttien perusteella, että kantasana oli ”bock” eli pukki, eikä ”box” eli säiliö tai huone.Paikkakunnan suomenkieliseksi nimeksi omaksuttiin vuonna 1921 Pukinmäki. Suomalaisyhdistyksen sai liikkeelle todellinen into, osittain jopa suorastaan kiihko kielikysymyksessä. Erityisesti rautatieseisakkeen nimi kärjisti silloista kielikiistaa, ja suomenkielisiä ärsytti asemarakennuksen katolla ollut ruotsinkielinen kyltti ”Boxbacka”. Pukinmäen Suomalaiset –yhdistys päätti kevätkokouksessa 1923 esittää Valtionrautateille, että Boxbackan pysäkin suomenkieliseksi nimeksi määrättäisiin Pukinmäki.Helmikuussa 1924 Pukinmäen Suomalaiset sai tietoa siitä, että Valtionrautatiet suunnitteli lakkauttavansa Boxbackan rautatiepysäkin. Tarkoituksena oli siirtää Malmin rautatieasemaa parisataa metriä etelään. Yhdistys lähetti jyrkän vaatimuksen siitä, ettei Valtionrautatiet toteuttaisi suunnitelmaansa. Tämän jälkeen aseman suunnitellusta lakkauttamisesta ei ole kuulunut mitään. Myöhemmin samana vuonna yhdistys tilasi peltisen kyltin, johon maalattiin sana Pukinmäki. Kyltti oli yhdistyksen yritys vauhdittaa pysäkkien nimien muuttamista. Valtionrautatiet ei sallinut Pukinmäki-kyltin sijoittamista omistamalleen maalleen, ja siksi yhdistys anoi kaupunginagronomi Arvo Tammiselta lupaa pystyttää kyltti kaupungin maalle pysäkin lähettyville, varsinaisen rautatiealueen ulkopuolelle. Nimikyltti ärsytti Pukinmäessä asuvia ruotsinkielisiä, eikä kyltti ollut kauan paikallaan. Se löydettiin myöhemmin ojasta, Vantaanjoen läheltä. Yhdistys palautti kyltin alkuperäiselle paikalleen ja tällä kertaa paremmalla menestyksellä. Lopulta kyltti päätyi Laitakarin pihalle moottoripyöräkatoksen reunaan kiinni.Samanlainen kielikysymys oli meneillään myös muualla pääradan asemilla. Lopulta radanvarren suomalaisseurojen yhteinen lähetystö kävi kulkulaitosministeri Kyösti Kallion puheilla anomassa rautatiepaikkakuntien ruotsinkielisten nimien muuttamista. Ministeri suhtautui anomukseen myönteisesti, ja Pukinmäen rautatieasema nimettiin kesäkuussa 1925 virallisesti kaksikieliseksi ”Pukinmäki – Boxbacka”, ja asemarakennuksen katolle asennettiin uudet kyltit. Ruotsinkielinen nimi muutettiin vuonna 1959 muotoon Bocksbacka.
Alueen asutuksen vähittäisen kasvun ja työpaikkamatkustajien määrän lisääntymisen vuoksi vanha asema kävi pieneksi ja epäkäytännölliseksi. Uusi asema päätettiin rakentaa lähemmäksi Pukinmäen kartanoa. Savipohjainen alue oli vaikea rakennusalusta, joten alueelle tuotiin runsaasti hiekkaa ja täyttömaata. Ratapenkereen kohoaminen häivytti osittain notkelman, joka oli ollut radan ja sen kumpareen välillä, jolla Pukinmäen kartano sijaitsi. Uusi asemarakennus otettiin käyttöön 1. tammikuuta 1934. Samaan aikaan alkoivat myös alueen aikaisemmin tehdyt ehdotukset toteutua: ratapenkereen levennyksen vuoksi raiteiden väliin voitiin rakentaa turvallisuutta lisäävä aita ja uusi asemarakennus sai kappaletavaran käsittelyyn ja varastoimiseen sopivat tilat.Asemarakennuksen suunnitteli arkkitehti Thure Hellström. Tyyliltään asemarakennus muistutti suoraviivaisine ja puhtaine piirteineen maaseudun idyllistä asuinrakennusta. Puolitoistakerroksinen, hirsirakenteinen talo rakennettiin pitkien paalujen varaan, ja siinä oli satulakatto, jonka katemateriaalina oli tiili. Pystylaudoitettua julkisivua jäsensivät kuusiruutuiset ikkunat. Asemarakennuksen pohja-ala oli noin 10 metriä x 15,6 metriä. Lipunmyynnin lisäksi asemalla oli pieni odotussali, jota kiersivät vaaleanpunaiset puupenkit.
Asemarakennuksen itäpäädyssä oli asemanhoitajan asunto, jossa oli kaksi huonetta ja keittiö. Sen kellarissa oli pannuhuone, ja vuonna 1947 kellariin rakennettiin myös sauna. Lisäksi asemalla oli varastotiloja, ja sen pihalle rakennettiin puusta erillinen laudoitettu varastorakennus.Samoihin aikoihin uuden aseman kanssa alueelle rakennettiin lyhyt pistoraide, joka ulottui lähelle Pukinmäen kartanoa. Siinä oli lastauslaituri, jossa purettiin lähinnä Malmilta saapuva rahti tavaravaunuista. Suurin osa rahdista koostui asuntojen lämmitykseen käytettävistä haloista.Vuonna 1935 Pukinmäestä tehtiin noin 311 000 matkaa vuodessa, ja asema oli tärkeä kulkuyhteys alueen asukkaille ja tavarankuljetuksille. Samana vuonna asemalle saapuva rahti oli noin 13 tonnia ja sieltä lähtevä rahti noin 2 tonnia. 1960-luvulla matkalippuja myytiin keskimäärin 900 kappaletta päivässä. Vuonna 1961 aseman pihalle rakennettiin toinen ulkorakennus.1970-luvulla lähijunat sähköistettiin ja Helsingin ja Hiekkaharjun välille rakennettiin kolmas raide. Samalla purettiin Pukinmäen lyhyt pistoraide ja lastauslaituri, jotka olivat jääneet vähäiselle käytölle autojen yleistyessä ja puun vähentyessä asuntojen lämmityksessä.
Aseman käyttäjämäärä vuonna 1975 oli noin 900 matkustajaa vuorokaudessa. Asutuksen kasvaminen ja sen painopisteen siirtyminen lähemmäs 1970-luvulla rakennettua ostoskeskusta nostivat paineita saada Pukinmäkeen uusi ja ajanmukainen asema. Asemalta puuttui eritasoinen käynti laiturille, ja matkustajat joutuivat ylittämään junaradan keskilaiturille mennessään. Silloiset asemalaiturit olivat noin 270 metriä pitkiä ja sorapäällysteisiä. Uusi asema suunniteltiin ratavallin kupeeseen, paikkaan, johon puhkaistiin sisäänajoväylä Eskolantielle. Uutta asemaa varten laitureita jatkettiin Kehä I:n pohjoispuolelle. Keskilaiturin pituudeksi tuli pisimmillään 340 metriä. Laitureille käyntiä varten rakennettiin kevyen liikenteen alikulut laitureiden eteläpäähän silloisen asemarakennuksen viereen ja laitureiden pohjoispäähän Eskolantien kohdalle. Aseman pohjoispäähän rakennettiin hissi ja portaat, ja laiturien pohjoispäähän tuli noin sadan metrin mittainen kapea laiturikatos. Sivulaiturille (raide 1) rakennettiin kapea noin 50 metrin pituinen laiturikatos.Alun perin suunniteltiin, että asematilat ja lipunmyynti säilytettäisiin vanhassa asemarakennuksessa. Myöhemmin todettiin, että vanha asema sijaitsi liian syrjässä asutuksesta, ja siksi päätettiin rakentaa uusi asemarakennus. Asema ja siihen liittyvän lähiympäristö suunniteltiin rinnan Pukinmäen aukion korttelisuunnittelun ja Savelan asemakaavasuunnittelun kanssa.Mittatilaustyönä sulavasti radan penkereeseen istuvan asemarakennuksen suunnitteli arkkitehtitoimisto Kauria & Turtola. Se valettiin paikalle teräsbetonista. Pinta-alaa rakennukselle tuli 209 m², ja se sisälsi yleisötilat, pienen pyöreäpenkkisen odotussalin, lipunmyyntitoimiston, sosiaali- ja teknisen huollon tiloja sekä pienen kioskin. Järjestyksessä kolmas Pukinmäen rautatieasema otettiin käyttöön 6. tammikuuta 1982. Aseman kokonaiskustannukset olivat noin 6,5 miljoonaa markkaa. Vanha asemarakennus sai jäädä paikalleen.
Pukinmäen asukasluku kasvoi rajusti 1970-luvulta 1990-luvun puoliväliin asti, jolloin siellä asui noin 9 000 asukasta. Pääradan kasvava käyttäjämäärä ja sen seurauksena lisääntynyt junaliikenne aiheuttivat raiteilla ruuhkaa, ja sitä helpottamaan päätettiin rakentaa neljäs linjaraide Helsingin ja Tikkurilan välille. Alueen joukkoliikennettä päätettiin kehittää rautatieasemille suunnattuun syöttöliikenteeseen, jossa asemien yhteyteen rakennettiin liityntäpysäköinti ja asemille tulevia bussiyhteyksiä.Neljäs linjaraide valmistui vuonna 1996, ja se rakennettiin nykyisten raiteiden itäpuolelle. Se mahdollisti kaukojunien ja lähijunien erottamisen eri raidepareille. Pukinmäen asemalla Eskolantien, Kehä 1:n ja Savelanpuoleisia alikulkutunneleita laajennettiin. Samalla asemalta purettiin vanha keskilaituri 2. ja 3. raiteen välistä ja 3. ja uuden 4. linjaraiteen väliin rakennettiin uusi laituri. Vanhalle keskilaiturille vievät sisäänkäynnit tukittiin Eskolantien ja Savelanpuoleisella alikulkutunneleissa. Uudelle laiturille rakennettiin sisäänkäynnit Eskolan ja Savelanpuoleisten alikulkutunneleiden lisäksi Kehä 1:n molemmille puolille. Laiturille rakennettiin aaltomainen katos melkein koko laiturin päästä päähän. Uuden raiteen ja laiturin rakentamisen jälkeen vanha Helsinkiin päin vievä raide jäi varalaituriksi.VR lopetti lipunmyyntipisteen Pukinmäen asemalla 2. kesäkuuta 2000. Ravintola Station -niminen pizzeria on toiminut sittemmin aseman entisissä lipunmyyntitiloissa.Seuraavassa kuvaajassa on esitetty Pukinmäen rautatieaseman matkustajamäärän kehitystä.
Uuden aseman valmistuttua vanha asemarakennus jäi käytöstä ja oli pitkään tyhjillään. Museovirasto teki lokakuussa 1997 ympäristöministeriölle esityksen valtakunnallisesti merkittävien rautatieasema-alueiden suojelemiseksi. Esitys käsitti kaikkiaan 115 kohdetta, mutta Pukinmäen asema ei kuulunut esityksen piiriin. Museovirasto painotti kuitenkin, että esityksen ulkopuolelle jääviä kohteita ei saa automaattisesti pitää merkityksettöminä.Ratahallintokeskus esitti Pukinmäen aseman purkamista vuonna 2000. Tuolloin purkuasia raukesi, sillä rakennuksen säilyttämismahdollisuuksia haluttiin vielä selvittää. Myös kaupunginsuunnitteluvirasto piti asemarakennuksen säilyttämistä tärkeänä. Eräänä vaihtoehtona esitettiin aseman ympärille rakennettavaa puistoa, jona osaksi asemarakennus voisi jäädä. Pukinmäen Taidetalo ilmaisi myös useaan kertaan halukkuutensa kunnostaa vanhan asemarakennuksen omaan käyttöönsä.Kaupunginmuseon mukaan Pukinmäen suhteellisen vaatimaton asemarakennus oli Helsingin ainoa alkuperäisellä paikalla säilynyt asematyypin edustaja. Puistolan samantyyppinen asema oli purettu jo aiemmin ja Tapanilan vanha asema oli siirretty muualle. Museon rakennuskonservaattori kävi alueella maaliskuussa 2004 ja totesi rakennuksen korjauskelpoiseksi. Täten rakennuksen purkaminen huonon kunnon vuoksi ei ollut perusteltua.Myöhemmin asema yritettiin useaan kertaan tuhopolttaa. Pelastuslaitos sai 8. toukokuuta 2006 ilmoituksen läheisestä asuinrakennuksesta, joissa oli havaittu savua aseman suunnalta. Aseman ovi oli rikottu ja kynnys oli sytytetty palamaan. Pelastuslaitos avasi pari neliötä lattiaa ja poisti kytevät purut rakennuksesta. 28. maaliskuuta 2007 asema yritettiin polttaa jo kolmannen kerran. Rakennus ei tuhoutunut tälläkään kerralla. Asemarakennuksessa on yöpynyt myös jonkin verran kodittomia romanikerjäläisiä, joita on hätyytelty nopeastikin pois paikalta. Lopulta asemarakennus purettiin keväällä 2010.
Kävelyetäisyydellä Pukinmäen juna-asemasta asuvien määrä on kohtalaisen suuri. Kaukaisemmilta alueilta siirtyminen asemalle ja sieltä keskustaan tapahtuu liityntäliikenteen avulla.
Liityntäpysäköintiä varten Pukinmäen rautatieasemalla on 102 maksutonta autopaikkaa, joissa on 24 tunnin pysäköintiaika. Autopaikat sijaitsevat aseman vieressä Eskolantien varrella ja osa myös Savelan puolella osoitteessa Ratavallintie 4. Lisäksi Eskolantien puoleisessa alikulkutunnelissa on varattu polkupyörille noin 120 paikkaa, joista viisi on vuonna 2003 asennettuja lukittavia pyöräkaappeja.Vuonna 2003 liikenne- ja viestintäministeriön tekemässä tutkimuksessa todettiin, että pyörällä tapahtuva liityntäliikenne oli vähentynyt alueella tapahtuvan ilkivallan vuoksi, vaikka alueella tapahtuvaan liityntäliikenteeseen polkupyörä soveltuu hyvin. Siksi Pukinmäen rautatieasema valittiin yhdeksi pyöräkaappien kokeilukohteeksi. Vuoden 2003 tehdyn tutkimuksen mukaan Pukinmäen aseman pyöräpaikkojen täyttöaste oli vain noin 20 prosenttia. Asemalle asennettiinkin viisi Ovella Systemsin lukittavaa Velodoor-pyöräkaappia; yhden kaapin arvo on noin 6 000 euroa. Alun perin pyöräkaapit asennettiin aseman länsipuolelle ostoskeskuksen tuntumaan. Ongelmaksi muodostui talvisin lumen auraaminen pyöräkaappien eteen. Myöhemmin pyöräkaapit siirrettiin Eskolantien puoleiseen alikulkutunneliin, jossa ne olivat paremmin suojassa lumelta.YTV:n tekemän tutkimuksen mukaan tammikuussa 2001 Pukinmäen liityntäpysäköintiä käytti keskimäärin 70 autoa ja 26 pyöräilijää vuorokaudessa.
Pukinmäen asemalle tulee myös busseja, jotka tuovat matkustajia lähialueilta rautateille:
61/T/N Rautatientori - Patola - Pukinmäki - Siltamäki / Tapaninkylä / Töyrynummi
553/K Hakunila - Porttipuisto - Heikinlaakso - Malmi - Pukinmäki - Maunula - Leppävaara
702 Malmi - Pukinmäki - SavelaSeuraava kuvaaja kuvaa Pukinmäen asemalta lähtevien ja sinne tulevien matkustajien kulkutapaa vuonna 2010.
Ratahallintokeskus aloitti vuonna 2007 rakentaa uutta, reaaliaikaista matkustajainformaatio- ja kuulutusjärjestelmää. Samana vuonna Pukinmäen asemalle asennettiin neljä uutta Adtranzin valmistamaa raidemonitoria sekä vanhojen näyttöjen tilalle kolme Mitronin valmistamaa 32 tuuman apunäyttöä. Lisäksi asemalle asennettiin myös valaistuja opasteita sekä julistekehyksiä painettuja aikatauluja varten.Asemalla on automaattinen kuulutusjärjestelmä, joka on vuodesta 2006 lähtien varoittanut ohikulkevista K-junista.
Rautatieasemalla energiaa kuluu lähinnä lämmitykseen ja valaistukseen. Nykyisellä asemalla lämmitysenergiaa kuluttavat erityisesti portaiden ja lasitetun hissikuilun lämmitys. Niiden lämmittämiseen kului vuonna 2009 yhteensä 46 124 kWh. Valaistukseen kului vuonna 2009 yhteensä 107 622 kWh.
Radan ylläpitäjänä toimivan Liikenneviraston tavoitteena on vähentää radanpidon energiankulutusta 10 prosentilla vuoteen 2020 mennessä. Vuonna 2012 aloitettiin rautatiealueiden valaistussaaneraus, jonka tarkoituksena on saada aikaan merkittävää energiansäästöä vaihtamalla vanhat elohopeahöyrylamput uusiin energiaa säästäviin LED-valaisimiin. Pukinmäessä valaisimet vaihdettiin vuosien 2012 ja 2013 välisenä aikana. Tuolloin asemalla vaihdettiin laiturikatoksen kaikki 84 kappaletta 80 W:n elohopealamppua ja portaiden 31 kpl 80–250 W:n elohopealamppua uusiin LED-valaisimiin. Laiturille asennettiin yhteensä 84 kpl 14–28 W:n LED-valaisinta, ja portaisiin asennettiin yhteensä 33 kpl 19–42 W:n LED-valaisinta.
Pukinmäen rautatieaseman laituri on tuulinen ja liikennemelu on voimakasta. Rautatieliikenteen lisäksi meluhaittaa aiheuttaa aseman alla kulkeva Kehä 1. Ongelmaa on yritetty ratkaista rakentamalla meluesteitä kehätien varteen, mutta melu on edelleen häiritsevä. Pukinmäen ohi kulkevien junien maksiminopeus voi olla jopa 160 km/h. Helsingin kaupungin ympäristökeskuksen teettämän tutkimuksen mukaan aseman melutaso voi nousta jopa yli 70 dB:iin.
http://www.vaunut.org/kuva/46382Kuvia purettavasta Pukinmäen vanhasta asemarakennuksesta keväältä 2010

Puna-ailakki (Silene dioica, synonyymejä Melandrium rubrum, M. silvestre, M. diurnum ja M. dioicum), on Euroopassa ja Suomessa yleinen magentanpunainen kuivan paikan kasvi.
Puna-ailakki kasvaa 20–60 cm korkeaksi. Yläosastaan tummanpunainen ja pehmeäkarvainen varsi on pysty tai koheneva, haaraton tai vähähaarainen. Kasvin lehdet vaihtelevat muodoltaan soikeista vastapuikeisiin ja ovat 3–8 cm pitkiä. 
Kukat ovat magentanpunaiset tai joskus harvoin valkoiset ja halkaisijaltaan noin 2 cm. Kukan verhiö ja teriö ovat viisilehtisiä. Verhiö on ulkoverhiötön, punakarvainen ja soikea. Teriö on lisäteriöllinen ja väriltään punainen. Terälehtien lapa on syvään kaksihalkoinen ja niiden liuskat ovat 2–6 mm leveitä. Puna-ailakin kukat ovat kaksikotisia, eli heteet ja emit sijaitsevat eri yksilöissä. Puna-ailakki kukkii Suomessa kesä-elokuussa. 
Hedelmä on tynnyrimäinen kota.Puna-ailakista tunnetaan ainakin kolmea eri muunnosta, var. dioica, var. serpentinicola ja var. smithii.Puna-ailakki saattaa joskus risteytyä valkoailakin (S. latifolia) kanssa. Risteymä on kantalajejaan kookkaampi ja vankempi. Kukat ovat tavallisesti vaaleanpunaisia tai vaalean violetinpunaisia.
Puna-ailakkia tavataan Pohjois-Espanjasta Länsi-Venäjälle. Etelässä levinneisyysalue ulottuu Keski-Italiaan, Pohjois-Kreikkaan ja Romaniaan, pohjoisessa Britteinsaarille ja Fennoskandiaan. Lajia kasvaa myös Islannissa ja Etelä-Venäjällä Kaukasuksen alueella. Satunnaisia esiintymiä sillä on Keski-Aasiassa ja Siperian länsiosissa. Pohjois-Amerikassa puna-ailakki on tulokaslaji, jota tavataan lähinnä itärannikolla. Laji on levinnyt myös Uuteen-Seelantiin.Suomessa puna-ailakkia tavataan koko maassa. Laji on yleinen pohjoisinta Lappia lukuun ottamatta. Se on alkuperäinen kasvi Länsi-Suomessa, mutta levinnyt 1900-luvulla itään ja pohjoiseen ihmisen mukana sekä heinänsiemenen joukossa että koriste- ja rohdoskasvina.
Puna-ailakki kasvaa monenlaisilla paikoilla. Sitä tavataan esimerkiksi aurinkoisilla kedoilla ja niityillä, tervaleppäkorvissa ja -lehdoissa, metsänlaidoilla, tunturijyrkänteillä, pihoilla, joutomailla, radanvarsilla, rannoilla ja tienpientareilla. Suomessa laji lienee alun perin ollut lähinnä merenrantojen tervaleppälehtojen ja -luhtien laji. Laji on näissä kasvupaikoissa niin tyypillinen, että sen mukaan on nimetty puna-ailakkityypin lehtokasvillisuusryhmä.Puna-ailakki on monen perhosen toukkien ravintokasvi. Kimalaiset ja päiväperhoset imevät sen kukkien mettä.
Helsingin kasvit – Kukkivilta kiviltä metsän syliin. Toim. Kurtto, Arto & Helynranta, Leena. Helsingin kaupungin ympäristökeskus. Yliopistopaino, Helsinki 1998.
Oulun kasvit. Piimäperältä Pilpasuolle. Toim. Kalleinen, Lassi & Ulvinen, Tauno & Vilpa, Erkki & Väre, Henry. Luonnontieteellinen keskusmuseo, Kasvimuseo, Norrlinia 11 / Oulun kaupunki, Oulun seudun ympäristövirasto, julkaisu 2/2005. Yliopistopaino, Helsinki 2005.
Retkeilykasvio. Toim. Hämet-Ahti, Leena & Suominen, Juha & Ulvinen, Tauno & Uotila, Pertti. Luonnontieteellinen keskusmuseo, Kasvimuseo, Helsinki 1998.
Suuri Pohjolan kasvio. Toim. Mossberg, Bo & Stenberg, Lennart. Kustannusosakeyhtiö Tammi, Helsinki 2005 (2003).

Punakääpä (Pycnoporus cinnabarinus) on kääpälaji, joka kuuluu samaan sukuun rusokäävän kanssa. Laji toimii lehtipuutavaran lahottajana. Punakääpä ei ole myrkyllinen, mutta ei myöskään hyvä ruokasieni.
Punakääpä on väriltään oranssinpunainen. Itiöemä on laakea, litteä, puolipyöreä ja sen reunat ovat ohuenterävät.

Puola on osallistunut kaikkiin yleisurheilun ulkoratojen täyden ohjelman maailmanmestaruuskilpailuihin, jollaiset järjestettiin ensimmäisen kerran vuonna 1983. Se on saavuttanut yhteensä 53 mitalia, joista seitsemäntoista on kultaa. Vain yksissä kisoissa se on jäänyt ilman mitalia. Maa on saavuttanut mitaleja kaikista lajiryhmistä.
Puolan menestyneimmät MM-kisaurheilijat ovat kolminkertaiset maailmanmestarit kävelijä Robert Korzeniowski sekä moukarinheittäjät Anita Włodarczyk ja Paweł Fajdek. Muut puolalaiset maailmanmestarit ovat Helsingissä 1983 kolmiloikan voittanut Zdzisław Hoffmann ja kuulantyönnön voittanut Edward Sarul, Tokiossa 1991 maratonjuoksun voittanut Wanda Panfil, Sevillassa 1999 miesten 4 × 400 metrin viestijuoksun voittanut joukkue, Edmontonissa 2001 moukarinheiton voittanut Szymon Ziółkowski, Berliinissä 2009 seiväshypyn voittanut Anna Rogowska, Daegussa 2011 seiväshypyn voittanut Paweł Wojciechowski ja Pekingissä 2015 kiekonheiton voittanut Piotr Małachowski. Ilman mitalia Puola jäi Roomassa 1987, kun sen parhaat urheilijat olivat neljänneksi sijoittuneet 800 metrin juoksija Ryszard Ostrowski ja seiväshyppääjä Marian Kolasa.
Butler, Mark (toim.): IAAF World Championships – London 2017 – Statistics Handbook (s. 540) IAAF.   Viitattu 24.12.2017. (englanniksi)

Puolan tasavalta (puol. Rzeczpospolita Polska) eli Puola (puol. Polska) on valtio Keski-Euroopan itäosassa Itämeren etelärannalla. Sen rajanaapureita ovat lännessä Saksa, lounaassa Tšekki, etelässä Slovakia, kaakossa Ukraina, idässä Valko-Venäjä ja koillisessa Liettua ja Venäjään kuuluva Kaliningradin alue. Puolan pääkaupunki on Varsova. Maan pinta-ala on 312 679 neliökilometriä, ja siellä asuu noin 38 miljoonaa asukasta. Sudeettien ja Karpaattien vuoria lukuun ottamatta Puola on jääkausien muovaamaa hedelmällistä tasankoa, jota halkovat Veiksel ja Oder sivujokineen.
Puola on saanut nimensä varhaiskeskiajalla läntisessä Puolassa asuneesta polaanien heimosta. Polaanien nimi puolestaan juontuu mahdollisesti sanasta pole (pelto). Se oli yksi Keski-Euroopan mahtavimmista valtioista viime vuosituhannen puolivälissä. 1600-luvun puolivälin jälkeen se on tullut moneen kertaan naapuriensa valloittamaksi ja jakamaksi. Maailmansotien välisenä aikana se oli uudelleen itsenäinen, mutta toisessa maailmansodassa sekä Saksa että Neuvostoliitto valtasivat sen alueita. Vuodesta 1955 Neuvostoliiton romahtamiseen saakka se oli osa Varsovan liitoksi kutsuttua kommunistista blokkia. 1990-luvulla Puolassa siirryttiin suunnitelmataloudesta markkinatalouteen. Puola liittyi sotilasliitto Natoon 1999 ja Euroopan unioniin vuonna 2004.
Tärkeitä kulttuurivaikuttajia ovat olleet säveltäjä Frédéric Chopin ja muut romantikot sekä elokuvaohjaajat, kuten Andrzej Wajda, Roman Polański ja Krzysztof Kieślowski. Tieteen suurista nimistä muistetaan ainakin Nikolaus Kopernikus ja Marie Curie.
Puola on itäisen Keski-Euroopan suurin valtio, vaikkakin selvästi pienempi kuin itänaapurinsa Ukraina ja Venäjä. Puolan väkiluku on 38,4 miljoonaa ja pinta-ala 312 685 neliökilometriä. Pääkaupunki on Varsova, ja muita suuria kaupunkeja ovat Krakova, Łódź, Wrocław, Poznań, Gdańsk, Szczecin, Bydgoszcz, Lublin, Katowice ja Białystok.
Puola sijaitsee lähes kokonaisuudessaan pohjoisen Euroopan tasangolla, jonka muodot ovat jääkausien jäätiköiden muovaamia. Maan keskimääräinen korkeus merenpinnasta on vain 173 metriä, mutta maan etelärajalla kohoavat Sudeettien ja Karpaattien vuoret. Karpaattien Tatravuoristossa on Puolan korkein huippu, 2499 metrin Rysy.Tasankoa halkovat monet suuret joet, kuten Veiksel (puol. Wisła), Oder (puol. Odra), sen sivujoki Warta ja Veikselin sivujoki Bug. Tasaisessa maassa on myös yli 9 300 järveä, etupäässä maan pohjoisosissa. Masuria on suurin järvialue ja suosittu matkailukohde.
Puolan ilmasto on väli-ilmasto leudomman Länsi-Euroopan meri-ilmaston ja ankaramman Itä-Euroopan mannerilmaston välillä. Lunta on koko maassa, pohjoisessa noin 40 päivän ajan, idässä ja etelässä 60 päivän ajan ja Karpaateilla sadan päivän ajan. Sadetta saadaan ympäri vuoden, eniten kesällä. Vuoden sademäärä on 500–625 mm.
Puolassa oli ennen paljon tiheää metsikköä, mutta nykyään suurin osa maasta on viljeltyä. Puola kuuluu lauhkeaan lehtimetsävyöhykkeeseen. Tyypillisiä puulajeja alavilla seudulla ovat koivut, lepät, tammi, vaahtera, tuomi, pähkinäpensas, jalavat, lehmukset, pyökki ja haapa. Havupuuvaltaisia metsiä on hiukan yli puolet, ja mänty, kuusi ja lehtikuusi muodostavat 75 % puuston tilavuudesta.Tunnetuin aarniometsä on Białowieza, jossa elää luonnonvaraisia visenttejä ja puolalaisia villihevosia. Puolassa on kaikkiaan 23 kansallispuistoa, joista yhdeksän keskittyy vuoristoluonnon, kaksi muiden ylänköalueiden, kymmenen sisävesien ja kosteikkojen ja kaksi Itämeren rannikon suojeluun.
Ensimmäisen Puolan valtion katsotaan saaneen alkunsa 900- ja 1000-luvuilla, mutta Puolan alueella on asunut ihmisiä jo kivikaudella. Maanviljelystä on jäänteitä kuusituhatta vuotta eaa. Pronssikaudella Puolan alueella tehtiin polttohautauksia vuodesta 1400 eaa. alkaen. Kulttuuripiirteet olivat levinneet laajalle, Tonavan laaksossa ja koko Keski-Euroopassa harjoitettiin samanlaisia tapoja. Rautakausi alkoi noin 700-luvun puolivälissä eaa. Keltit ja myöhemmin roomalaiset toivat kulttuurivaikutteita 200-luvulta eaa. aina 500-luvulle jaa. Rooman valtakunnan romahtamisen jälkeen alueella liikkui slaavilaisia heimoja. Heistä voimakkaimmiksi nousivat polaanit, jotka antoivat nimen myöhemmin Puolan valtiolle.
Myyttisenä Puolan perustajana pidetään Piastia, mutta ensimmäinen historiallinen hallitsija oli Mieszko I, joka kääntyi kristinuskoon vuonna 966. Kun kuningas Bolesław Krzywousty kuoli vuonna 1138, valtakunta jaettiin hänen poikiensa kesken.Vuonna 1320 Władysław I:stä tuli uudelleen yhdistyneen Puolan kuningas. Valtakunta nousi loistoonsa Jagellojen suvun aikana, kun Liettuan kanssa tehtiin liitto 1386 ja puolalais-liettualaiset löivät Saksalaisen ritarikunnan Tannenbergin taistelussa (1410).Lublinin sopimuksella 1569 perustettiin Puola-Liettuan liittovaltio, jonka johdossa oli vaaleilla valittu kuningas. Puola-Liettualle oli ominaista aatelisvalta, talonpoikien heikko asema, kansan heterogeenisuus ja joidenkin vähemmistöjen vahva autonomia, mikä teki siitä hyvin hajanaisen valtion.
1600-luvun puolivälissä Puola menetti asemansa, ja maahan asettivat kuninkaan milloin Saksi, milloin Ruotsi ja milloin Venäjä. Vuosina 1733–1735 käytiin Puolan perimyssota. Maan sisäinen hajanaisuus ja keskusvallan heikkous johtivat 1700-luvun lopulla Puolan jakoihin, joissa Venäjä, Preussi ja Itävalta jakoivat maan keskenään kolmessa vaiheessa vuosina 1772, 1793 ja 1795.Napoleon muodosti 1807 Puolasta uudelleen itsenäisen Varsovan herttuakunnan Saksin kuninkaan alaisuudessa, mutta Wienin kongressissa Puola jaettiin jälleen. Venäjälle kuuluva Puolan itäosa, niin sanottu Kongressi-Puola, oli autonominen kuningaskunta, jolla oli liberaali perustuslaki ja jonka perustuslaillinen hallitsija oli Venäjän keisari. Vuoden 1830 kapinan jälkeen Kongressi-Puola menetti parlamenttinsa, ja vuonna 1864 se liitettiin toisen kapinan jälkeen suoraan Venäjän alaisuuteen Veikselin aluepiirinä. 1800-luvun lopulla puolalaisen kulttuurin keskukseksi muodostui Itävallan Galitsia, erityisesti Krakovan vapaakaupunki.
Ensimmäisessä maailmansodassa Saksa ja Itävalta-Unkari miehittivät Venäjän Puolan. Vuonna 1916 alueelle perustettiin vain nimellisesti itsenäinen Puolan kuningaskunta, joka käytännössä oli Saksan hallitsema nukkevaltio.
Saksan antautumisen jälkeen marraskuussa 1918 perustettiin itsenäinen Puolan tasavalta. Puolan rajoista syntyi paljon kiistoja. Versailles’n rauhansopimuksella Puola sai Saksalta Posenin alueen sekä osan Länsi-Preussia, josta muodostui Itämereen saakka ulottunut Puolan käytävä. Välittömästi sen itäpuolelle jäi pääasiassa saksalaisten asuttama Danzigin vapaakaupunki, joka julistettiin Kansainliiton valvomaksi vapaakaupungiksi. Puolan käytävä erotti Itä-Preussin alueen muusta Saksasta.George Curzon ehdotti jo vuonna 1919 Puolan itärajan sijoittamista suunnilleen nykyiselle kohdalleen. Ehdotus, joka ei kuitenkaan toteutunut, tuli tunnetuksi Curzonin linjana. Puola kävi Venäjän bolševikkeja vastaan sodan, joka päättyi 18. maaliskuuta 1921 solmittuun Riian rauhaan. Ukraina ja Valko-Venäjä jaettiin Neuvostoliiton ja Puolan kesken, ja muun muassa Brest, Hrodna ja Lwów jäivät Puolalle. Sodan aikana Puola valloitti myös Vilnan, jota Liettua oli vaatinut pääkaupungikseen mutta joka jäi Puolalle sodan jälkeenkin. Siitä muodostui pitkäaikainen kiista Puolan ja Liettuan välille.Toukokuun 1926 marsalkka Piłsudskin johtama vallankaappaus nosti valtaan Sanacja-liikkeen, ja Piłsudski hallitsi Puolaa aina kuolemaansa 1935 asti. Sen jälkeen vastakkain olivat maltillisemman presidentti Ignacy Mościckin ”presidentin miehet” ja Piłsudskin asevoimien tarkastajaksi nimittämän Edward Rydz-Śmigłyn ”marsalkan miehet”.
Neuvostoliitto ja Saksa solmivat 15. elokuuta 1939 Molotov–Ribbentropin sopimuksen ja sopivat salaisessa lisäpöytäkirjassa Puolan jakamisesta omiin etupiireihinsä. Saksa hyökkäsi Puolaan 1. syyskuuta 1939 (Puolan offensiivi), mistä toisen maailmansodan katsotaan alkaneen, ja Neuvostoliitto aloitti oman hyökkäyksensä 17. syyskuuta. Puolan länsiosasta osa liitettiin suoraan Saksaan, ja osasta tehtiin Saksan alainen Puolan kenraalikuvernementti. Neuvostoliitto miehitti maan itäosat suunnilleen Curzonin linjaan saakka. Kun Saksa vuonna 1941 aloitti sodan Neuvostoliittoa vastaan, se miehitti lyhyen ajan kuluessa myös Neuvostoliitolle joutuneen osan Puolaa.Miehitetyssä Puolassa toimi vastarintaliike ja ensin Pariisissa ja myöhemmin Lontoossa pakolaishallitus. Sodan aikana noin 400 000 puolalaista taisteli itärintamalla neuvostojoukkojen mukana ja 200 000 länsirintamalla pakolaishallituksen alaisuudessa. Huhtikuussa 1943 Neuvostoliitto katkaisi yhteydet pakolaishallitukseen sen vaadittua Katynin tapahtumien tutkimista. Heinäkuussa 1944 puna-armeija eteni Puolaan asti ja Chełmissä perustettiin Kansallisen vapautuksen puolalainen komitea (Polski Komitet Wyzwolenia Narodowego, PKWN), joka pian siirtyi Lubliniin, jolloin sitä alettiin kutsua ”Lublinin komiteaksi”. Puna-armeijan lähestyessä Varsovaa puolalaiset nousivat saksalaisia miehittäjiä vastaan. Varsovan kansannousu kesti kaksi kuukautta, ja siihen osallistui 40 000 huonosti aseistautunutta puolalaista. Heitä vastassa oli aluksi 15 000, lopulta 30 000 saksalaista tankkeineen, lentokoneineen ja tykistöineen.Toisessa maailmansodassa sai surmansa noin kuusi miljoonaa puolalaista, mikä oli noin 15 prosenttia väestöstä. Heistä noin kolme miljoonaa oli juutalaisia, joista useimmat surmattiin maahan perustetuilla tuhoamisleireillä. Lisäksi sota jätti suuren osan maasta raunioiksi, ja aineelliset ja henkiset arvet säilyivät pitkään.Sodan jälkeen sekä Puolan itä- että länsiraja siirrettiin entistä lännemmäksi. Entiset itäosat jäivät Neuvostoliitolle, ja vastineeksi Puola sai Saksalta Taka-Pommerin, Sleesian ja puolet Itä-Preussista. Länsirajaksi tuli Oder-Neisse-linja. Puola menetti viidenneksen sotaa edeltäneestä pinta-alastaan, kolmanneksen väkiluvustaan ja yli kolmanneksen taloudellisista voimavaroistaan. Puolaan liitettyjen alueiden saksalaisväestö karkotettiin maasta. Kaikkiaan Itä-Euroopasta siirrettiin Saksaan yli kymmenen miljoonaa ihmistä. Väestönsiirtoja tehtiin myös itärajalla: noin 810 000 puolalaista siirrettiin uuden rajan länsipuolelle, ja 630 000 ukrainalaisiin etnisesti tai kielellisesti kuuluvaa ihmistä siirrettiin rajan taakse itään.
PKNW julistautui jo sodan aikana Puolan ainoaksi lailliseksi hallitukseksi. Siihen kuului aluksi kommunistien ja eri vasemmistopuolueiden edustajia, mutta vuoden 1944 lopussa siihen liittyi myös useita pakolaishallituksen jäseniä. Tammikuussa 1945 PKWN muodosti Varsovassa Puolan tasavallan väliaikaisen hallituksen.
Vuoden 1947 vaalien jälkeen johtoon nousi Puolan yhdistynyt työväenpuolue (PZPR) stalinisti Bolesław Bierutin johdolla, ja 1952 Puola julistettiin virallisesti kansantasavallaksi. Stalinin kuoleman jälkeen Puolan johtoon nousi Władysław Gomułka. 1960-luvulla Puolan talousongelmat olivat jatkuvia, ja vuoden 1970 levottomuuksien jälkeen Gomułkan korvasi Edward Gierek. Länsilainojen turvin Puolan talouskasvu oli 1970-luvun alussa maailman nopeimpien joukossa. Vuoden 1973 öljykriisi johti kuitenkin uuteen talouskriisiin ja hinnankorotukset synnyttivät levottomuuksia. Puolalainen Krakovan piispa Karol Wojtyła valittiin lokakuussa 1978 paaviksi nimellä Johannes Paavali II, ja hän vieraili kotimaassaan kesäkuussa 1979.1980-luvun alussa Puola oli raskaissa veloissa. Lihan hintaa yritettiin nostaa 1980, mikä johti lakkoihin ja ammattiliitto Solidaarisuuden perustamiseen. Sitä johti Gdańskin Lenin-telakan sähkömies Lech Wałęsa. Solidaarisuus pakotti hallituksen neuvotteluihin, ja syyskuussa 1980 Stanisław Kania korvasi Gierekin. Opposition voiman kasvun ja puolueen vallan murenemisen vuoksi johtoon nimitettiin 1981 puolustusministeri kenraali Wojciech Jaruzelski, joka julisti maan sotatilaan. Lähes kaikki Solidaarisuuden johtajat pidätettiin. Länsimaat asettivat Puolan ja Neuvostoliiton boikottiin ja levottomuudet jatkuivat vuosia. Sotatila kumottiin vähitellen ja vangitut vapautettiin 1980-luvun kuluessa.Huhtikuussa 1989 hallitus ja Solidaarisuus-liike pääsivät sopimukseen, että kesäkuussa maassa oli järjestettävä osittain vapaat parlamentti­vaalit. Näissä vaaleissa Solidaarisuus sai lähes kaikki vapaasti valittavissa olleet paikat. Saman vuoden elokuussa maahan muodostettiin uusi Solidaarisuus-aktivisti Tadeusz Mazowieckin johtama hallitus, mikä merkitsi loppua kommunistien vuosi­kymmeniä kestäneelle valta-asemalle.
Solidaarisuuden aikaa kuvattiin myös useissa puolalaisissa elokuvissa. Niistä ehkä tunnetuin on Krzysztof Kieslowskin ohjaama Ei loppua (1984).
Demokratiaan siirtymisen jälkeen Puolan sisäpolitiikkaa ovat leimanneet konservatiivisten ja oikeistolaisten voimien vahvistuminen. Maan merkittävimmiksi puolueiksi ovat nousseet keskustaoikeistolainen Kansalaisfoorumi sekä eteenkin 2000-luvulla valtapuolueeksi noussut kansalliskonservatiivinen Laki ja oikeus (PiS) -puolue. Jo kommunismin aikana merkittävässä asemassa olleen roomalaiskatolilaisen kirkon asema puolalaisessa yhteiskunnassa on niin ikään vahvistunut.
Leszek Balcerowiczin aloitteesta Puolassa toteutettiin 1990 alussa šokkiterapiaohjelma, jonka avulla maa siirtyi nopealla aikataululla sosialistisesta suunnitelmataloudesta markkinatalouteen. Muiden entisten kommunistivaltioiden tavoin Puola kärsi siirtymäkaudella sosiaalisesta ja taloudellisesta taantumasta, mutta se saavutti silti vuotta 1989 edeltäneen bruttokansantuotteen tason jo vuonna 1996, ensimmäisenä näistä maista. Vuonna 1991 Puolasta tuli Visegrád-ryhmän jäsen, ja vuonna 1999 se liittyi Natoon samaan aikaan Tšekin ja Unkarin kanssa. Euroopan unionin jäsen Puolasta tuli toukokuussa 2004.1990-luvulla Puolan politiikkaa johtivat vuorollaan keskustaoikeistolainen Kansalaisfoorumi ja sosialidemokraattinen SLD-puolue. Vuoden 2005 vaaleissa korruptioskandaalien ryvettämien sosialidemokraattien kannatus romahti lähes neljännekseen edellisvaaleista Laki ja oikeus -puolueen noustessa suurimmaksi puolueeksi. Kansallismielisen ja arvoiltaan konservatiivisen, mutta sosiaalipolitiikaltaan monia vasemmistolaisia linjoja (mm. sosiaaliturvaa, lapsilisiä ja julkista terveydenhuoltoa) kannattava Laki ja oikeus kasvatti suosiotaan pitkälti juuri vasemmistopuolueiden kustannuksella. Vuoden 2015 parlamenttivaaleissa Sejmiin ei valittu historiallisesti ainuttakaan vasemmistopuoluetta.
2000-luvulla Puolaa pidettiin yleisesti EU:n menestystarinana. Vuoden 2007 ennenaikaisissa parlamenttivaaleissa johtoon nousseen Kansalaisfoorumin puheenjohtajan Donald Tuskin pääministerikaudella Puolasta tuli Euroopan nopeimmin kasvava talous ja samalla ainut EU-maa, joka ei kärsinyt vuoden 2008 finanssikriisistä.  Maailmanpankin arvion mukaan tämä tosin johtui ennemmin maan suurista sisämarkkinoista ja verrattain vähäisestä riippuvuudesta maailmankaupasta, ei niinkään Tuskin politiikan hallituksen politiikasta. Lisäksi Puola oli jättäytynyt EU:hun liittymisensä jälkeen rahaliiton ulkopuolelle, mikä mahdollisti sille oman valuutan luoman deflaatioedun. Tuskin hallitus oli kuitenkin suosittu ja hänet valittiin 2011 vaaleissa ensimmäisenä pääministerinä jatkokaudelle. Pääministeriuransa jälkeen Tusk aloitti Eurooppa-neuvoston puheenjohtajana vuonna 2014 ja valittiin jatkokaudelle 2017.
Vuoden 2015 parlamenttivaaleissa suurimmaksi puolueeksi noussut Laki ja oikeus -puolue on herättänyt syytteitä autoritäärisistä pyrkimyksistä ja huolta demokratian tulevaisuudesta Puolassa. Puolueen on katsottu puuttuneen muun muassa oikeusjärjestelmän riippumattomuuteen. Puolue on muun muassa esittänyt tuntuvia kiristyksiä Puolan jo ennestään tiukkaan aborttilainsäädäntöön ja pyrkinyt estämään seksuaali- ja sukupuolivähemmistöjen oikeuksien toteutumisen. Sitä on syytetty myös pakolais- ja ulkomaalaisvastaisuudesta. Euroopan unioni on esittänyt huolensa Puolan demokratiaa kohtaan.Laki ja oikeus -puolueen menestyksen katsotaan olevan linjassa muissa itäisen Euroopan entisissä kommunistimaissa nousseiden kansallismielisten oikeistopuolueiden menestyksen kanssa. Puoluetta verrataan usein Unkaria vuodesta 2010 hallinneen Victor Orbánin Fidesz-puolueeseen ja näiden johtamien hallitusten politiikassa onkin selkeitä yhteneväisyyksiä. Laki ja oikeus -puolueen hallituskaudella Puola on myös syventänyt suhteitaan Fideszin johtamaan Unkariin ja maat tekevät läheistä yhteistyötä muun muassa Euroopan unionissa. Puola ja Unkari ovat viime vuosina profiloituneet oman linjansa vetäjiksi suhteessa länsieurooppalaisiin maihin muun muassa pakolaiskriisiin ja unionin ilmastopolitiikkaan liittyvissä kysymyksissä.Huhtikuun 10. päivänä 2010 Puolan presidentti Lech Kaczyński ja 89 muuta merkkihenkilöä kuoli lentoturmassa Smolenskissa Venäjällä. Presidentin seurue oli matkalla Katynin joukkomurhan muistotilaisuuteen.
Puolan nykyinen perustuslaki hyväksyttiin kansanäänestyksessä 25. toukokuuta 1997. Hallituksen eli ministerineuvoston, jota johtaa pääministeri, nimittää presidentti pääministerin ehdotuksen mukaan, ja parlamentin alahuone vahvistaa valinnan. Hallitus valitaan tyypillisesti alahuoneen enemmistökoalition jäsenistä.Valtionpäämies on presidentti, joka valitaan kansanvaalilla viisivuotiskaudeksi. Kansa valitsee myös parlamentin eli kansalliskokouksen, jossa on 460-jäseninen alahuone (Sejm) ja 100-jäseninen ylähuone. Alahuoneen jäsenet valitaan D'Hondtin menetelmällä nelivuotiskausiksi. Puolueilla on 5 prosentin äänikynnys, mikä ei kuitenkaan koske kansallisten vähemmistöjen puolueita. Ylähuoneen jäsenet valitaan lohkovaalilla vaalipiireittäin.
Puolalla on kaksi korkeinta oikeusinstituutiota: korkein oikeus ja perustuslakituomioistuin. Korkeimman oikeuden jäsenet valitsee presidentti kansalliskokouksen suosituksen perusteella. Perustuslakituomioistuimen tuomarit valitsee parlamentin alahuone yhdeksänvuotiskausille. Alahuone asettaa myös (senaatin hyväksynnällä) asiamiehen valvomaan kansalaisoikeuksien toteutumista. Niitä koskevia lakeja yritettiin muuttaa kesällä 2017, mikä aiheutti laajoja mielenosoituksia Puolassa ja EU:n komissio uhkasi rangaistusmenettelyllä. Yleensä Laki ja oikeus -puolueeseen myötämielisesti suhtautuva presidentti Andrzej Duda käytti kuitenkin veto-oikeuttaan. Korkeimman oikeuden tuomarien nimitysoikeus olisi siirtynyt poliitikoille, samoin poliitikot olisivat valinneet enemmistön jäsenistä neuvostoon, joka valitsee alempien oikeusistuimien tuomarit.
Vuodesta 1989 alkaen Puolan ulkopolitiikan perustana on ollut yhteistyö Euro-Atlanttisen yhteisön kanssa. Se kuuluu Yhdysvaltojen johtamaan terrorisminvastaiseen koalitioon, ja sen tärkeimmät kumppanit Euroopassa ovat Saksa, Ranska, Britannia ja Espanja.Idänpolitiikka myötäilee EU:n rajapolitiikkaa. Puola on Kaliningradin alueen rajanaapuri, ja se tukee Ukrainan länsimaalaistumista ja Latvian kehitystä kolmikantayhteistyössä Venäjän kanssa. Se noudattaa tiukkaa Schengen-politiikkaa torjuakseen laitonta ihmisten ja tavaroiden virtaa Valko-Venäjältä ja Ukrainasta. Puolan, Venäjän ja Valko-Venäjän suhteita on hiertänyt Katynin joukkomurha, jonka selvitystyö on edelleen kesken.Oder–Neisse-linjan tunnustaminen toisen maailmansodan jälkeen Puolan länsirajaksi oli pitkään ongelma. Jaltan konferenssissa Neuvostoliitto oli painostanut muita liittoutuneita hyväksymään rajalinjan, joka kulki Szczecinin kaupungin länsipuolelta, kun taas länsivallat olisivat halunneet rajan kulkevan kaupungin itäpuolella. Asia jäi Jaltassa auki. Potsdamin konferenssiin mennessä Neuvostoliitto oli miehittänyt alueet haluamalleen rajalle asti ja siirtänyt ne Puolan uudelle neuvostomyönteiselle hallitukselle. Länsi hyväksyi tapahtuneen, mutta päätöslauselmaan kirjattiin, että Puolan ja Saksan rajasta on sovittava erillisellä rauhansopimuksella. Itä-Saksa hyväksyi rajan 1950 ja Länsi-Saksa 1970, mutta lopullisesti Saksa hyväksyi sen muodollisesti vasta 1990 osana jälleenyhdistymisprosessia.Puola liittyi EU:n jäseneksi vuonna 2004, kun kansanäänestys oli tukenut liittymistä voimakkaasti. Se toimi EU:n puheenjohtajamaana heinäkuusta joulukuuhun 2011.
Puolan asevoimat muodostuvat neljästä osasta: maavoimat, merivoimat, ilmavoimat ja ilmatorjunta sekä erikoisjoukot. 18–28-vuotiaita miehiä koskee vapaaehtoinen tai pakollinen varusmiespalveluvelvoite. Kutsunnat on keskeytetty 2009, sillä asevoimia ollaan kehittämässä ammattilaisjoukoiksi.Puola on kuulunut Natoon vuodesta 1999. Se on uudistanut asevoimiensa rakennetta Yhdysvaltojen tuella Nato-yhteensopivaksi. Puola on osallistunut aktiivisesti Naton ja EU:n rauhanturvatehtäviin Irakissa, Afganistanissa ja Kosovossa.
Puola on jaettu hallinnollisesti kuuteentoista voivodikuntaan (województwa, yksikössä województwo), jotka jakautuvat edelleen hallintopiireihin (powiaty) ja kuntiin (gminy):
Vuonna 2012 Puolassa oli viisi yli puolen miljoonan asukkaan kaupunkia, ja kymmenen yli 300 000 asukkaan kaupunkia (suluissa arvioitu asukasluku vuonna 2012).
Puolan talous on kasvanut merkittävästi maan Euroopan unioniin liittymisen jälkeen 1. toukokuuta 2004. Vuonna 2008 alkaneesta lamasta Puola on selvinnyt paremmin kuin muut EU:n jäsenmaat, sillä kumulatiivinen talouskasvu vuosina 2008–2011 oli 15,6 prosenttia. Menestystekijöitä ovat olleet oikea-aikaiset valtion toimet, EU:n siirtymävarojen tehokas käyttö, pankkien pieni luotonanto ongelmamaille ja kelluvan valuutan aiheuttama eristys Euromaista. Työttömyys on Puolassa noin 9,6 prosenttia (2016), ja budjettivaje on 2,6 prosenttia bruttokansantuotteesta (2011).
Maatalouden tuotteita ovat perunat, hedelmät, vihannekset ja vehnä sekä munat, maitotuotteet, siipikarja ja sianliha.
Vuonna 2011 maatalous työllisti edelleen 16,1 prosenttia työvoimasta, mutta tuotti vain 3,4 prosenttia BKT:stä. Noin 1,6 miljoonaa viljelijää työskentelee pientiloillaan, hankkii yleensä tuloja muustakin kuin maanviljelystä ja tuottaa lähinnä omalle perheelleen. Näiden tilojen koko on alle viisi hehtaaria. Noin 200 000 tilaa on yli 15-hehtaarisia ja 24 000 yli 200-hehtaarisia. Lähes puolet maatilojen tuloista tulee tukiaisista. Kansainväliset maatalousyritykset ovat hakeutumassa toimimaan myös Puolassa.Puolalainen teollisuus tuottaa muun muassa elektroniikkaa, autoja, busseja (Solbus, Autosan, Solaris Bus & Coach), helikoptereita (PZL Świdnik), lentokoneita, sotakalustoa (mukaan lukien panssarivaunut kuten PT-91 Twardy), lääkkeitä, kemiallisia tuotteita ja maataloustuotteita. Vuonna 2010 Puolan viisi suurinta yritystä olivat öljy- ja maakaasuyhtiöt PKN Orlen ja PGNiG, valtion energiayhtiö Polska Grupa Energetyczna, portugalilaistaustainen päivittäistavarakauppaketju Jeronimo Martins Dystrybucja sekä GK Grupy Lotos.Puolan merkittävimmät luonnonvarat ovat kivihiili, rikki, kupari ja maakaasu sekä hopea, lyijy, meripihka ja hedelmällinen viljelysmaa. Merkittävimpiä vientituotteita ovat koneet ja kulkuvälineet, jotka muodostavat 37,8 prosenttia vientituloista, sekä teknologiateollisuuden tuotteet ja puolivalmisteet ja elintarvikkeet. Yli neljäsosa viennistä suuntautuu Saksaan.Puolan suurimmat energianlähteet ovat kiinteät polttoaineet (58% vuonna 2004), öljy (24%) ja maakaasu. Vuoden 1990 jälkeen öljyn osuus on kasvanut ja kiinteiden polttoaineiden osuus pienentynyt. Puola on Euroopan toiseksi suurin kivihiilen tuottaja Venäjän jälkeen. Kivihiiltä käytetään sähköntuotantoon ja viedään muihin EU-maihin, mutta vienti on vähentynyt viime vuosikymmeninä. Hiilentuotantoon kohdistuu voimakkaita uudistuspaineita, sen tuottavuutta pitäisi parantaa ja ympäristöhaittoja pienentää.
Maan energiankulutuksen on ennustettu kasvavan yli 50% vuoteen 2030 mennessä, ja EU:n ilmastopolitiikka ohjaa maata vähentämään hiilen osuutta. Se suunnittelee ottavansa ydinvoiman käyttöön suunnilleen vuonna 2025.
Puolassa on 129 lentokenttää, joista neljällä yli kolme kilometriä pitkä kiitotie. Rautatietä on 19 428 kilometriä ja päällystettyä maantietä 295 356 kilometriä. Satamakaupungit ovat Gdańsk, Gdynia, Świnoujście ja Szczecin. Maahan on säännölliset autolauttayhteydet Ruotsista ja Tanskasta. Kotimaanreiteillä kulkee matkustajalaivoja harvakseltaan ja vain kesäisin.
Heinäkuussa 2012 Puolassa arvioitiin olevan noin 38,4 miljoonaa asukasta. Maassa puhutaan lähes yksinomaan puolaa (97,8 prosenttia). Noin 87 prosenttia väestöstä on katolilaisia. Katolisten lisäksi maassa on muiden muassa ortodokseja, uniaatteja eli kreikkalaiskatolilaisia, protestantteja ja juutalaisia.Vuoden 2002 väestönlaskennan mukaan puolalaiset muodostivat 97 prosenttia maan väestöstä. Saman laskennan mukaan Puolan suurimmat vähemmistöt ovat saksalaiset 147 094 (0,4 prosenttia), kašubit 52 490 (0,1 prosenttia), valkovenäläiset 47 640 (0,1 prosenttia), ukrainalaiset 27 172 (0,07 prosenttia), romanit 12 731 (0,03 prosenttia), lemkot 5 850 (0,02 prosenttia), liettualaiset 5 639 (0,01 prosenttia), venäläiset 3 244, slovakit 1 710, juutalaiset 1 055, tataarit 447, tšekit 386, armenialaiset 262 ja karaiimit 43. Suuri osa vähemmistöistä asuu omien kansallisten valtioidensa lähellä Puolan rajalla. Kašubeja ei luokitella virallisesti etniseksi vähemmistöksi, vaikkakin osa heistä kokee sellaiseen kuuluvansa. Yllä on ilmoitettu he, jotka puhuivat kašubia äidinkielenään. Lemkot laskettiin vielä hiljattain ukrainalaisiin. Väestönlaskenta sallii vain yhden etnisen ryhmän ilmoittamisen, joten joidenkin vähemmistöjen kohdalla väestönlaskennan tulos saattaa olla todellisuutta pienempi. Esimerkkinä juutalaiset, joita laskettiin vain 1 055, kun samaan aikaan maan juutalaisjärjestöihin kuului yli 3 000 henkilöä.Katolinen usko on ollut tärkeä osa puolalaista isänmaallisuutta ja itsenäisyysaatetta vuosisatojen ajan, mikä oli erityisen tärkeää jakautuneen Puolan (1795–1918), toisen maailmansodan ja kommunismivallan aikoina. Puolalaiset arvostavat kristillisiä perinteitä ja seremonioita kuten pyhiinvaelluksia. Neitsyt Maria on erityisen arvostetussa asemassa, mistä todistavat lukuisat hänelle pyhitetyt pienet ja suuret temppelit, kuuluisimpana Jasna Goran luostarin Musta madonna Częstochowassa.Vuonna 2012 puolalaisten miesten elinajanodote oli 72,31 vuotta ja naisten 80,43 vuotta. Maailman terveysjärjestön vuonna 2004 tekemän selvityksen mukaan alkoholinkäyttö Puolassa on maailman keskitason yläpuolella, puhtaaksi alkoholiksi muunnettuna noin 8,7 litraa aikuista kohti. Tämä on hiukan vähemmän kuin Italiassa ja hiukan enemmän kuin Yhdysvalloissa.
Puolan koulujärjestelmä on uudistusten kohteena, koska sitä sopeutetaan eurooppalaisiin järjestelmiin. Nykyisin lapset käyvät yhtenäistä alakoulua 7–13-vuotiaina. Sen jälkeen on erilaisia yläkouluvaihtoehtoja, ja noin 19-vuotiaana ne, jotka haluavat jatkaa yliopistoihin tai muuten korkea-asteelle, suorittavat ylioppilas- eli matura-tutkinnon.Puolalaisista yliopistoista kaksi on päässyt maailman 500 parhaan yliopiston listalle vuonna 2011: Varsovan yliopisto ja Jagellon yliopisto Krakovasta.
Jan Matejkon historiamaalaukset nostattivat kansallistunnetta 1800-luvulla. 1800-luvun loppupuolella realismin suuri puolalainen nimi oli Jozef Chełmoński.Moderni taide tuli Puolaan 1800- ja 1900-lukujen vaihteessa Nuori Puola -liikkeen myötä. Sitä edustivat esimerkiksi maisemamaalarit Leon Wyczółkowski ja Ferdynand Ruszczyc sekä symbolisti Jacek Malczewski. Puolalainen avantgarde järjestyi a.r.-liikkeeksi 1930-luvun alussa. Sen keskeisiä hahmoja olivat taidemaalari ja teoreetikko Władysław Strzemiński, kuvanveistäjä Katarzyna Kobro ja taidemaalari Henryk Stażewski. Puolalaisen julistetaiteen mestareita ovat Henryk Tomaszewski ja Waldemar Świerzy.
Monet Puolan arkkitehtuurin helmet ovat tuhoutuneet vuosisatojen varrella, mutta jotain on joko säilynyt ja kunnostettu tai rakennettu kokonaan uusiksi vanhan mallin mukaan. Esimerkiksi Varsovan rekonstruoitu historiallinen keskusta on nykyisin Unescon maailmanperintökohde. Kaikkiaan maailmanperintölistalla on kaksitoista kulttuurikohdetta.Sotien välisenä aikana vauraaseen Katowicen kaupunkiin rakennettiin modernismia edustavia rakennuksia kuten Puolan ensimmäinen pilvenpiirtäjä. Kommunistivallan alkuvuosina tehtiin sosialistista realismia edustavia rakennuksia kuten massiivinen Kulttuurin ja tieteen palatsi Varsovan keskustassa. Sosialistinen realismi hylättiin Stalinin henkilökultin myötä 1956, ja rakennustyyli lähestyi länsimaista arkkitehtuuria sikäli kun taloudellinen tilanne sen salli. 1990-luvun lopulla arkkitehtuurin tahtia sanelivat kasainväliset konsernit, jotka usein palkkasivat ulkomaisia nimiarkkitehteja toteuttamaan suurisuuntaisia hankkeita.
Puolalaisen klassisen musiikin juuret ovat romantiikan ajassa, jolloin pianisti-säveltäjä Fryderyk Chopin yhdisti puolalaisia kansanlauluja romantiikan teemoihin. Maailmansotien välisenä aikana perustettiin kansainvälisiä musiikkikilpailuja, joissa monet tähdet nousivat kuuluisuuteen. Toisen maailmansodan jälkeen säveltäjien tuli tuottaa järjestelmää ylistävää musiikkia. Monet pakenivat ulkomaille, kun taas toiset alkoivat tutkia absoluuttisen musiikin ihanteita. Henryk Góreckin helposti lähestyttävistä sinfonioista on tullut suosittuja myös musiikinharrastajien ydinpiirien ulkopuolella. Witold Lutosławski ja Krzysztof Penderecki ovat kansainvälisesti tunnustettuja modernistisäveltäjiä.
Myös puolalaiset jazzmuusikot kuten Tomasz Stanko ja Krzysztof Komeda nauttivat arvostusta jazzpiireissä. Michał Urbaniakin levyjä on myyty 1,5 miljoonaa, ja hän on vieraillut kansainvälisten tähtien levyillä. Ensimmäisinä vuosikymmeninä puolalaiset rockyhtyeet eivät saaneet kansainvälistä menestystä. Yksi syy saattoi olla kielimuuri. Heavy-yhtye Vader on tehnyt kansainvälistä uraa 1990-luvulta alkaen.
Varhainen puolalainen elokuva perustui osittain romanttisen kirjallisuuden perinteeseen. Jo vuosina 1956–1989 se onnistui välttämään muissa kommunistimaissa yleiset vaatimukset järjestelmän tukemisesta propagandaelokuvilla ja asettumaan kansan puolelle. Elokuvat voidaan jakaa kahteen aaltoon: ”Puolalainen koulukunta” noin 1956–1961 ja ”Moraalisen ahdistuksen elokuvat” 1975–1981.Animaatioelokuvia tuottava Se-Ma-For on luonut tunnetun Nalle Luppakorvan lisäksi monia muita animaatiohahmoja ja voittanut kaksi kertaa parhaan lyhytelokuvan Oscarin. Łódźissa on Piotrkowska-kadulla maineikas Łódźin elokuvakoulu, jossa ovat opiskelleet muun muassa kuuluisimmat puolalaiset ohjaajat Andrzej Wajda, Roman Polański, Krzysztof Kieślowski ja Zbigniew Rybczyński.
Nobelin kirjallisuuspalkinnon on saanut neljä puolalaista: Henryk Sienkiewicz 1905, Wladyslaw Reymont 1924, Czesław Miłosz 1980 ja Wisława Szymborska 1996. Lisäksi vuoden 1978 palkinnon sai autonomisessa Puolassa syntynyt, Yhdysvalloissa asunut ja jiddišiksi kirjoittanut Isaac Bashevis Singer.Puolan kansallisrunoilija on romantikko Adam Mickiewicz (1798–1855). Krzysztof Kamil Baczyński kuvasi runoissaan toisen maailmansodan kauheuksia. Stanisław Jerzy Lec tunnetaan sarkastisista aforismeistaan. Stanisław Lem tuli vuorostaan tunnetuksi tieteiskirjoistaan.
Arvostettuja puolalaisia tiedemiehiä ovat prostasykliinin löytäjä Ryszard Gryglewski, filosofi Roman Ingarden sekä tähtitieteilijät Nikolaus Kopernikus, Bohdan Paczyński ja Aleksander Wolszczan.Kaksinkertainen nobelisti Marie Curie kasvoi Puolassa, joskin työskenteli ja opetti myöhemmin Ranskassa. Hänen jälkeensä fysiikan nobelin ovat saaneet Albert Michelson 1907, Isidor Rabi 1944, Maria Goeppert-Mayer 1963, Klaus von Klitzing 1985 ja Georges Charpak 1992. Curien lisäksi muita puolalaistaustaisia kemian nobelisteja ovat olleet Walther Nernst 1920 ja Roald Hoffmann 1981.
Puolalaisen ruokavalion kulmakivet ovat liha, perunat ja leipä. Pääruokana syödään lihaa: kanaa, kalkkunaa, possua, lammasta tai nautaa. Juhlaruokana tarjotaan omenoilla täytettyä, paistettua ankkaa karpalohyytelön kanssa. Kalaruokiin kuuluvat paistetut lohi, turska, kuha ja taimen. Kalaruokia tarjotaan erityisesti paaston aikaan. Talviaikaan kuuluu bigos, pitkään uunissa haudutettu kaalipata, jossa on myös makkaraa, naudan- ja sianlihaa, sipulia ja sieniä. Jouluaaton ruokapöytään kuuluu hyytelöity karppi.
Maan suosituin urheilulaji on jalkapallo. Puolan jalkapallomaajoukkue on voittanut olympiakultaa vuonna 1972 ja hopeaa vuosina 1976 sekä 1992. MM-kisoissa se on saavuttanut kaksi pronssia 1974 ja 1982. Maa järjesti yhdessä Ukrainan kanssa vuoden 2012 jalkapallon EM-kilpailut.Puolan miesten lentopallomaajoukkue omaa vahvat perinteet ja se onkin voittanut lukuisia arvokisojen mestaruuksia. Erityisen vahva maajoukkue oli 1970-luvulla, jolloin se nousi maailman kärkeen. Koripallossa miesten maajoukkue on voittanut parhaimmillaan EM-hopeaa. Puola oli lajissa Euroopan kärjessä 1960-luvulla, jolloin se voitti kolme EM-mitalia. Myös käsipallossa maa kuuluu Euroopan kärkeen ja viimeisin maajoukkueen arvokisamitali on vuoden 2007 EM-hopea.Moottoriurheilussa selvästi suosituin laji on speedway, ja suurimmissa kilpailuissa on kymmeniätuhansia katsojia. Laji aloitettiin maassa jo 1930-luvulla, mutta toisen maailmansodan jälkeen lajin suosio nousi. Syy lajin suosioon oli moottoripyörien suuri määrä verrattuna maan autokantaan.Olympialaisiin Puola on osallistunut vuodesta 1912. Eniten mitaleita on tuonut pikajuoksija ja pituushyppääjä Irena Szewińska-Kirszenstein.
Glenn E. Curtis, toim.: Poland: A Country Study.    Library of Congress, 1992.   Teoksen verkkoversio.  
Polska (Official Promotional Website of the Republic of Poland)  2008–2011. Ministry of Foreign Affairs.   Viitattu 8.4.2012. (puolaksi) (englanniksi) (saksaksi) (ranskaksi) (espanjaksi) (venäjäksi) (arabiaksi) (portugaliksi) (kiinaksi)

Puolan merivoimat (puol. Marynarka Wojenna) on yksi Puolan asevoimien kolmesta puolustushaarasta, ja sen tehtävänä on maan merialueen puolustaminen. 
Merivoimat perustettiin Puolan itsenäistyttyä uudelleen ylipäällikkö Józef Piłsudskin käskyllä 28. marraskuuta 1918. Puolan merivoimat koostuvat nykyisin laivastosta, merivoimien lentoprikaatista sekä rannikkopuolustusjoukoista. Puolan merivoimilla on kaikkiaan 149 alusta, joista viisi on sukellusveneitä, yksi (museo)hävittäjä, kaksi fregattia, kolme korvettia ja viisi ohjusvenettä. Laivaston alusten etuliitteenä on perinteisesti käytetty lyhennettä ORP (puol. Okręt Rzeczypospolitej Polskiej).
Maan merivoimat on suunniteltu toimimaan sodan aikana nimenomaan Itämerellä, minkä lisäksi ne vastaavat pelastuspalvelusta ja merentutkimuksesta. Puolan merivoimat osallistuvat Irakin sotaan tarjoamalla logistista tukea.
Merivoimat muodostuu kahdesta erillisestä laivueesta ja merivoimien lentoprikaatista. Laivueet ovat Gdańskiin sijoitettu 3. laivue ja Świnoujścieen sijoitettu 8. Rannikkopuolustuslaivue, ja lisäksi on 1. merivoimien lentoprikaati, joka myös on sijoitettu Gdańskiin.Merivoimien tärkeimpänä tehtävänä on maan aluevesien, rannikkoalueen ja maan etujen puolustaminen. Muina tehtävinä on Naton operaatioihin osallistuminen esimerkiksi Lähi-idässä sekä etsintä- ja pelastuspalvelu Itämerellä.
Arkeologisten tutkimusten perusteella Puolan rannikko oli slaavilaisten heimojen asuttama jo varhain. Heimot kalastivat, kävivät rannikkokauppaa ja harjoittivat merirosvousta.Puolan laivaston ensimmäisenä varsinaisena saavutuksena pidetään kolmetoistavuotisen sodan (1454–1466) aikaista tapausta, jossa vuonna 1456 kolmetoista Gdańskin kaupungin varustamaa alusta ryösti Königsbergiin matkalla olleen alankomaalaisen saattueen, joka kuljetti saksalaisen ritarikunnan tavaroita. Vuonna 1457 Gdańskin kaupungin varustamat kaljuunat tuhosivat Tanskan ja Kuurinmaan muodostaman laivaston Bornholmin edustalla. Menestyksensä jälkeen gdańskilaiset joukot hävittivät aluksia Lyypekissä, Rostockissa ja Stralsundissa. Vuonna 1463 Puolan hallitsija kokosi laivaston torjuakseen saksalaisen ritarikunnan ja Tanskan laivaston maihinnousun. Seuranneessa Veikselinhaffin taistelussa neljästäkymmenestäneljästä hyökänneestä aluksesta selvisi ainoastaan yksi, joka kuljetti saksalaisen ritarikunnan suurmestaria. Voitto takasi maalle esteettömän pääsyn Itämerelle. Toisessa Thornin rauhassa 1466 Puolalle luovutettiin Gdańskin kaupunki, mikä mahdollisti merikelpoisen laivaston ylläpidon. Lisäksi se sai Toruńin, Elblągin, Olsztynin ja Malborkin. Voitettuaan Venäjän keisarikunnan laivaston 1561 maa sai hallintaansa toisen tärkeän sataman Riiasta.Olivan taistelussa 1627 saavutettu voitto Ruotsin laivastosta varmisti maan alusten pääsyn Atlantille ja mahdollisti kaupankäynnin kaikkialla Euroopassa. Kuningas Sigismund II perusti 1625 kuninkaallisen laivaston esikunnan (puol. Komisja Okrętów Królewskich) eli amiraliteetin, jolle Sejmin 1637 luovuttama määräraha mahdollisti laivaston luomisen. Laivaston saama taloudellinen tuki jäi vähäiseksi, ja se kuihtui vuoteen 1650 mennessä.Kuurinmaan herttuakunnalla oli kuitenkin samanaikaisesti voimakas laivasto, joka perusti siirtokunnat muun muassa Tobagoon Länsi-Intian saaristoon (Uusi Kuurinmaa) ja Gambianjoen suistoon. Puola-Liettua ei kuitenkaan valtiona perustanut olemassaolonsa aikana merkityksellistä laivastoa.
Puolan tasavallan merivoimat perustettiin 28. marraskuuta 1918, vain seitsemäntoista päivää itsenäisyysjulistuksen jälkeen. Perustettaessa niille asetettiin kaksi tehtävää, jotka olivat Pommeriin kohdistuvien vaatimusten tukeminen sekä maan vesireittien suojaaminen. Tehtävien täyttämiseksi laivaston käyttöön asetettiin aluksia, jotka oli kerätty siviileiltä ja aseistettu. Samalla aloitettiin varsinaisten sotalaivojen suunnittelu. Laivaston ensimmäisenä komentajana oli Bogumił Nowotny.Versailles’n rauhan perusteella Puolan merivoimille siirrettiin joulukuussa 1919 kuusi Saksan keisarillisen laivaston torpedovenettä, mikä oli Puolan edustajien mielestä aivan liian vähän. Puolan edustajien mukaan heille olisi pitänyt luovuttaa kaksi risteilijää, kaksi hävittäjää sekä sukellusveneen torjunta-aluksia, moottoriveneitä ja tukilaivoja. Alukset siirrettiin Puolalle joulukuussa 1919.Puola määritteli alueelleen 42 merimailin rajan 10. helmikuuta 1920. Samalla Gdańskista tehtiin vapaakaupunki. Merivoimien tukikohdat sijaitsivat Puckissa ja Helissä. Gdańskin varustelu sotasatamaksi aloitettiin 1922.Maa aloitti laivastonsa nykyaikaistamisen 1920- ja 1930-luvuilla merivoimien esikuntapäällikön, vara-amiraali Jerzy Świrskin ja laivaston komentajan kontra-amiraali Józef Unrugin johdolla. Maan ensimmäiset uutena hankitut sota-alukset olivat tammikuussa 1920 Danziger Werftiltä tilatut neljä Warszawa-luokan jokimonitoria, jotka valmistuivat vuoden loppuun mennessä. Alukset sijoitettiin Veikselille. Veikselille ja toinen Pinajoelle asetettu laivasto-osasto olivat ainoat merkitykselliset laivastoyksiköt sodassa Neuvosto-Venäjää vastaan 1919–1921.Puolan ja Neuvostoliiton välisissä rauhanneuvotteluissa Riiassa 1921 Puola vaati kahta Gangut-luokan taistelulaivaa, kymmentä suurta hävittäjää, viittä sukellusvenettä, kymmentä miinanraivaajaa sekä 21 tuki- ja kuljetusalusta. Näiden lisäksi Neuvostoliiton olisi tullut vielä luovuttaa kaksi keskeneräistä Svetlana-luokan risteilijää sekä muuta kalustoa. Vaikka vaatimuksia lievennettiin myöhemmin, neuvottelujen tuloksena 18. maaliskuuta 1921 solmittu Riian rauhansopimus ei edellyttänyt sotalaivojen luovuttamista Puolalle.Merivoimat tilasi 1923 Krakovasta vielä kaksi jokimonitoria, jotka olivat viimeinen varsinainen jokilaivueisiin tehty hankinta. Vuonna 1924 laadittu kunnianhimoinen hankintasuunnitelma käsitti kaksi risteilijää, kuusi hävittäjää, 12 torpedovenettä ja 12 sukellusvenettä, ja suunnitelma oli tarkoitus toteuttaa kahdentoista vuoden aikana. Hankintasuunnitelman perusteella anottiin varoja yhdeksän sukellusveneen, kelluvan telakan sekä vanhan Ranskan laivaston risteilijän Desaix’n tilaamiseksi, mutta maan taloudellisen tilanteen heikkenemisen vuoksi voitiin tilata ainoastaan kolme sukellusvenettä. Yllättäen kuitenkin annettiin lisävaltuutus kahden hävittäjän tilaamiseksi Ranskasta.1930-luvun lama esti kaikki hankinnat. Mahdollisuus uusiin tilauksiin tuli talouden toipuessa 1933, jolloin puolalaisilta telakoilta tilattiin neljä miinanraivaajaa. Suuremmat alukset oli kuitenkin tilattava ulkomailta, ja 1934 tilattiin miinalaiva Ranskasta ja kaksi hävittäjää J. Samuel White and Companyltä Britanniasta.Pommerin hallinnasta nousseen keskustelun seurauksena kansanliike keräsi varat sukellusveneen hankkimiseksi 1935, ja tilaus tehtiin Alankomaista. Samalla valtio rahoitti toisen sukellusveneen. Hieman ennen toisen maailmansodan puhkeamista esitettiin 17 moottoritorpedoveneen hankintaa.Saksan sotilaallisen mahdin nousu aloitti Puolan varustautumisen. Laivasto teki 1936 suunnitelman, jonka mukaan seuraavien kuuden vuoden aikana tuli hankkia kahdeksan hävittäjää, 12 sukellusvenettä, miinalaiva, 12 miinanraivaajaa ja 10 moottoritorpedovenettä. Ohjelmaa kuitenkin supistettiin esiteltäessä voimakkaasti, ja lopulta se sisälsi ainoastaan kaksi hävittäjää, kaksi sukellusvenettä, kaksi miinanraivaajaa ja kaksi moottoritorpedovenettä, jotka tilattiin ennen sodan puhkeamista. Lisäksi suunniteltiin kahden miinanraivaajan ja viiden moottoritorpedoveneen hankintaa sekä Wicher-luokan alusten nykyaikaistamista.
Tanskasta ostetut entiset Saksan keisarillisen laivaston FM-luokan miinanraivaajat
ORP Czajka (ent. FM27), ORP Jaskółka (ent. FM2), ORP Mewa (ent. FM31) ja ORP Rybitwa (FM28)
Saksan hyökättyä Puolaan Puolan merivoimat oli valmistautumaton ja sen kehitysohjelmat kesken. Paras kalusto siirrettiin Peking-suunnitelman mukaisesti Britteinsaarille, jossa ne liittyivät liittoutuneiden laivastoihin. Hävittäjät ORP Burza, ORP Blyskawica ja ORP Grom lähtivät 30. elokuuta merelle kohti Skotlantia ja Leithin laivastotukikohtaa. Hävittäjien lisäksi Britteinsaarille matkasivat sotatoimien alettua sukellusveneet ORP Orzel ja ORP Wilk, ja loput kolme internoitiin Ruotsiin Sukellusveneet osallistuivat ennen lähtöään operaatio Worekiin, jossa niiden tehtävä oli estää rannikkolinnakkeiden ampuminen mereltä.Puolaan jääneet alukset osallistuivat maansa puolustamiseen muun muassa miinoittamalla rannikkoa. Pääosa aluksista tuhoutui ilmahyökkäyksissä tai miehistö upotti ne. Saksalaiset nostivat osan aluksista ja liittivät ne laivastoonsa.Sodan aikana marraskuussa 1939 Puolan pakolaishallituksen laivastolle luovutettiin Pariisissa allekirjoitetun yhteistyösopimuksen mukaisesti runsaasti aluksia. Muun muassa Belgian ja Ranskan antauduttua Brittensaarille jäi runsaasti aluksia, joiden miehistöt palasivat perheidensä luokse mannermaalle, esimerkiksi hävittäjä Ouragan, partioalukset Medoc ja Pomerol ja sukellusveneidentorjunta-alukset Ch-11 ja Ch-15. Näin saaduista aluksista kuitenkin osa palautettiin Vapaan Ranskan laivastolle. Britannian kuninkaallinen laivasto luovutti muun muassa kaksi risteilijää, seitsemän hävittäjää, kolme sukellusvenettä ja muutamia pienempiä aluksia. Laivaston alukset osallistuivat liittoutuneiden mukana sotatoimiin Norjassa ja Dunkerquen evakuointiin, Saksan laivaston taistelulaivan Bismarckin upottamiseen, saattueiden suojaamiseen Atlantilla, Jäämerellä ja Välimerellä (operaatio Halberd, Harpoon) sekä Pohjois-Afrikan, Sisilian, Calabrian, Salernon, Anzion, Etelä-Ranskan ja Normandian maihinnousuihin.
Sodan aikana sen aluksista tuhoutui risteilijä, neljä hävittäjää, miinalaiva, torpedovene, kaksi sukellusvenettä ja pienempiä aluksia, kaikkiaan 26 alusta, joista pääosa jo Puolan taisteluiden aikana syyskuussa 1939.
Puolan merivoimat luotiin uudelleen 1945–1948, jolloin sen kalustoon kuuluivat aluksi sodasta selvinneet alukset sekä länsiliittoutuneiden lahjoittamat alukset (ORP Blyskawica, kolme sukellusvenettä, neljä miinanraivaajaa, kaksi partioalusta ja koululaiva sekä kolme BYMS raivaajaa). Lisäksi sotakorvauksena luovutettavien Saksan laivaston alusten korvaajina saadut Neuvostoliiton luovuttamat yhdeksän miinanraivaajaa, kaksitoista sukellusveneentorjunta-alusta (saattaja) ja kaksi moottoritorpedovenettä. Aluskanta ei ollut kuitenkaan riittävä 500 kilometrin rantaviivan suojaamiseen, ja vuoden 1947 laivastosuunnitelma sisälsikin suuren laivanrakennusohjelman 42 000 tonnin laivaston luomiseksi. Suunnitelmassa oli kahdeksantoista sukellusvenettä, 24 moottoritorpedovenettä, yhdeksän saattajaa, 44 partioalusta ja 66 miinanraivaajaa, jotka oli tarkoitus valmistaa seuraavien 20 vuoden kuluessa.Suunnitelma oli kuitenkin sodan runteleman maan taloudelle liian kunnianhimoinen, ja sitä supistettiin siten, että vuosina 1950–1955 valmistettaisiin viisi moottoritorpedovenettä, viisi partioalusta, viisi miinanraivaajaa ja viisi miinanraivauksen apuvenettä. Maassa olleet neuvostoliittolaiset upseerit hylkäsivät suunnitelman 1950 liittäessään Puolan merivoimat Itämeren laivastonsa operaatiosuunnitelmiin. Seuraavana vuonna julkistettiin puolustusselonteko, jonka pohjalta Puolan puolustuskykyä kehitettäisiin. Selonteossa merivoimien tehtäväksi määritettiin Gdynian laivastotukikohdan suojaaminen, ja tähän tarpeeseen laivaston uudistaminen pohjautuisi. Maalle luotiin kokeiluluonteisesti maihinnousulaivasto käytettyinä hankituista saksalaisista ja yhdysvaltalaisista maihinnousualuksista. Lisäksi nykyaikaistettiin hävittäjä ORP Burza.
Vanhentuneiden alusten korvaamista käsiteltiin seuraavan kerran puolustushallinnon viisivuotissuunnitelmassa 1955–1960, jossa esitettiin viiden hävittäjän, yhdeksän fregatin, kahdentoista sukellusveneen ja 96 moottoritorpedoveneen hankintaa Neuvostoliitosta ja lisäksi 60 miinanraivaajan ja kahdeksan sukellusveneentorjunta-aluksen tilaamista kotimaasta. Maan heikko talous kuitenkin esti suunnitelman toteuttamisen. Ensimmäisenä merkkinä talouden heikkenemistä oli vuoden 1952 nälänhätä, mutta ainoastaan Stalinin kuolema, Geneven huippukokous 1955 ja Poznańin kansannousu 1956 estivät maan neuvostososialistisen hallinnon ja varustautumisen jatkumisen. Muutos aiheutti myös neuvostoliittolaisten upseerien poistamisen hallinnon määräävistä asemista ja perinteisten puolalaisten asepukujen palauttamisen käyttöön.Vaikka laivaston varustamisohjelma keskeytettiin, Neuvostoliitto oli jo luovuttanut kaksi Skoryy-luokan hävittäjää, kuusi MV-luokan sukellusvenettä ja 27 partioalusta. Lisäksi oli puolalaisilta telakoilta valmistunut kaksitoista T43-tyypin ja seitsemän TR40-tyypin miinanraivaajaa, jotka oli tehty Neuvostoliitosta saatujen piirustusten mukaan.Neuvostoliiton kommunistisen puolueen pääsihteerin Nikita Hruštšovin johtama hallinto pakotti Puolan vastaanottamaan uuden varustautumissuunnitelman, joka hyväksyttiin maaliskuussa 1961. Suunnitelman mukaan seuraavan seitsemän vuoden kuluessa merivoimien vahvuudeksi muodostuisi kolmen aluksen hävittäjälaivue, kuuden aluksen ohjusvenelaivue, seitsemän veneen sukellusveneosasto, 19 veneen moottoritorpedoveneosasto, kahdeksan aluksen sukellusveneentorjuntaosasto, 24 aluksen miinanraivaajaosasto, seitsemän veneen jokimiinanraivaajalaivue ja 28 aluksen maihinnousulaivasto. Niistä miinanraivaajat, sukellusveneentorjunta-alukset, moottoritorpedoveneet, maihinnousualukset sekä apualukset valmistaisi puolalainen meriteollisuus. Suunnitelma saatiin toteutetuksi 1960-luvun lopulla lukumäärällisesti, mutta suuret viiveet ja jatkuva budjettivaje aiheuttivat alusten vanhenemisen (ei korvattu uusilla) ja toisaalta laadullisen leikkauksen (esimerkiksi aseistus ja elektroniikka).Valtion puolustushankinnat yhdistettynä maan heikkoon talouteen aiheuttivat Puolassa mellakoita joulukuussa 1970. Ikääntyvien alusten korvaamisen viiveet aiheuttivat lisääntyvää huolta Puolan puolustusministeriössä, jonka piti keskittyä maavoimien ja ilmavoimien kykyyn täyttää Varsovan liiton vaatimukset. Maa menetti 1980-luvulle tultaessa kakkosasemansa Varsovan liitossa  Itä-Saksalle.Maa aloitti 1980 laivastonsa nykyaikaistamisen suunnittelun. Suunnitelman mukaan pinta-alukset rakennettaisiin Puolassa ja asejärjestelmät hankittaisiin Neuvostoliitosta. Kesän lakot kuitenkin johtivat kommunistipuolueen vallasta luopumiseen. Levottomuudet heikensivät entisestään heikkoa taloutta, mikä hidasti merkittävästi laivaston nykyaikaistamista. Ensimmäisinä valmistuivat paikallisten telakoiden valmistamat Notec-luokan miinanraivaajat, mutta ohjelman runkona olleista seitsemästä Kaszub-luokan korvetista valmistui ainoastaan nimikkoalus ORP Kaszub, ja sekin saatiin palvelukseen vasta 1990-luvun alussa.ORP Warszawan poistuessa 1986 palveluksesta Puolan merivoimat eivät voineet lähettää Varsovan liiton sotaharjoituksiin saattajakokoista alusta Itämeren laivaston yhteisölaivueeseen ennen kuin sille tammikuussa 1988 luovutettiin Neuvostoliitosta Kashin-luokan ohjushävittäjä. Samana vuonna aloitettiin Itä-Saksan kanssa ohjusveneiden valmistus, ja maihinnousulaivaston nykyaikaistamista suunniteltiin. Näistä valmistui lopulta viisi Lublin-luokan maihinnousualusta, kun Neuvostoliitto ei luovuttanut asejärjestelmiä ohjusveneisiin.Maan taloutta kuormitti lisäksi alusten hankinta Neuvostoliitosta, kun sieltä ostettiin neljä Tarantul-luokan korvettia korvaamaan Osa-luokan aluksia. Muita merkittäviä 1980-luvun hankintoja olivat Kilo-luokan sukellusveneen hankinta 1986 ja sen jälkeen pienempien ja kahden halvemman Foxtrot-luokan aluksen hankinta 1987–1988. Heikko talous kuitenkin aiheutti jälleen maassa levottomuuksia kesällä 1988, ja kommunistinen puolue suostui neuvottelujen ja kesäkuun 1989 vaalien jälkeen luopumaan vallasta. Puola oli ensimmäinen Naton yhteistyökumppani (engl. Partnership for Peace , PfP) ja lopulta halukkain liittymään Natoon, mikä mahdollistuisi Neuvostoliiton hajoamisen myötä.
Puolan merivoimat alkoi osallistua Naton harjoituksiin 1993. Maan liittyminen Natoon 1999 muutti merivoimien rakennetta. Sen tehtävät olivat aiemmin olleet rannikonpuolustuksessa ja ajatusmallin painopiste Itämerellä, mutta nyt painopiste siirtyi kansainväliseen toimintaan. Uusien vaatimustensa mukaisesti maa kehittää sukellusveneasettaan ja hankkii suurempia pinta-aluksia, kuten Norjasta Kobben-luokan sukellusveneet ja Yhdysvalloista kaksi Oliver Hazard Perry -luokan fregattia.Puola on osallistunut useisiin kansainvälisiin harjoituksiin ja operaatioihin. Gdynian laivastotukikohta valittiin 1999 Itämerelle sijoitettujen Naton sukellusveneiden tukikohdaksi.
Meneillään on laivaston nykyaikaistaminen täysin Nato-yhteensopivaksi ja uusien vaatimusten mukaiseksi vuoteen 2018 mennessä. Suunnitelmaa hidastaa tarkoitukseen varattujen varojen vähyys. Puola on kuitenkin hankkinut Ruotsista RBS15 Mk3 -ohjuksia ja Norjasta Naval Strike -ohjuksia sijoitettavaksi aluksille ja rannikkopuolustukselle. Lisäksi laivastolle on tarkoitus hankkia vuoteen 2013 mennessä seitsemän sukellusveneentorjuntaan ja pelastuspalveluun soveltuvaa helikopteria.
Laivasto tilasi 2011 uuden Scorpene-luokan sukellusveneen, jonka pitäisi olla palveluksessa 2017. Seitsemän Gawron-luokan korvetin tilaus on supistettu kahteen. Säästyneillä varoilla on tarkoitus hankkia kolme Kormoran 2 -luokan miinantorjunta-alusta.
12 PZL M28 Bryza (AN-28B1R, An-28B1RM bis, An-28E ja An-28TD) -partio- ja -yhteyslentokonetta
Peszke, Michael Alfred: Poland's Navy 1918–1945.   New York, Yhdysvallat: Hippocrene Books, 1999. ISBN 0-7818-0672-0.    (englanniksi)
Gardiner, Robert (ed.): Conway's All the World's Fighting Ships 1906–1921.   Lontoo, Englanti: Conway Maritime Press, 1985. ISBN 0-85177-245-5.    (englanniksi)
Gardiner, Robert (ed.): Conway's All the World's Fighting Ships 1922–1946.   Lontoo, Englanti: Conway Maritime Press, 1987. ISBN 0-85177-146-7.    (englanniksi)
Gardiner, Robert (ed.): Conway's All the World's Fighting Ships 1947–1995.   Lontoo, Englanti: Conway Maritime Press, 1995. ISBN 0-85177-605-1.    (englanniksi)
Watson, Bruce W. (ed): Military Lessons of the Gulf War.   Lontoo, Englanti: BCA, 1991. CN 2533.    (englanniksi)

Puolan pääministeri (puol. Prezes Rady ministrów), virallisesti ministerineuvoston puheenjohtaja, on hallituksen tai ministerineuvoston johtaja. Hänet nimittää presidentti. 
Pääministeri ehdottaa muita ministerejä, presidentti nimittää heidät ja parlamentti eli Sejm hyväksyy nimitykset.Pääministeri oli Beata Szydło marraskuusta 2015 joulukuuhun 2017.  Szydło jätti 7. joulukuuta 2017 eroilmoituksen pääministerin tehtävästä, ja hänen seuraajakseen tuli valtiovarainministerinä sekä varapääministerinä toiminut Mateusz Morawiecki.

Pure Fucking Armageddon on norjalaisen black metal -yhtye Mayhemin tunnettu demo ja ensimmäinen virallinen julkaisu. Se äänitettiin ja julkaistiin vuonna 1986. Demon a-puoli sisältää varhaisen harjoitussession nimeltä "Voice Of A Tortured Skull" ja B-puoli myöhemmästä harjoitussessiosta ilman jälkiäänityksiä taltioidut instrumentaaliversiot Mayhemin omista kappaleista. Demosta tuli nopeasti kulttiainesta ja se on vielä nykyäänkin black metalin toisen aallon tärkeimpiä ensijulkaisuja.

Puuleopardi eli puutiikeri (Neofelis nebulosa)  on kissaeläinten heimoon kuuluva petoeläinlaji. Lajia tavataan Kaakkois-Aasian mantereen trooppisissa metsissä. Puuleopardi on luokiteltu uhanalaiseksi. Lajia uhkaa salametsästys ja sen elinympäristöjen katoaminen.
Puuleopardin nimi on sikäli harhaanjohtava, että se ei kuulu samaan sukuun leopardien kanssa. Lajin luokittelu on tuottanut aina ongelmia tutkijoille. Suvulle onkin annettu tieteelliseksi nimeksi Neofelis, joka tarkoittaa "uudiskissaa". Nimi viittaa johonkin ennennäkemättömään. Puuleopardeja pidetään muinaisten sapelihammaskissojen läheisimpänä elossa olevana sukulaisena ja sillä on yhä joitakin niiden piirteitä.Puuleopardi jaettiin kahdeksi lajiksi vuonna 2007. Borneolla ja Sumatralla elävä, aiemmin puuleopardin alalajina pidetty  "borneonpuuleopardi" (Neofelis diardi) osoittautui geenitutkimuksen perusteella erilliseksi lajiksi, jonka arvioidaan eronneen mantereen puuleopardista jo 1,4 miljoonaa vuotta sitten. Lajien geneettinen ero on suurin piirten yhtä suuri kuin esimerkiksi leijonalla ja leopardilla.Varsinainen puuleopardi jaetaan vielä kolmeen alalajiin:
Neofelis nebulosa brachyura (formosanpuuleopardi), esiintyy Taiwanissa (mahdollisesti hävinnyt luonnosta)
Neofelis nebulosa macrosceloides (intianpuuleopardi), tavataan Burmassa ja Nepalissa
Neofelis nebulosa nebulosa (kiinanpuuleopardi), esiintyy Etelä-Kiinassa ja Taka-Intiassa
Puuleopardi poikkeaa ulkonäkönsä puolesta monella tapaa muista kissaeläimistä. Se onkin luokiteltu milloin isoksi kissaeläimeksi, milloin pieneksi kissaeläimeksi. Puuleopardin ruumiinpituus on 60–95 senttiä ja sillä on poikkeuksellisen pitkä, tasapaksu häntä suhteessa ruumiin kokoon. Hännällä voi olla pituutta jopa 110 senttiä eli se voi olla yli puolet eläimen koko pituudesta. Puuleopardi on huomattavasti tavallista leopardia pienempi: pedon paino vaihtelee 15 ja 24 kilon välillä ja uros on naarasta kookkaampi. Sen kallo on kissaeläimelle lyhyt ja sillä on ruumiin kokoon nähden kaikista kissaeläimistä suurimmat kulmahampaat.Puuleopardi on ruumiinrakenteeltaan hyvin sopeutunut elämään korkealla puiden oksilla. Sen ruumis on vanttera ja pitkänomainen. Sillä on suhteellisen suuret tassut ja lyhyehköt jalat, jotka soveltuvat kapeilla oksilla liikkumiseen. Huomattavan pitkä ja paksu häntä puolestaan auttaa petoa säilyttämään tasapainonsa vaikeakulkuisessa latvustossa.Puuleopardi on pitkähäntäkissan ohella ainoa kissaeläin, jonka ranteet taipuvat täydet 180 astetta. Tämän ominaisuuden ansiosta se voi laskeutua vaivattomasti pystysuoraa puunrunkoa pitkin pää alaspäin tai vaikka roikkua vaakasuorasta oksasta pitäen kiinni vain takajalkojensa kynsillä. Sen tiedetään myös liikkuvan silloin tällöin oksilla selkä maata kohti. Eläimellä on pitkät ja terävät kynnet, jotka pureutuvat hyvin puun pintaan ja takaavat tiukan pidon. Puuleopardi onkin kokoisekseen petoeläimeksi erinomainen kiipeilijä.Puuleopardin silmät ovat hyvin sopeutuneet yöelämään. Silmien värikalvo on kellertävä, ja pupillit supistuvat kirkkaassa valossa pystysuoriksi viiruiksi kuten kissalla.
Myös puuleopardin karvoitus on petoeläinten joukossa ulkonäöltään erikoislaatuinen. Tiheän ja pehmeän turkin pohjaväri vaihtelee tuhkanharmaasta kellertävänharmaaseen. Selässä turkki on joskus punavivahteinen ja vatsapuolella hyvin vaalea. Pohjaväriä koristavat pienet täplät ja suuret tummat laikut, pilvenhattarakuviot, joiden mukaan eläin on saanut englanninkielisen nimensä "clouded leopard". Pilvikuvioita on eläimen kupeissa ja selässä, ja ne muodostuvat tummista, pitkulaisista rinkuloista, joiden keskellä on hieman pohjaväriä tummempaa turkkia. Lisäksi sillä on kaulassa, vatsassa ja raajoissa pienempiä tummia laikkuja. Häntä on tyvestä laikukas ja kärjestä rengasjuovainen. Selän keskellä on kaksi pitkittäistä juovaa, ja niiden lisäksi puuleopardilla on viiruja myös niskassa, kaulassa ja poskissa. Kuviointi tarjoaa pedolle loistavan suojavärin sen liikkuessa puun latvustossa.
Borneonpuuleopardin erilainen turkin väritys johdatti tutkijat uuden lajin jäljille. Borneonpuuleopardien pilvikuviot ovat puuleopardiin verrattuna pienempiä ja näiden keskellä oli selvästi enemmän laikkuja kuin puuleopardin turkissa. Borneonpuuleopardin turkki on myös tummempi kuin mantereella asuvan serkkunsa. Lopullinen ero lajeille löydettiin kuitenkin geenitutkimuksissa.
Puuleopardeja pidetään yksineläjinä lisääntymiskauden ulkopuolella. Puuleopardit liikkuvat pääasiassa öisin, mutta ne saattavat olla aktiivisia myös tietyillä hetkillä päivästäkin.
Puuleopardit saalistavat hyvin erilaisia saaliseläimiä, muun muassa oravia, erilaisia lintuja (kuten metsäviiriäisiä) ja jopa gibbonin kokoisia apinoita. Pedon suuret kulmahampaat mahdollistavat tehokkaan tappamisen, ja se voikin ottaa hengiltä paljon itseään suurempia eläimiä kuten villisikoja ja hirvieläimiä. Puuleopardi vaanii saalistaan puun oksien suojissa ja pudottautuu sieltä uhrinsa niskaan. Se osaa myös kalastaa.Tarhaoloissa puuleopardit joutuvat yleensä tyytymään valmiiksi tapettuun ravintoon, mutta paikoin niille tarjotaan virikkeenä eläviä viiriäisiä, jotka ne saavat itse ottaa päiviltä. Täysikasvuinen peto tarvitsee 170–450 grammaa ruokaa päivittäin, mutta voi syödä kerralla enemmänkin. Kun se saa saaliikseen linnun, se kynii tämän ennen syömistä, jotta höyheniä ei joudu vatsaan.
Puuleopardia on erittäin vaikea havaita luonnossa sen piilottelevan elämäntavan vuoksi. Tiedot sitä perustuvat pääosin paikallisten kyläyhteisöjen kertomuksiin ja pienen tarhakannan tutkimukseen. Villien yksilöiden elämästä ei tiedetä juuri mitään, joten puuleopardien lisääntymisen tutkiminen on täysin tarhattujen eläinten varassa.Tarhaoloissa puuleopardien lisäännyttäminen on ollut vaikeaa. Uros ja naaras kiintyvät toisiinsa vain pitkän ajan kuluessa ja usein käy niin, että uros mieluummin tappaa naaraan kuin parittelee tämän kanssa. Tämän vuoksi eläinten parittaminen tarhaoloissa on hyvin riskialtista puuhaa. Parin muodostaminen kestää puuleopardeilla kauan, mutta on myös havaittu, että kun uros ja naaras ovat kiintyneet toisiinsa, niistä tulee hyvin läheiset. Eläinten käytös viittaa siihen, että ne saattavat olla yksiavioisia, mikä olisi kissaeläinten keskuudessa ainutlaatuista.Tarhaoloissa urosten tiedetään tappaneen naaraita, vaikka ne olisivat viettäneet näiden kanssa jo useita viikkoja samassa häkissä. Ei tiedetä ovatko puuleopardiurokset myös luonnossa yhtä hyökkääviä naaraita kohtaan, mutta toistaiseksi aggressiivista käytöstä ei ole onnistuttu selittämään. Puuleopardit parittelevat yöllä, joten tutkijoiden on vaikea havainnoida samaan häkkiin laitettua pariskuntaa kriittisellä hetkellä.On myös havaittu, että puuleopardiurokset ovat tarkkoja kumppaninsa iästä. Sukukypsää urosta ei voi parittaa reilusti nuoremman naaraan kanssa, sillä se käyttäytyy usein aggressiivisesti liian nuoria yksilöitä kohtaan ja tappaa nämä herkästi. Naaras sen sijaan hyväksyy lähes poikkeuksetta seurakseen minkä tahansa uroksen sen iästä ja ulkonäöstä riippumatta.Parittelujakso kestää noin viikon, ja koko sinä aikana ei hoitajilla ole mitään asiaa edes kesyjen eläinten lähelle. Kiiman aikana uros ja naaras eivät syö mitään niille tarjottua ruokaa, joten paritteluajan huomataan helposti päättyvän sitten kun häkkiin tuotu ruoka alkaa taas maistua pariskunnalle.Naaraan kantoaika on noin 86–95 päivää, ja tuon ajan lopulla se alkaa käyttäytyä levottomasti. Se synnyttää kerralla 2–4 pentua, useimmiten kaksi. Naaras synnyttää pennut mielellään puun onkaloon ja ne avaavat silmänsä 10–12 päivän ikäisinä. Pesän ulkopuolelle ne uskaltautuvat ensi kertaa kolmiviikkoisina, ja täysin itsenäisiä niistä tulee 9 kuukauden iässä. Puuleopardi saavuttaa sukukypsyyden kahden vuoden ikäisenä. Vankeudessa se elää keskimäärin 11-vuotiaaksi, mutta voi saavuttaa jopa 17 vuoden iän.Joissakin eläintarhoissa pennut erotetaan emostaan heti syntymän jälkeen. Puuleopardien käytös on hyvin arvaamatonta, ja sekä urosten että naaraiden on havaittu tappavan omia pentujaan. Käytöksen syytä ei tiedetä, mutta toistaiseksi jokainen syntynyt pentu on suojelun kannalta niin tärkeä, ettei niitä haluta asettaa turhaan vaaraan. Yleensä tarhaoloissa elävien eläinten ei haluta tottuvan ihmisten läsnäoloon, jotta niiden mahdollisuudet selvitä vapaina luonnossa parantuisivat, mutta puuleopardien kohdalla tilanne on toinen. Huonosti tunnettuja eläimiä on helpompi tarkkailla, mikäli ne ovat edes hieman kesyjä. Lisäksi niiden siirtäminen ja lääkitseminen on tällöin helpompaa. Kesyt kissaeläimet eivät ole haitallisia tarhausohjelman kannalta, sillä toistaiseksi vankeudessa syntyneitä yksilöitä ei aiota vapauttaa luontoon, vaan niiden avulla pyritään kasvattamaan pienehköä tarhakantaa suuremmaksi ja oppimaan lisää näistä huonosti tunnetuista eläimistä.Laji kiintyy ihmiseen poikkeuksellisen syvästi, eikä ihmisen tarvitse yleensä juurikaan pelätä kesyn eläimen seurassa. Suuret kissapedot ovat yleensä myös ihmiseen tottuneina vaarallisia hoitajilleen ja saattavat jopa käydä ihmisen kimppuun herkemmin totuttuaan näiden läsnäoloon. Puuleopardit ovat leikkisiä ja telmivät mielellään myös hoitajiensa kanssa, joskin aikuisen yksilön kanssa tällainen paini voi olla uhkarohkeaa.
Puuleopardi elää eteläisen Aasian tiheissä ja vaikeakulkuisissa trooppisissa metsissä. Sen elinalue tunnetaan huonosti, mutta sitä on tavattu ainakin Pohjois-Intiassa, Nepalissa, Etelä-Kiinassa ja Kaakkois-Aasiassa aina Malakan niemimaalle asti.  Kiinan etelärannikolla sijaitsevalta Hainanin saarelta puuleopardi on jo ilmeisesti hävinnyt, ja Taiwanin ja Malesian kannat ovat sukupuuton partaalla. Taiwanissa tavattavaa alalajia pidetään jopa hävinneenä, sillä viimeisestä havainnosta on jo suhteellisen kauan. Ennen puuleopardiin luettua borneonpuuleopardia tavataan Indonesiassa Borneon ja Sumatran suurilla saarilla.Puuleopardi on trooppisten metsien asukas, jota tavataan jopa 2 500 metrin korkeudessa meren pinnasta. Se on arka yöeläin, joka viettää lähes koko elämänsä puiden oksilla kiipeillen.
Puuleopardien tarkkaa lukumäärää ei tiedetä, sillä huonosti tunnetusta lajista on vaikea tehdä yksilölaskentaa. Kannan kooksi on kuitenkin arvioitu alle 10 000 yksilöä, joista missään populaatiossa ei elä yli tuhatta yksilöä, ja laji on luokiteltu uhanalaiseksi. Vankeudessa puuleopardeja elää parisataa, mutta kannan lisääminen tarhaoloissa on vaikeaa. Vain noin 20 prosenttia tarhatuista eläimistä on saanut omia jälkeläisiä.Luonnonvaraisten puuleopardien huonosta tuntemuksesta kielii jotain se, ettei yhdestäkään yksilöstä ole toistaiseksi onnistuttu saamaan valokuvaa sen luonnollisessa elinympäristössä. Silti tätä salaperäistä petoa uhkaavat monet vaarat. Salametsästys on verottanut kantoja, sillä eläimen kaunis turkki on kysyttyä tavaraa pimeillä markkinoilla. Lisäksi puuleopardin eri ruumiinosia käytetään raaka-aineena perinteisissä lääkkeissä, joilla uskotaan olevan parantavia ominaisuuksia. Tällaiset rohdot ovat suosittuja erityisesti Kiinassa, missä varakkaat ihmiset ovat valmiita maksamaan niistä suuria summia. Etelä-Kiinassa on puuleopardin lihaa löydetty jopa paikallisten ravintoloiden ruokalistoilta.
Lisäksi puuleopardien kantaa verottaa sopivien elinympäristöjen katoaminen. Aasiassa kaadetaan jatkuvasti suuria alueita sademetsää viljelysten, asumuksien ja laidunalueiden tieltä. Jotta puuleopardi säilyisi luonnossa, sille on turvattava kylliksi elinalueita ja saalista.Puuleopardin tilanne ei kuitenkaan ole ainakaan toistaiseksi yhtä paha kuin useimmilla muilla uhanalaisilla eläimillä. Vaikka lajia uhkaakin elinalueiden katoaminen, on kanta ainakin toistaiseksi elinkelpoinen eikä peto ole välittömässä vaarassa kuolla sukupuuttoon. Kansainvälisen yhteistyön edistyessä on onnistuttu muun muassa kieltämään metsästys puuleopardin tärkeimmillä asuinalueilla. Tämän ansiosta pedoille riittää alueilla riittävästi saalista.Kaikki puuleopardeja koskeva tutkimustyö tapahtuu eläintarhoissa ja -puistoissa elävien yksilöiden parissa. Lajia opitaan tuntemaan kuitenkin koko ajan paremmin, ja sitä mukaa myös sen suojelu helpottuu. Uhanalaisille kissapedoille on perustettu myös omia tarhoja, joissa eläimiä tutkitaan ja pyritään lisäännyttämään. Yksi näistä tarhoista on Khao Kheowin eläinpuisto Thaimaassa. Siellä on jo saatettu onnistuneesti maailmaan muutamia puuleopardin pentuja.
