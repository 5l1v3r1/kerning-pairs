
Sachs toimii Columbian yliopiston The Earth Instituten johtajana. Aiemmin hän on opiskellut ja työskennellyt  Harvardin yliopistossa.
Sachs kutsuttiin Boliviaan 1985 presidentti Víctor Paz Estenssoron ja hänen talouspoliittisen neuvonantajansa de Lozadan avuksi taistelemaan hyperinflaatiota vastaan. Maassa alettiin toteuttaa tiukkaa rakennesopeutusta, valtionyritykset yksityistettiin, valtionhallinnon menoja ja työpaikkoja karsittiin ja finanssipuolta modernisoitiin. Mm. puolet maan 40 000 tinakaivostyöläisestä joukkoirtisanottiin vuonna 1985. Kansainvälisen valuuttarahaston IMF:n mukaan Bolivia oli makrotaloudellisten uudistusten mallimaa, ja Sachsin suunnittelemaa inflaatiokuria kutsuttiin ”Bolivian ihmeeksi”.
Sachs alkoi neuvoa Puolan Solidaarisuus-liikettä 1989 ennen sen nousua hallitusvastuuseen elokuussa 1989. 1. tammikuuta 1990 Puolassa otettiin käyttöön ns. "šokkiterapia", nopeat liberaalit talousuudistukset. Puolan elintaso kohosi "20 vuodessa enemmän kuin missään muualla" ja vuonna 2008 Puolan bruttokansantuote oli 77 % korkeampi kuin 1989.Puolan malli yritettiin toistaa Venäjällä 1991 jälkeen. Sachs oli paikalla Jeltsinin hajottaessa Neuvostoliiton ja aloitti talousuudistukset Jegor Gaidarin kanssa. Ulkomaiset säätiöt olivat saaneet jalansijan maassa jo Mihail Gorbatsovin aikana. Poliittisista syistä uudistuksia tehtiin kuitenkin paljon vähemmän ja osa niistäkin vedettiin takaisin, mutta valtion omaisuus onnistuttiin yksityistämään maassa toimiville ja kansainvälisille toimijoille Anatoli Tsubaisin ohjaamana.
Time-lehti nosti Sachsin maailman sadan vaikutusvaltaisimman ihmisen listalle vuosina 2004 ja 2005.

Jehovan todistajat on lopun ajan odotusta ja kristinuskon juurille palaamista korostava uskonnollinen liike, joka kuitenkin eroaa kristinuskosta, muun muassa kieltämällä kolminaisuuden. Jehovan todistajien jäsenmäärän arviot vaihtelevat maailmanlaajuisesti 6 miljoonasta yli 8,3 miljoonaan 240 eri maassa (2016). Liikkeen päättävä elin, Warwickissa (New York) kokoontuva yhdeksänjäseninen Jehovan todistajien hallintoelin, koordinoi liikkeen toimintaa ja käytäntöjä. Hallintoelin päättää liikkeen raamatuntulkinnasta.Suomessa Jehovan todistajat on  neljänneksi suurin uskonnollinen yhteisö evankelis-luterilaisen, ortodoksisen kirkon ja Suomen Helluntaikirkon jälkeen rekisteröidyistä uskonnollisista yhdyskunnista suurin. Tilastokeskuksen väestörakennetilaston mukaan Jehovan todistajien jäsenmäärä oli Suomessa vuoden 2016 lopussa 17 979. Jäsenmäärä on vähentynyt 2010-luvulla noin 1 100 hengellä.Uskontona Jehovan todistajat korostavat raamatuntulkintansa noudattamista käytännön elämässä, Jehova-nimen käyttöä Jumalan nimenä ja  heidän uskonnollisen yhdyskuntansa asemaa ainoana tosi uskontona. He uskovat maallisten valtajärjestelmien ja muiden uskontojen tuhoutuvan lähitulevaisuudessa Harmagedonin sodassa. Lukuisten raamatulliseen oppiin liittyvien eroavaisuuksien johdosta kristilliset kirkot eivät pidä Jehovan todistajia kristittyinä.lähde tarkemmin?Jehovan todistajat julkaisevat lehtiä Vartiotorni ja Herätkää!, ja heillä on omat seurakuntarakennuksensa, joita kutsutaan valtakunnansaleiksi.
Jehovan todistajien uskonto eroaa kristinuskosta monin tavoin, kuten hylkäämällä kolminaisuusopin, pitämällä Jeesusta arkkienkeli Mikaelina, sekä kieltämällä Raamatun ilmoittaman iankaikkisen kadotuksen olemassaolon, rajoittamalla taivaaseen pääsyn vain  144 000 voidellulle ihmiselle, sekä uskoessaan Jeesuksen palanneen maan päälle vuonna 1914 näkymättömästi, tämä on nykyinen käsitys, Jehovan todistajat opettivat aiemmin Jeesuksen palanneen vuonna 1874.Jehovan todistajat on monoteistinen uskonto, joka pohjautuu juutalais-kristilliseen traditioon. Yleisen käsityksen mukaan Jehovan todistajia ei kuitenkaan lueta kuuluvaksi kristillisiin liikkeisiin, koska Jehovan todistajat eivät tunnusta oppia kolmiyhteisestä Jumalasta ja Kristuksen jumaluudesta. Näin ollen Jehovan todistajat eivät myöskään hyväksy niin sanottuja ekumeenisia uskontunnustuksia, joissa nämä opit on määritelty, eivätkä muutoinkaan yleiskirkollista kristinuskon tulkintaperinnettä. Jehovan todistajat pitävät kolminaisuutta kreikkalaisen eli hellenistisen kulttuurin lisänä, joka hyväksyttiin opinkappaleeksi vasta 300-luvulla jaa., ja jota ei heidän mukaansa juutalaisilla tai alkukristityillä ollut.lähde?Jehovan todistajat katsovat, että Jeesuksen ja apostolien saarnaama alkuperäinen kristinusko on nykyisessä kristikunnassa turmeltunut ja että Jumala itse ennallisti puhtaan palvonnan 1800-luvun lopulla Charles Taze Russellin ja hänen ympärilleen syntyneen raamatuntutkijoiden ryhmän kautta. Jehovan todistajat pitävät kristillisiä kirkkoja turmeltuneina, ja he irtisanoutuvat kaikesta ekumeenisesta yhteistoiminnasta muiden uskonnollisten liikkeiden kanssa. Kristillisiä kirkkoja Jehovan todistajat pitävät Suurena Babylonina ja porttona Raamatun Ilmestyskirjan tulkintansa mukaan. Jehovan todistajien mukaan on siten oltava vain yksi oikea palvonnan muoto.
Jehovan todistajat käyttävät opetustyössään ja omissa kokouksissaan toimittamaansa Raamatun Uuden maailman käännöstä, jossa merkittävin ero moniin muihin käännöksiin on Jehova-nimen käyttö yli 7 000 kertaa.
Maailmanlopun eli Harmageddonin odotus on keskeisessä asemassa Jehovan todistajien opissa. Tämän pohjalta Jehovan todistajia on pidetty eskatologisena. Todistajat eivät usko koko planeetan tuhoutuvan, vaan että nykyinen maailmanjärjestys kansallisvaltioineen ja kansakuntineen korvataan Jumalan valtakunnalla ja sen kannattajien asuttamalla paratiisilla.
Liikkeen perustajana pidetty Vartiotorni-seuran presidentti Charles Russell odotti Jumalan valtakunnan toteutuvan maan päällä ja Harmageddonin taistelun tapahtuvan jo vuonna 1914. Vaikka tämä odotus ei toteutunutkaan, Jehovan todistajat uskovat nykyisinkin, että vuonna 1914 alkoi ”lopun aika”.
Myöhemmin Jehovan todistajat ovat asettaneet odotuksia Harmageddonin alkamisesta muun muassa vuosille 1925 ja 1975, ja vielä 1980-luvulla pidettiin epätodennäköisenä nykyisen maailmanjärjestyksen säilymistä vuosituhannen vaihteeseen.He uskovat, että Harmagedonin taistelua edeltää poliittisten hallitusvaltojen kääntyminen Yhdistyneiden Kansakuntien johdolla maailman vääriä uskontoja vastaan ja tuhoavan ne Raamatun Ilmestyskirjan profetioiden toteutumiseksi. Tätä seuraa heidän mukaansa Harmageddonin taistelu, jossa hallitusvallat tuhotaan ja jossa säilyvät Jehova Jumalalle uskollisten lisäksi myös ne, joiden sydämentilan Jumala havaitsee oikeaksi, mutta jotka eivät ole saaneet mahdollisuutta oppia Raamatun totuutta Jumalasta.
1870-luvun alkupuolella Alleghenyssä Pennsylvanian osavaltiossa Yhdysvalloissa nykyisen Pittsburghin alueella alkoi toimia suhteellisen vaatimaton, Charles Taze Russellin vetämä raamatuntutkiskeluryhmä. Russell sai vahvoja vaikutteita adventistiliikkeeltä erityisesti maailmanlopun päivämäärän ennustusten laatimisessa. Hän korosti muun muassa henkilökohtaista uskoa, vastustaen järjestäytymistä kirkon kaltaiseksi organisaatioksi ja sen tärkeyttä, että hänen ympärilleen muodostunut ryhmä tunnettaisiin vain kristittyinä eikä muulla erityisellä nimellä.tarvitaan parempi lähdeVuonna 1881 perustettiin Siionin Vartiotornin traktaattiseura ja Russellista tuli sen presidentti. Yhdistyksen nimi muutettiin myöhemmin Vartiotornin Raamattu- ja Traktaattiseuraksi. Yhdistys perustettiin julkaisemaan ja levittämään Russellin kirjoittamaa uskonnollista kirjallisuutta.
Vuosina 1916–1942 liikkeen johdossa toiminut Joseph Franklin Rutherford sai vuonna 1884 käsiinsä muutamia Russellin kirjoja ja vakuuttui hänen sanomastaan. Hänet kastettiin raamatuntutkijaksi 1906, ja hänestä tuli myöhemmin Vartiotorni-seuran virallinen neuvonantaja. Rutherford valittiin seuran johtajaksi tammikuussa 1917 Russellin kuoleman jälkeen. Kesällä 1917 liikkeen johto jakaantui, ja osa jäsenistä kääntyi Rutherfordin linjaa vastaan. Valtataistelu kärjistyi ja sen seurauksena liikkeestä irtosi itsenäisiä raamatuntutkijoiden ryhmiä.
Vuosina 1918–1919 Rutherford aloitti maailmanlaajuisen esitelmäsarjan nimeltä Maailma on loppunut, mutta miljoonat, jotka nyt elävät, eivät kuole koskaan.
Vuonna 1931 Rutherfordin johtamat raamatuntutkijat ottivat nimekseen Jehovan todistajat, viitaten Raamatun Jesajan kirjan 43. lukuun ja jakeisiin 10–12. Nimenmuutos pois Russelliin miellettävistä raamatuntutkijoista oli yksi Rutherfordin merkittävimmistä siirroista liikkeen sisällä häntä vastustaneita vastaan. Tämän jälkeen järjestö on ollut itsenäinen, lähetystyötä painottava ja aktiivisesti levittäytyvä uskonto. Raamatuntutkijoiksi itseään kutsuvia, Russellin alkuperäisten näkemysten kannattajia kokoontuu yhä lähinnä Yhdysvalloissa, mutta toiminta on pienimuotoista.
Vuosina 1942–1975 Vartiotorniseuran johdossa oli Nathan Homer Knorr. Vuonna 1943 perustettiin Vartiotornin raamattukoulu Gilead, joka valmentaa lähetystyöntekijöitä. Koulu sijaitsee Pattersonissa New Yorkissa. Knorrin aikana yhteisön jäsenmäärä kasvoi 115 000:sta noin kahteen miljoonaan, eli lähes 800 prosenttia.1960- ja 1970-luvun taitteessa liikkeen jäsenten keskuudessa uskottiin yleisesti maailmanlopun tulevan vuonna 1975. Liikkeen lehdissä ja muissa julkaisuissa käsiteltiin sitä, mitä vuosi 1975 toisi tullessaan ja esitettiin lukuisia spekulaatioita siitä, mitä vuonna silloin tai siihen mennessä tapahtuisi. Vuotta pidettiin profeetallisena ja erityisenä, koska Jehovan todistajat uskoivat ihmiskunnan kuuden tuhannen vuoden olemassaolon tulevan täyteen juuri 1975. Kun vuotta 1975 koskeva odotus ei toteutunut, vuosina 1975–1980 liikkeen jäsenten aktiivisuus saarnaamistyössä väheni huomattavasti ja monet jättivät liikkeen. Vuosina 1977 ja 1978 liikkeen maailmanlaajuinen jäsenmäärä poikkeuksellisesti väheni.1970- ja 1980-lukujen taitteessa vuoden 1975 pettymyksen jälkeen liikkeen päätoimistossa Yhdysvalloissa muodostui itsenäistä raamatuntulkintaa harjoittavia ryhmiä.lähde?Vuonna 1976 Brooklynissa sijaitsevassa maailmankeskuksessa toimivaa hallintoelintä laajennettiin; hallinnolliset tehtävät jaettiin ja delegoitiin hallintoelimen jäsenistä muodostuneille komiteoille. Nykyään toiminnan johdossa ei ole yksittäistä henkilöä, vaan päätökset tekee hallintoelin. Knorrin kuoleman jälkeen seuran ”presidentteinä” eli puheenjohtajina ovat toimineet Frederick William Franz sekä Milton G. Henschel, joka oli seuran viimeinen näkyvä presidentti. Nykyään Vartiotorni-seuran puheenjohtajana toimii Don A. Adams, mutta virka on lähinnä muodollinen.
Ajanjakson merkittävin opillinen muutos oli vuonna 1995 kumottu sukupolviopetus. Hylätyn käsityksen mukaan maailmanloppu tulisi ennen kuin viimeiset vuonna 1914 elossa olleet kuolevat. Muutoksen jälkeen Jehovan todistajat painottivat edelleen, että maailmanloppu on lähellä, mutta ei asettanut sen tulemiselle määräaikaa tai takarajaa ennen vuotta 2010. Tuolloin todistajat alkoivat opettaa, että Harmagedonin sota käydään ilmeisesti viimeistään ennen kuin kaikki ne, jotka ovat eläneet osittainkin samanaikaisesti vuonna 1914 elossa olleiden kanssa, ovat kuolleet.Jehovan todistajien toiminta on voimakkaasti laajentunut vielä vuoden 1975 jälkeenkin. Liikkeeseen kuuluu nykyään 8 miljoonaa jäsentä, ja sillä on toimintaa yli 240 maassa.
Maailmanlaajuisesti uusia kastettuja on 250 000–300 000 vuosittain. Vuonna 2014 kastettiin 275 581 jäsentä. Aktiivisten julistajien kuukausittaiseksi huipuksi ilmoitetaan vuonna 2015 yli 8,2 miljoonaa, ja heitä oli 240 maassa. Julistajat raportoivat saarnaamistyötä kautta maailman 1 933 473 968 tuntia. He johtivat keskimäärin 9 708 968:aa maksutonta raamatuntutkiskelua.Vuonna 2015 aktiivisia sananpalvelijoita oli järjestössä 8 220 105. Kasvua vuodesta 2014 oli 1,5 prosenttia. Jäsenmäärään lasketaan virallisesti vain aktiiviset, kastetut sananpalvelukseen osallistuneet seurakuntalaiset. Jäsenet käyttivät saarnatyöhön yli 1,93 miljardia tuntia. Jeesuksen kuoleman muistojuhlassa oli läsnä 19 862 783 henkeä. Jehovan todistajien seurakuntia on maailmassa vähän alle 118 016, ja toimintaa järjestöllä on 240 maassa ja territoriossa. Suomessa oli vuonna 2015 aktiivisia jäseniä keskimäärin 18 574. Suomessa jäsenet käyttivät saarnatyöhön 3 069 284 tuntia, ja muistojuhlassa oli läsnä 25 924 henkilöä.Suomessa Jehovan todistajat on kolmanneksi suurin rekisteröitynyt uskonnollinen yhdyskunta. Vuonna 2011 oli keskimäärin 18 710 jäsentä. Jäsenmäärä on viime vuosina pysynyt käytännössä samana: vuonna 2014 vähennystä edellisestä vuodesta oli 22 jäsentä, ja tuona vuonna liikkeen jäseneksi kastettiin 236 jäsentä.
Jehovan todistajat tarjoavat kiinnostuneille mahdollisuuden maksuttomaan raamatuntutkiskeluun liikkeen julkaisemia apuvälineitä käyttäen. Muutaman viime vuoden ajan pääasiassa on käytetty kirjaa Mitä Raamattu todella opettaa uusien opettamisessa. Järjestö julkaisee myös kahta lehteä. Vartiotorni on järjestön oman ilmoituksen mukaan painosmäärältään maailman suurin uskonnollinen lehti. Kutakin numeroa painetaan keskimäärin 52 946 000 kappaletta 240 kielellä. Aiemmin lehdet olivat saatavilla nimellistä korvausta vastaan, mutta nykyisin halukkaat voivat antaa niiden kustannuksien kattamiseksi vapaaehtoisen lahjoituksen. Herätkää! on edellisen sisarlehti ja painottuu ajankohtaisiin asioihin. Vartiotorni ilmestyy kahdesti kuussa. Vuoden 2008 alusta lähtien toinen kuukausittaisista numeroista on pääasiassa liikkeen jäsenille tarkoitettu ja sisältää viikoittaiset, valtakunnansalilla sunnuntaisin tutkittavat aineistot. Herätkää!-lehti ilmestyy kerran kuussa.
Vuonna 2012 avattiin Jw.org-verkkosivusto, joka on luettavissa yli 500 kielellä ja josta voi ladata todistajien kirjallisuutta yli 750 kielellä. Se on maailman käännetyin verkkosivusto (8/2014)Vuonna 2014 avattiin JW Broadcasting -verkkosivusto,lähde? joka sisältää perheystävällistä netti-televisiota tekstitettynä ja suoria lähetyksiä sekä monia järjestön videoita, musiikkia, audiodraamoja ja dramatisoitua raamatunlukua.
Liikkeen toiminta on erittäin järjestäytynyttä, ja sen hallinto on jaettu useisiin pieniin portaisiin. Sen ylin johto on Warwickissa, New Yorkin osavaltiossa sijaitseva hallintoelin. Kussakin maassa toimintaa johtaa haaratoimisto. Suomen haaratoimisto sijaitsee Vantaan Tikkurilassa. Haaratoimistoa johtaa niin sanottu haaratoimistokomitea. Sen lisäksi maa on jaettu alueisiin, joiden toimintaa ohjaa aluevalvoja, ja näitä Suomessa on kaksi. Alueet puolestaan on jaettu kierroksiksi. Jokaisella kierroksella on kierrosvalvoja, joka vuoroviikoin vierailee kaksi kertaa vuodessa kierroksensa jokaisessa seurakunnassa. Suomessa on 17 kierrosta.
Kierrokset muodostuvat seurakunnista, jotka ohjaavat paikallisten sananpalvelijoiden toimintaa. Kierrosvalvojia ja piirivalvojia sanotaan myös matkavalvojiksi. Seurakuntaa johtaa vanhimmisto, jonka valinnasta huolehtivat ylemmät portaat. Jokaisessa seurakunnassa on muun muassa vanhimmiston koordinaattori, palvelusvalvoja, sihteeri, Vartiotornin tutkistelun valvoja ja teokraattisen palveluskoulun valvoja. Useat näistä tehtävistä kiertävät vuosittain. Raamatun ohjeeseen perustuen vain miespuolisia käytetään seurakunnan valvojina ja opettajina. Lisäksi seurakunnissa on nimitettyjä avustavia palvelijoita, joista jokaisella saattaa olla jokin nimenomainen tehtävä kuten vastata seurakunnan kirjallisuudesta, huolehtia äänentoistolaitteista ja lavasta tai toimia konventeissa yleisöpalvelijoina. Kaikki vanhimmat ovat jossain vaiheessa ensin avustavia palvelijoita.
Jehovan todistajat käyttävät rahaa muun muassa haaratoimistojen ja konventtisalien rakentamiseen sekä seurakuntien rakentamien valtakunnansalien ylläpitoon. Koska Vartiotorni-seura julkaisee uskonnollista kirjallisuutta, rahaa tarvitaan myös painokoneiden ja -tarvikkeiden hankintaan ja huoltoon. Haaratoimistoissa tapahtuvan painamisen suorittavat haaratoimiston tiloissa asuvat vapaaehtoistyöntekijät, joille järjestetään ylläpito ja nimellinen rahallinen korvaus henkilökohtaisia tarpeita varten. Myös jotkin muut järjestölle kokoaikaista työtä tekevät, esimerkiksi lähetystyöntekijät, saavat korvausta. Kenellekään ei kuitenkaan makseta varsinaista palkkaa.
Kaikki toiminta rahoitetaan jäseniltä ja toiminnasta kiinnostuneilta saatavilla lahjoituksilla. Vartiotorni-seura myöntää lainaa yksittäisille seurakunnille, jotka haluavat rakentaa käyttöönsä valtakunnansalin tai peruskorjata sen.Järjestöllä oli 1990-luvulle saakka käytössä erityinen kirjallisuuden hinnasto, jonka perusteella veloitettaessa jokainen seurakunnan julistaja hankki maksullista kirjallisuutta omaan käyttöönsä ja edelleen myytäväksi saarnaamistyössä. Vuoden 1990 tammikuussa Yhdysvaltojen korkein oikeus päätti uskonnollista kirjallisuutta myyvän televisio-evankelistan Jimmy Swaggartin tapauksessa, että uskonnollisen kirjallisuuden myynnistä täytyi maksaa veroa. Vartiotorni-seura toimitti tapauksen oikeuskäsittelyn yhteydessä ns. amicus curiae -vetoomuksen, jolla se vetosi uskonnollisen kirjallisuuden myynnin verovapauden säilyttämisen puolesta. Maaliskuusta 1990 alkaen kirjallisuudella ei ollut Yhdysvalloissa enää hinnastoa, vaan kirjallisuuden tuottaminen rahoitettiin vapaaehtoisin lahjoituksin. Käytäntö levisi vuosikymmenen kuluessa kaikkiin maihin, joissa Jehovan todistajilla oli toimintaa.
Vartiotorni-seura ei ole julkaissut yleisön saataville lukuja omaisuudestaan tai toiminnan taloudellisesta laajuudesta. Vuonna 2003 Newsday.com-julkaisu sijoitti New Yorkiin rekisteröidyn Vartiotorni-seuran New York City Top Private Companies 2003 -listan 34. sijalle sen vuosittaisten noin 951 miljoonan dollarin tulojen perusteella.Entinen hallintoelimen jäsen Raymond Franz on esittänyt kritiikkiä omaisuuden asemasta Jehovan todistajien toiminnassa. Hän kertoo kirjassaan Crisis of Conscience Meksikon Jehovan todistajista. Franzin mukaan Meksikon lainsäädännön kiellettyä kaikilta uskonnollisilta järjestöiltä omaisuuden kuten kiinteistöjen omistamisen Vartiotorni-seura kehotti New Yorkin päätoimistosta käsin Meksikon Jehovan todistajia luopumaan julkisissa kokouksissa ja konventeissaan rukouksista ja lauluista sekä kenttäpalveluksessa Raamatun käytöstä voidakseen säilyttää valtakunnansalinsa hallinnassaan. He rekisteröityvät uskonnollisen yhdyskunnan sijaan kulttuuriyhdistykseksi, ja heidän kokoontumisiaan kutsuttiin ”kulttuuritapaamisiksi” ja seurakuntia ”yhtiöiksi”. Sellaisista nimityksistä kuin ”kaste” luovuttiin, jotta valtakunnansalit eivät olisi siirtyneet valtion hallintaan, vaikka kokoontumista tiloissa ei olisi rajoitettu. Franzin mukaan tämä järjestely säilytettiin aina lainmuutokseen 1990-luvun vaihteeseen saakka.
Jehovan todistajat tunnetaan rakennustyöstään.kenen mukaan? Kansainväliset ja alueelliset rakennusryhmät tekevät valtakunnansaleja ns. pikasali-menetelmällä. Pikasali tarkoittaa, että suuri ryhmä jäseniä rakentaa valtakunnansalin yhden tai kahden viikonlopun aikana valmiiden perustusten päälle. Myös suuret rakennusprojektit toteutetaan lähes kokonaan vapaaehtoisvoimin. Kaikki Jehovan todistajien seurakunnat Suomessa kokoontuvat nykyisin tarkoitukseen rakennetuissa valtakunnansaleissa.lähde?Järjestö osallistuu varojen salliessa jonkin verran hätäapuluontoiseen avustustyöhön. Afrikassa on avustettu järjestön hutu- ja tutsi-todistajia Ruandan verilöylyn aikaan. Humanitaarinen työ on ensisijaisesti muiden jäsenten auttamista. Paikoin liikkeen rakennuksia on voitu käyttää tilapäissuojina. Lääkkeitä ja vaatteita on jaettu muutamille kouluille ja orpokodeille Gomassa.
Jehovan todistajat ovat protestanttisten kirkkojen kanssa yhtä mieltä siitä, että Raamattu on uskon ja opin ylin ohje. Heidän mukaansa Raamattu on kaikilta osin erehtymätön ja ristiriidaton.
Liikkeen jäseniltä vaaditaan hallintoelimen kulloisenkin raamatuntulkinnan hyväksymistä, eikä päälinjoista poikkeavan näkemyksen muodostamista hyväksytä. Poikkeavan tulkinnan esille tuominen saattaa johtaa jopa erottamiseen seurakunnasta.
Jehovan todistajien raamatuntulkinta on liikkeen historian aikana kokenut lukuisia muutoksia. Jatkuvat oppimuutokset ovat liikkeen mukaan ”Raamatun ymmärtämisessä tapahtunutta edistymistä” ja ”valon kirkastumista”. Jehovan todistajat käyttävät puhekielessä ja kirjallisuudessa liikkeen kulloinkin voimassa olevasta raamatuntulkinnasta ja oppijärjestelmästä yleiskäsitettä ”totuus”.
Liikkeen piirissä on laadittu oma englanninkielinen raamatunkäännös, Uuden maailman käännös, josta suomennos on tehty. Kääntäjien mukaan siinä on pyritty mahdollisimman sanatarkkaan käännökseen alkutekstistä nykyenglantiin ja sitä kautta muihin kieliin. Jotkut raamatunoppineet arvostelevat Uuden maailman käännöksen käännösratkaisuja Jehovan todistajien raamatuntulkintaa tukeviksi.
Liikkeessä korostetaan Jumalan persoonanimen Jehova käyttöä. Jehovan todistajat eivät usko kolminaisuuteen. Jeesus Kristus on heidän mukaansa Jumalan poika, luotu olento. Jehovan todistajat uskovat, että Jeesus on tällä hetkellä Kuningas taivaassa. Hänellä on alku, kun taas Jehova Jumalalla ei ole alkua eikä loppua. Pyhä Henki taas on Jumalan toimiva voima. Heidän mukaansa ihminen on Jumalan luoma kokonaisuus, elävä sielu. Syntiinlankeemuksen jälkeen ihminen on luonnostaan kuolevainen, mutta hän voi saada kuolemattomuuden Jumalan lahjana (ns. konditionalismi). Ihmisen pelastus perustuu Jeesuksen kidutuspaalussa kärsimään kuolemaan, sovintouhriin eli lunnaisiin. Helvetin olemassaolo ikuisena kidutuspaikkana kiistetään. Syntiset ihmiset hävitetään Jumalan määräaikana olemattomiin (ns. annihilationismi).
Jehovan todistajien mukaan ihmiskunta on elänyt vuodesta 1914 lähtien Matteuksen 24. luvussa mainituissa ”viimeisissä päivissä”. He uskovat, että tulevaisuudessa Jehova Jumala poikansa Jeesuksen Kristuksen välityksellä hävittää nykyisen maailmanjärjestyksen ja sen kannattajat Harmageddonin sodassa. Sen jälkeen uskolliset kristityt ennallistavat maapallon Edenin puutarhan kaltaiseksi paikaksi, jossa ihmiset saavat asua ikuisesti. Harmagedonin jälkeen uskotaan alkavan ylösnousemus, jossa ennen Harmagedonia kuolleet uskolliset Jumalan palvelijat herätetään eloon kuolleista. Jeesus Kristus ja valitut 144 000 taivaassa olevaa johtavat ihmisiä paratiisin ennallistustöissä.
Tuhannen vuoden kuluttua Harmagedonista Kristus luovuttaa kuninkuuden takaisin Jumalalle, jolloin Harmagedonissa ”syvyyteen heitetty” Saatana päästetään vapaaksi koettelemaan viimeisen kerran ketkä ovat uskollisia Jumalalle. Tämän koetuksen jälkeen Jumala tuhoaa Saatanan lopullisesti. Jehovan todistajien mukaan ihmiset on ennen viimeistä koetusta saatettu takaisin samanlaiseen täydelliseen tilaan, jossa Adam ja Eeva alun perin olivat ennen syntiinlankeemusta.
Jehovan todistajien kastekäsitys on baptistinen eli sellainen, että kastaa kuuluu vain uskonsa tunnustaneita. Jehovan todistajien kasteet ovat baptistisen kastekäsityksen omaavien kristillisten yhteisöjen tapaisia sikälikin, että kaste toimitetaan upoksissa käyttämällä. Baptistisenkaan kastekäsityksen omaavat kristilliset yhteisöt eivät kuitenkaan pidä Jehovan todistajien kasteita pätevinä, koska Jehovan todistajat eivät tunnusta kolminaisuusoppia. Jehovan todistajat puolestaan eivät pidä pätevinä mitään muita kasteita kuin omiaan.
Jehovan todistajat uskovat raamatuntulkintansa pohjalta, että kristittyjä on kahta luokkaa: orjaluokan 144 000 voideltua, jotka kuolleessaan menevät taivaaseen hallitsemaan ihmiskuntaa Jeesuksen Kristuksen kanssa, ja maanpäälliseen paratiisiin pääsyä odottavat muut Jehovan palvojat. Apostolit, varhaiskristityt ja nykyisin noin 11 000 orjaluokan jäseneksi tunnustautuvaa muodostavat tuon 144 000 taivaallisen hallitsijan joukon.
Liikkeen jäsenet uskovat, että uskollisia Jumalan palvelijoita on ollut kautta ihmiskunnan historian aina Vanhan testamentin Aabelista alkaen. Maan päällä ollessaan Jeesus Kristus opetti totuuden Jumalasta ja perusti kristillisyyden. Heidän käsityksensä mukaan alkuperäinen kristillisyys kuitenkin turmeltui ja katosi apostolien ajan jälkeen. Tällöin kirkko alkoi kahmia itselleen maallista valtaa muuttaen opin osin pakanalliseksi ja yritti tukahduttaa puhtaan palvonnan. Jehovan todistajien jäsenet kuitenkin ajattelevat, että kaikkina vuosisatoina Jumalalla on ollut maan päällä ainakin joitakin vilpittömiä palvelijoita heihin kohdistuneesta vainosta huolimatta.
Liikkeen nykyinen toiminta alkoi 1870-luvun alkupuolella eräästä Raamattua tutkivasta ryhmästä Alleghenyssä Pennsylvaniassa. Heidät tunnettiin tuolloin raamatuntutkijoina. Yhteisön käsityksen mukaan Jehova Jumala alkoi tuolloin koota kansaansa. Adventisteilta vaikutteita saanut Raamatuntutkijat-ryhmän johtaja Charles Taze Russell julisti, että Jeesus oli jo läsnä näkymättömästi vuodesta 1874 alkaen. Samalla hän alkoi tutkia kriittisesti kristillisten kirkkojen oppeja. Jehovan todistajat uskovat, että vuonna 1919 Jumala havaitsi, että maan päällä vain nuo raamatuntutkijat saarnasivat Kristuksen näkymätöntä läsnäoloa ja puhdasta kristillistä oppia. Tämän pohjalta Jehovan todistajat uskovat, että he ovat ainoita tosikristittyjä ja että Jumala ohjaa yhteisöä.
Kokoontumispaikkoja ovat valtakunnansalit, jotka ovat heidän jumalanpalveluspaikkojaan. Valtakunnansalit ovat yleensä yksinkertaisia ja vaatimattomasti koristeltuja. Jumalanpalveluksessa ei käytetä kuvia, joten saleissa ei myöskään ole ikoneita eikä uskonnollista kunnioitusta saavia maalauksia. Miehet hoitavat seurakunnissa opetuksen. Palveluksessa seurakuntalaiset kutsuvat toisiaan yleensä veljiksi ja sisariksi, esimerkiksi veli Virtanen. Kokouksia on yhteensä 3–4 tuntia viikossa. Joka kokouksessa käsitellään raamatullisia aiheita eri tavoilla.
Erityisesti yleisölle suunnattu kokous on sunnuntaina pidettävä 30 minuutin mittainen yleisöesitelmä ja sen jälkeen tapahtuva tunnin mittainen Vartiotorni-lehden tutkistelu. Tutkistelussa käydään läpi yksi lehden Raamattua tulkitsevista artikkeleista. Artikkelit on jaettu numeroituihin kappaleisiin. Niin sanottu Vartiotornin yhteenvetojen lukija lukee kappaleen kerrallaan, ja tämän jälkeen puheenjohtaja esittää yleisölle lehteen painetut, luettuun kappaleeseen kuuluvat kysymykset. Vastaukset löytyvät yleensä suoraan kappaleista, mutta osa kysymyksistä on luonteeltaan pohtivia, ja erityisesti kokeneemmat Jehovan todistajat esittävät niihin vastauksena liikkeen opin puitteissa olevia näkökulmia.
Arkena on valtakunnansalissa yksi kokous Kristityn elämä ja palvelus, joka aloitti vuoden 2016 alusta.Kokous kestää kokonaisuudessaan 1 h 45 min ja sen osat ovat: 
Jumalan sanan aarteita. Ohjelmassa käsitellään viikoittaisen raamatunlukuohjelman piirteitä.
Valmennusta kenttäpalvelukseen. Käsittelee nimensä mukaisesti saarnaamistyön eri muotoja, sisältää pari-kolme harjoitustehtävää.
yksi tai kaksi osuutta, jotka auttavat kuulijoita soveltamaan Raamatun periaatteita (15 min)
Seurakunnan raamatuntutkistelu, käsitellään kysymyksin ja vastauksin. (30 min)Aiemmin seurakuntalaiset lisäksi kokoontuivat arkena pienissä määrätyissä ryhmissä yksityiskoteihin kirjantutkiskeluksi kutsuttuun tilaisuuteen, mutta vuoden 2009 alusta alkaen seurakunnan kirjantutkiskelu valtakunnansalilla korvasi yksityiskodeissa pidettävän tilaisuuden. Kokousten ohjelma ja käytettävät julkaisut ovat yhtenäiset kautta maailman, joten missä tahansa päin maailmaa Jehovan todistajat käyvät läpi kokouksissa saman aineiston. Seurakunnan kokoukset aloitetaan ja päätetään yhteislaululla (nk. Valtakunnan laulut) ja rukouksella, jonka pitää joku veljistä lavalta salin etuosasta. Myös kokousten välissä lauletaan. Kokous päättyy lauluun ja rukoukseen.
Kokousten lisäksi Jehovan todistajat järjestävät suurempia tapahtumia, konventteja, kolme kertaa vuodessa: kaksi pienempää kierroskonventtia, joihin kokoontuvat kaikki kierroksen osan seurakunnat (yleensä 5–7 seurakuntaa ja noin 500 henkeä), ja isompi aluekonventti kesällä, johon kokoontuvat piiriin kuuluvat jäsenet (yleensä noin 4 000–6 000 Jehovan todistajaa kerralla. Kesän aluekonventit Suomessa järjestetään tavallisimmin Helsingissä, Tampereella ja Oulussa. Lisäksi on ruotsinkielinen aluekonventti Hämeenlinnassa. Yhteispohjoismainen englanninkielinen aluekonventti kiertää vuorovuosin eri Pohjoismaissa. Vuonna 2016 se pidettiin Helsingissä. Konventtisalit, joissa kierroskonventit pidetään, ovat ulkoasultaan samanlaisia kuin pienemmät valtakunnansalit. Suomessa on kolme konventtisalia, yksi Hämeenlinnassa, yksi Varkaudessa sekä Oulun konventtisali Ouluun kuuluvassa Kellossa.
Liikkeessä ei hyväksytä uskonnollisten symbolien, kuten ristin tai kuvien, käyttöä. Kuvien ja symbolien käyttöä pidetään epäjumalanpalveluksena. Vaikka risti oli vielä osittain käytössä Russellin aikana, nykyisin Jehovan todistajat eivät käytä ristiä perustellen sitä seuraavasti:
Jeesuksen teloitusväline ei saa olla arvostuksen kohde, koska se on surmaamisväline.
Risti tuli heidän mukaansa varhaiseen kristinuskoon pakanakäännynnäisten mukana. Perusteina käytetään sitä, että monet muinaiset pakanakansat, kuten egyptiläiset ja babylonialaiset, käyttivät ristejä uskonnollisissa toimituksissa.Risti ja kruunu seppeleen ympäröimänä oli raamatuntutkijoiden ja myöhemmin Jehovan todistajien tunnus vuosina 1891–1931. Ristin käytöstä luovuttiin, kun liikkeessä alettiin tulkita ristin liittyvän pakanallisiin uskontoihin. Tunnus, jossa risti esiintyy, on liikkeen perustajan Charles Taze Russellin haudalla. Nykyisin ristiä ei käytetä osana visuaalista ilmettä julkaisuissa tai liikkeen logossa, vaan ristin ja kruunun on korvannut torni.
Liikkeessä ei myöskään hyväksytä kirkollisten juhlapyhien viettoa, koska joulun, pääsiäisen, juhannuksen ja muiden juhlapyhien alkuperä on Jehovan todistajien käsityksen mukaan pakanuudessa. Lisäksi kyseisiin juhliin liittyy heidän mukaansa pakanuudesta peräisin olevia tapoja, kuten joulukuusi ja pääsiäismunat, sekä joskus myös moraalittomuutta. Ainoa vuotuinen uskonnollinen juhlapäivä, jota Jehovan todistajat viettävät, on Jeesuksen kuoleman muistojuhla eli muistonvietto keväällä, juutalaisen pesahin aikoihin.
Jokaisen seurakunnan jäsenen odotetaan saarnaavan mahdollisuuksiensa mukaan haluamallaan tavalla. Tavallisesti Jehovan todistajat tunnetaan ovelta ovelle -saarnaamisestaan. Kunkin kalenterikuukauden lopussa kukin seurakunnan jäsen palauttaa seurakuntaansa raportin, jossa ilmoitetaan kuukauden ajalta julistamistyön määrä sekä tiedot saarnaamistyössä jaetuista painotuotteista. Jokaisen kastetun todistajan on tehtävä saarnaamistyötä vähintään tunti kuukaudessa, mikä voi käytännössä olla vaikkapa keskustelua hengellisistä asioista ei-uskovan sukulaisen kanssa. Seurakunnassa ei voi saada vastuutehtäviä, ellei käytä saarnaamistoimintaan riittävästi aikaa. Poikkeuksena yhden tunnin vaatimuksesta voi seurakunnan vanhimmista muodostettu palveluskomitea sallia erityistapauksessa raportoinnin saarnaamistyötä vain 15 minuuttia kuukaudessa. Kevennetyn järjestelyn pariin voi päästä, mikäli saarnaaminen on hankalaa esimerkiksi iän tai sairauden vuoksi. Mikäli jäsen ei raportoi kuukaudessa vähintään yhtä tuntia tai kevennetyssä tapauksessa 15 minuuttia, häntä kutsutaan epäsäännölliseksi julistajaksi. Mikäli raportoimattomuus edelleen jatkuu puolen vuoden ajan, julistajasta tulee toimeton.
Jehovan todistajien seurakunnissa kurinpidon hoitaa vanhimmisto. Vanhimmistoilla on käytettävissään Vartiotorni-seuran julkaisema kirja Kiinnittäkää huomiota itseenne ja koko laumaan, jossa annetaan muun muassa kurinpitomenettelyä koskevia yksityiskohtaisia ohjeita vanhimmille. Tavallinen liikkeen jäsen ei voi saada kirjaa katsottavaksi, eikä siihen viitata muussa liikkeen julkiseksi tarkoittamassa materiaalissa. Kirjan ohjeistuksia täydennetään aika ajoin. Kurinpitotoimia ovat muun muassa julkinen ojennus ja erottaminen. Erottamista edeltää seurakunnallisen oikeusistuimen eli oikeuskomitean istunto, jossa henkilön synnin vakavuutta arvioidaan ja päätetään mahdollisesta kurinpitotoimista. Erottamisen jälkeen vanhimmiston jäsenet pyrkivät käymään kunkin erotetun luona kerran vuodessa ohjatakseen hänet takaisin seurakunnan piiriin.
Esimerkiksi seuraavat synnit luokitellaan sellaisiksi vakaviksi synneiksi, jotka katumattomina tekoina johtavat erottamiseen seurakunnasta:
Luopumus: se, että kiistää jonkin Jehovan todistajien perusopetuksista tai osallistuu aktiivisesti muun uskontokunnan toimintaan 
Se, ettei karta verta (verensiirtojen ottaminen, veren luovuttaminen, veren syöminen)
Ehdokkaaksi asettuminen poliittisissa vaaleissa tai poliittinen toiminta esimerkiksi puolueissa
Virallisella ilmoituksella. Henkilö voi joko suullisesti tai kirjallisesti ilmoittaa, ettei hän halua enää olla Jehovan todistaja.
Omalla toiminnallaan. Henkilö voi omalla käytöksellään osoittaa, ettei hän enää kuulu Jehovan todistajiin.
Liikkeessä tuomitaan jyrkästi jäsenten kanssakäyminen seurakunnasta erotettujen tai eronneiden kanssa ei-välttämättömissä asioissa. Erottamisesta sanotaan:
»Tämä merkitsee sitä, että uskolliset kristityt eivät ylläpidä hengellistä toveruutta kenenkään seurakunnasta erotetun kanssa. Mutta tähän sisältyy muutakin. Jumalan sanassa sanotaan, että meidän ei pidä ’edes syödä sellaisen kanssa’ (1. Kor. 5:11). Me siis vältämme myös muuta toveruutta erotetun kanssa. Tähän sisältyvät muun muassa retket, juhlat, pallopelit, ostoksilla tai teatterissa käynnit ja ateriointi erotetun kanssa joko kotona tai ravintolassa.» (Valtakunnan Palveluksemme 8/2002 s. 3)
Jehovan todistajat kehottavat liikkeen jäseniä välttämään läheistä kanssakäymistä myös sellaisten perheenjäsenten ja sukulaisten kanssa, jotka ovat eronneet tai tulleet erotetuiksi seurakunnasta. Samassa taloudessa asuvista kuitenkin sanotaan: ”Merkitseekö tämä sitä, että kristittyjen, jotka elävät erotetun perheenjäsenen kanssa samassa taloudessa, on vältettävä puhumista, syömistä ja päivittäistä kanssakäymistä hänen kanssaan? Vartiotornissa 15.4.1991 sivun 22 alaviitteessä sanotaan: ”Jos kristityssä huonekunnassa on erotettu sukulainen, hän on silti mukana huonekunnan normaaleissa jokapäiväisissä töissä ja toimissa.” Näin ollen perheenjäsenten päätettäväksi jää, missä määrin erotettu voisi olla mukana yhteisillä aterioilla ja muissa perheen toimissa. Toisaalta he eivät halua antaa veljille seurakunnassa sellaista vaikutelmaa, että kaikki on samoin kuin ennen erottamista.” – – ”[Perheenjäsenen erottaminen tai eroaminen] merkitsee muutoksia siihen hengelliseen yhteenkuuluvuuteen, joka on saattanut vallita kodissa.” Jos erotettu sukulainen asuu omassa taloudessa, kuten kotoa pois muuttanut aikuinen lapsi tai aikuiset sisarukset, yhteydenpito tällaiseen voidaan lopettaa lähes kokonaan:
»Saattaa olla mahdollista, että tuon sukulaisen kanssa ei tarvitse olla juuri lainkaan tekemisissä. Ja jos jotkin perheasiat vaatisivatkin yhteydenottoa, niin se rajoitettaisiin epäilemättä mahdollisimman vähiin – – Uskollisten kristittyjen on pyrittävä välttämään tarpeetonta kanssakäymistä tällaisen sukulaisen kanssa ja rajoitettava jopa liiketoimet minimiin.» (Valtakunnan Palveluksemme 8/2002 s. 4)
Erotetulla on mahdollisuus palata takaisin Jehovan todistajaksi, mikäli hän on lakannut menettelemästä tai ajattelemasta tavalla, jonka takia hänet erotettiin. Mikäli erotettu tulee valtakunnansalille päästäkseen takaisin seurakunnan piiriin, hänet ohjataan vanhimmiston jäsenten puheille. Seurakunnan jäsenet eivät keskustele erotetun kanssa myöskään valtakunnansalilla sinä aikana, kun erotettu osoittaa katumustaan käymällä kokouksissa. Takaisinpääsyyn edellytettävä aika saattaa tapauksesta riippuen kestää muutamista kuukausista vuosiin. Erotetun tai eronneen, joka haluaa liittyä takaisin seurakuntaan, tulee osoittaa takaisinottoanomus hänet erottaneelle oikeuskomitealle. Komitea harkitsee anomusta ja antaa tarvittaessa ohjeita kuinka erotetun tulisi menetellä täyttääkseen paremmin vaatimukset takaisin ottamiseen. Mikäli erotettu hyväksytään takaisin seurakunnan jäseneksi, seurakuntalaiset, sukulaiset ja ystävät voivat jälleen tervehtiä, keskustella ja olla hänen kanssaan muutoinkin tekemisissä.
Mikäli liikkeen jäsen toistuvasti seurustelee seurakunnasta erotettujen tai eronneiden henkilöiden kanssa, seuraa siitä mahdollisten seurakunnallisten luottamustehtävien menetys ja lopulta seurakunnasta erottaminen. Sitä, joka on itse eronnut seurakunnasta, kohdellaan samalla tavalla kuin erotettua. Erottaminen koskee vain kastettua seurakunnan jäsentä. Niitä, jotka eivät ole käyneet kasteella ja jotka poistetaan tai poistuvat itse seurakunnan toiminnasta, ei kohdella edellä mainitulla tavalla, vaan kastetut liikkeen jäsenet voivat edelleen olla heidän kanssaan tekemisissä omantuntonsa mukaan.
Jehovan todistajien opit painottavat yleensä rehellistä työtä sekä verojen, maksujen ja muiden velvoitteiden suorittamista samoin kuin kohtuullisuutta alkoholin käytössä. He pyrkivät noudattamaan lainsäädäntöä niin kauan kuin se ei ole ristiriidassa heidän vakaumuksensa kanssa.
Jehovan todistajat uskovat, että kristittyjen täytyy pysyä puolueettomina suhteessa yhteiskuntaan ja poliittisiin järjestelmiin. Siksi he eivät pidä puolueisiin kuulumista sopivana. Jehovan todistajat eivät myöskään äänestä eivätkä asetu ehdokkaiksi poliittisissa vaaleissa.
Ensimmäisen maailmansodan jälkeen Vartiotorni-seura on edellyttänyt seurakuntien jäseniltä asepalveluksesta ja vuoteen 1996 asti siviilipalveluksesta kieltäytymistä. Jehovan todistajia on tästä syystä vangittu, ja kieltäytyminen on toisinaan aiheuttanut liikkeen jäsenille vakavia vaikeuksia totalitaarisissa maissa. Toisen maailmansodan aikana Saksassa noin 2 000 liikkeen jäsentä menehtyi keskitysleireillä ja vankiloissa kieltäydyttyään esittämästä natsitervehdystä ja palvelemasta asevoimissa. Jehovan todistajiin kohdistettiin väkivaltaa myös joissakin muissa maissa, sillä heidän katsottiin olevan uhka sotaponnisteluille ei-nationalistisen maailmankatsomuksensa vuoksi. Tämän jälkeen Vartiotorni-seuran toiminta kiellettiin esimerkiksi Kanadassa, Australiassa ja Suomessa. Suomessa Vartiotorni-seuran toiminnan kieltämistä edelsi sen julkaisujen Hallitus ja rauha ja Vapaus kansoille takavarikointi 18.1.1940 oikeusministeriön päätöksellä.
Vaikka Jehovan todistajista eroaminen on sinänsä helppoa, entisten jäsenten mukaan eroaminen koetaan kuitenkin vaikeaksi, sillä Jehovan todistajiksi jääneet ystävät, perheenjäsenet ja sukulaiset pakotetaan karttamaan seurakunnasta erotettua tai eronnutta. Seurakuntien sisäisen oikeudenkäytön piirteiden, kuten kielteiseen suhtautumiseen seurakunnan jäsenten välisiin maallisiin oikeudenkäynteihin, on pelätty edesauttavan muun muassa lasten hyväksikäyttäjien toimintaa.lähde? Esimerkkinä tästä on toimintaa arvostellut entinen hallintoelimen avustaja Barbara Anderson.Ranskassa vuonna 1996 parlamentaarinen selvitystyöryhmä luokitteli järjestön yhdeksi 173 vaaralliseksi epäillyistä lahkosta, joita tarkkailemaan perustettiin erityinen toimielin. Sittemmin Jehovan todistajien toiminnan verovapaus Ranskassa poistettiin ja valtio vaati Ranskan Jehovan todistajilta suurta jälkiveroa takautuvasti vuosilta 1993–1996. Euroopan ihmisoikeustuomioistuin teki vuonna 2011 päätöksen, että Ranska on tässä rikkonut Jehovan todistajien oikeuksia, ja heinäkuussa 2012 se määräsi Ranskan maksamaan 4,5 miljoonaa euroa todistajille.[1][2] Venäjällä oikeus päätti maaliskuussa 2004 kieltää liikkeen toiminnan Moskovan alueella. Oikeuden mielestä liikkeen käytännöt rikkovat perheitä, ajavat itsemurhaan ja uhkaavat sen jäsenten terveyttä kieltämällä verensiirrot. Kulttien ja uususkontojen toimintaa käsittelevä järjestö tosin toteaa, että ”kulttien vastaisten liikkeiden asennetta Jehovan todistajia ja muita uskonnollisia yhteisöjä kohtaan pidetään ihmisoikeusasianajajien piirissä syrjivänä; useimmat kulttien vastaiset järjestöt eivät ole pystyneet toimittamaan väitteidensä tueksi todisteita; useimmat järjestöt eivät ole maininneet Jehovan todistajien panosta uskonnonvapauden puolesta”.Venäjän korkein oikeus on julistanut Jehovan todistajain hallintokeskuksen ääriliikkeeksi 20. huhtikuuta 2017. Päätös merkitsee YLEn mukaan sitä, että sen toiminta katsotaan kielletyksi ja varat takavarikoidaan.
Jehovan todistajien Vartiotorni-seura haki vuonna 1991 YK:n tiedotusosaston NGO-liittolaisjäsenyyttä, ja se hyväksyttiin NGO-jäseneksi vuonna 1992. Vartiotorni-seuran erikoisalaksi mainittiin ihmisoikeudet, ja se julkaisi tuona aikana muutamia YK:ta ja ihmisoikeuksia myönteisessä valossa käsitteleviä kirjoituksia etenkin Herätkää!-lehdessä. Jehovan todistajat osallistuivat eri järjestöjensä kautta myös YK:n ihmisoikeuskomission toimintaan.Liittolaisjäsenyys päättyi vuonna 2001 vain päiviä sen jälkeen, kun jäsenyys tuli julkisuuteen, ja esiin nostettiin se, että Jehovan todistajat pitävät teologiassaan YK:ta Ilmestyskirjan petona ja ovat maininneet sen olevan ”Jumalan valtakunnan Jumalaa pilkkaava väärennös” ja että he ovat jo vuosia arvostelleet muita uskontokuntia yhteistyöstä YK:n kanssa.Lukuisista yhteydenotoista johtuen YK julkaisi 4.3.2004 internetsivuillaan asiaa koskevan tiedotteen, jossa mainittiin Jehovan todistajien YK-liittolaisuuteen vaaditun muun muassa, että järjestö jakaa YK:n peruskirjan ihanteet. Uskontokunta ei ole kommentoinut tapausta.
Jehovan todistajat uskovat, että kristittyjen tulee pidättäytyä väkivallasta ja aseellisen puolustuksen harjoittelemisesta. Asepalveluksen suorittamisesta kieltäytyminen on johtanut tuhansien asevelvollisuusikäisten Jehovan todistajien vangitsemisiin eri maissa. Jehovan todistajat kieltäytyivät vuosikymmenien ajan myös asepalvelusta korvaavan siviilipalveluksen suorittamisesta. Vartiotorni-seura perusteli siviilipalveluksesta kieltäytymistä muun muassa siten, että siviilipalvelus oli tarkoitettu pelkästään asepalveluksen korvikkeeksi, ja sen suorittaminen rikkoisi Raamatussa kristityille annettua kehotusta pysytellä puolueettomina. Nämä perustelut kumottiin ja näkemystä siviilipalveluksesta muutettiin vuonna 1996, jolloin Vartiotorni-lehti salli liikkeen jäsenille siviilihallinnon alaisen, ei-sotilaallisen siviilipalveluksen suorittamisen. Ennen muutosta tuhannet Jehovan todistajat eri maissa kärsivät vankilatuomion kieltäydyttyään asepalveluksesta ja myös sitä korvaavasta siviilipalveluksesta.
Useat Euroopan maat, kuten Ruotsi, Saksa, Hollanti, Ranska, Puola ja Suomi, ovat sittemmin toisen maailmansodan jälkeisenä ajanjaksona eri järjestelyjä käyttäen vapauttaneet Jehovan todistajat rauhanaikaisen asepalveluksen ja siviilipalveluksen suorittamisesta. Muualla maailmassa vapautus palveluksesta on annettu esimerkiksi Israelissa, Armeniassa ja Kirgisiassa. Sellaisissa maissa, joissa Jehovan todistajilla ei ole vapautusta, kuten Kreikassa ja Venäjällä, monet heistä suorittavat nykyisin siviilipalveluksen. Joulukuussa 2005 yli tuhat Jehovan todistajaa oli aseistakieltäytymisen takia vangittuna Etelä-Koreassa, koska maan lainsäädäntö ei tunne lainkaan mahdollisuutta siviilipalvelukseen.
Suomessa vuonna 1987 voimaan tulleen lain mukaan Jehovan todistajien oli mahdollisuus saada vapautus asevelvollisuuden suorittamisesta rauhan aikana. Asevelvollisuusikäinen Jehovan todistaja sai seurakunnan todistuksella lykkäystä kolme vuotta kerrallaan kunnes täytti 28 vuotta, jolloin hänet seurakunnan jäsenenä vapautetaan rauhanaikaisesta palveluksesta. Poikkeuslaki kumottiin alkuvuodesta 2019. Muutos astui voimaan 1. huhtikuuta 2019.
Ennen vapautuslain voimaantuloa Jehovan todistajat tuomittiin totaalikieltäytyjinä vapausrangaistuksiin. Toisen maailmansodan aikana tuomio kieltäytymisestä oli esimerkiksi kolme ja puoli vuotta kuritushuonetta. Vuodesta 1947 vuoteen 1961 kieltäytyviä Jehovan todistajia pidettiin Hangon Rannikkopatteriston järjestämässä ja vartioimassa leirissä Tammisaaren ulkosaaristossa Hästö-Busön linnakesaarella 240 vuorokautta, jonka päälle annettiin 3–6 kuukauden vankeusrangaistus. Vuonna 1959 kieltäytymisrangaistuksia pidennettiin. Vuodesta 1961 lähtien Jehovan todistajat määrättiin palvelemaan Karvian erityistyölaitokseen, joka perustettiin vuonna 1960 lakkautetun Karvian varavankilan tilalle. Karvian erityistyölaitoksessa Jehovan todistajien pakollinen palvelusaika oli noin kaksi vuotta, ja se oli suoritettava suljettuna, ilman mahdollisuutta liikkua laitoksen alueella tai sen ulkopuolella. Laitoksen olosuhteita alettiin julkisuudessa luonnehtia keskitysleirimäisiksi.Presidentti Urho Kekkonen vieraili laitoksessa elokuussa 1968 ja laitos suljettiin vuonna 1969. Jehovan todistajia alettiin tuomita muiden kieltäytyjien tavoin yhdeksän kuukauden vankeusrangaistuksiin, kunnes vapautusmenettely astui voimaan vuonna 1987.
Puolustusministeriö ilmoitti 4. joulukuuta 2006 aikeista asettaa työryhmä selvittämään Jehovan todistajien asevelvollisuuden suorittamisesta vapauttamisen tarpeellisuutta. Jehovan todistajien maanpuolustusvelvollisuutta selvittänyt toimikunta, joka asetettiin tehtäväänsä 14.3.2007, sai toimeksiannokseen selvittää Jehovan todistajien vapauttamisesta asevelvollisuuden suorittamisesta eräissä tapauksissa annetun lain tarpeellisuuden ja suhteen perustuslain säännöksiin sekä tehdä ehdotuksen sääntelyn uudistamiseksi. Toimikunta ei kyennyt tekemään lainsäädännöllistä ehdotusta asian ratkaisemiseksi vaan päätyi ehdottamaan asiasta laajaa lausuntokierrosta.Vuonna 2008 järjestetyltä laajalta lausuntokierrokselta saadut lausunnot olivat siinä määrin keskenään erimielisiä, että asiaan ei saatu lausuntokierroksen kautta ratkaisua. Vuonna 2009 Puolustusvoimat pyysi ulkomailta lausuntoja siitä, miten asia on muissa maissa hoidettu. Puolustusministeriön tarkoitus oli perustaa jälleen työryhmä pohtimaan Jehovan todistajien vapautusta asevelvollisuudesta.Suomen Jehovan todistajien tiedottajan mukaan Jehovan todistajat kieltäytyvät ”asevelvollisuuden suorittamisesta sen kaikissa muodoissa” ja sen takia edelleen myös ”maanpuolustusvelvollisuudesta johdetusta” siviilipalveluksesta. Vuosittain noin 150 Jehovan todistajaa on hakenut kutsunnoissa lykkäystä Jehovan todistajien nyt kumotun vapautuslain perusteella.
Järjestön jäsenten moraalikäsitykset perustuvat liikkeen raamatuntulkintaan. He uskovat, että Raamatun mukaan ihmiselämä alkaa hedelmöityksestä, joten aborttia pidetään murhana. Homoseksuaalisuuden, esiaviollisen ja avioliiton ulkopuolisen seksin harjoittamista pidetään vakavana syntinä eli seurakunnasta erottamisen perusteena. Jumalanpalveluksessa pukeutuminen pidetään siistinä: länsimaissa kuten Suomessa miehet pitävät kokouksissa ja muissa hengellisissä kokoontumisissa pukua ja naiset mekkoa tai hametta. Viihde, joka sisältää rahan tai omaisuuden ihannointia, väkivaltaa, seksiä tai spiritismiä, tuomitaan. Korvakorut tai pitkät hiukset voivat miehillä estää vastuullisen aseman tai muiden tehtävien saamisen seurakunnan toiminnassa. Myöskään partaa ei pidetä suositeltavana, riippuen osin paikallisesta kulttuurista. Tärkeänä pidetään hyvää käytöstä ja lähimmäisenrakkautta sekä seurakunnassa että sen ulkopuolella.
Jehovan todistajien opetuksen mukaan seurustelun tulee aina vakavasti tähdätä avioliittoon. Seurustelua suositellaan vain toisen kastetun Jehovan todistajan kanssa. Liikkeen ohjeiden mukaan seurustelevan parin tulee välttää kahdestaan oleskelua sellaisissa tiloissa, joissa he saattaisivat syyllistyä sukupuoliseen kanssakäymiseen tai hellyydenosoituksiin, joita järjestö pitää sopimattomina. Tämän vuoksi järjestön ohjeissa suositellaan, että seurustelevalla parilla on mukanaan aina ”esiliina” eli seuralainen, kun he viettävät aikaa paikassa, joka ei ole julkinen tila.Jehovan todistajia kehotetaan avioitumaan vain toisen todistajan kanssa. Sen perustana pidetään Raamatussa 1. Korinttilaiskirjeessä (1. Kor. 7:39) annettua neuvoa avioitua ”vain Herrassa”. Ulkopuolisen kanssa avioituminen ei johda erottamiseen seurakunnasta, mutta joitakin seuraamuksia on: esimerkiksi kaikkien seurakunnassa suoritettavien tehtävien menettäminen. Jos ulkopuolisen kanssa avioituneen vanhemmat hyväksyvät avioliiton tai antavat sille ”hiljaisen hyväksynnän”, voi seurauksena olla palvelusetujen, kuten vanhimmistossa palvelemisen, menettäminen.
Perhe-elämässä noudatetaan tulkintaa Raamatun antamasta mallista. Mies on perheen pää ja tekee lopulliset päätökset. Vaimon tehtävä on tukea ja neuvoa miestä sekä kunnioittaa tehtyjä päätöksiä. Miestä kehotetaan rakastamaan sekä kunnioittamaan vaimoaan ja hoitamaan perhettään kuten Kristus seurakuntia. Perheessä aviomiehen tulee kantaa vastuu päätöksistä ja niiden seurauksista Jumalan edessä. Hänen tulee ottaa huomioon vaimonsa toiveet ja perheen etu. Vanhemmilla on vastuu opettaa lapsiaan. Tämä tapahtuu osittain perhetutkiskelumenetelmällä, jossa tutkitaan Vartiotorni-seuran julkaisemaa materiaalia. Lapsia ei kasteta syntyessä, vaan kaste tapahtuu lapsen omasta päätöksestä.
Avioliittoa pidetään pyhänä, eikä sitä pidä purkaa muulloin kuin uskottomuuden vuoksi. Jos avioliitto puretaan perusteetta, osapuolet eivät voi tahoillaan avioitua uudelleen ennen kuin uskottomuus on osoitettu. Syynä on se, että Jehovan todistajat katsovat perusteetta puretun avioliiton olevan yhä voimassa Jumalan ja seurakunnan edessä, kunnes aviorikos on tapahtunut. Jos kuitenkin avioidutaan uudelleen, ”luvatta” avioituva yleensä erotetaan seurakunnasta.
Jehovan todistajien mukaan seksi kuuluu vain avioliittoon. Kaikkea seksuaalista käyttäytymistä muun kuin vihityn aviopuolison kanssa pidetään syntinä. Myös itsetyydytys on kiellettyä, vaikkakaan sitä ei pidetä vakavana syntinä, vaan epäpuhtaana tapana, jonka harjoittamisesta tulee pyrkiä eroon muun muassa rukoilemalla anteeksiantoa Jumalalta. Ehkäisyä ei kielletä, vaan seurakunnan jäsenille annetaan valinnanvapaus päättää elämänsä suunnasta: hankkiako perhe vai ei. Molempiin vaihtoehtoihin on jehovan todistajien mukaan löydettävissä raamatullisia perusteita. Aborttia ei hyväksytä. Jehovan todistajat uskovat, että avioparienkin tulisi käyttää kohtuullista itsehillintää keskinäisessä seksuaalisessa kanssakäymisessään.
Jäsenet saavat käyttää alkoholia, mutta humalahakuinen juominen on syntiä, ja alkoholismi voi olla erottamisen peruste. Tupakointi on liikkeen jäseniltä kiellettyä, koska se saastuttaa elimistöä 2. Korinttilaiskirjeen 7:1:n mukaisesti. Se kiellettiin 1970-luvulla, jolloin seurakunnan jäsenellä, joka tupakoi, oli puoli vuotta aikaa lopettaa tai hänet erotettaisiin seurakunnasta. Huumeiden käyttöä pidetään niin ikään syntinä. Lääkärin määräämiä lääkkeitä sen sijaan saa käyttää ohjeen mukaan.
Jehovan todistajat suhtautuvat kielteisesti jäsentensä läheiseen ystävystymiseen ulkopuolisten kanssa. Jäseniä ei kannusteta osallistumaan aktiivisesti esimerkiksi koulun kerhoihin, urheiluseurojen tai kansalaisjärjestöjen toimintaan. Kuitenkin kehotetaan olemaan avoin ja huomaavainen kaikille uskonnosta, rodusta, sukupuolesta tai iästä riippumatta.
Jehovan todistajien mukaan erityisesti entiset Jehovan todistajat levittävät siitä televisiossa ja sanomalehdissä joskus valheellisia tai vääristeltyjä tietoja. Tiedotusvälineissä on kerrottu tapauksista, joissa Jehovan todistaja on kieltäytynyt verensiirrosta tai kieltänyt sellaisen antamisen lapselleen, ja esitetty syytöksiä hyväksikäyttötapausten peittelystä seurakunnissa. Jehovan todistajien johto kieltää kaikki heitä kohtaan esitetyt syytökset ja pitää niitä vastustajien organisoimana panetteluna.Järjestö syyttää entisiä aktiivisia jäseniään eli luopioita vääristelyiden, valheiden ja puolitotuuksien levittämisestä. Jehovan todistajat suhtautuvat erittäin kielteisesti siihen, että entiset jäsenet ovat arvostelleet Jehovan todistajien toimintatapoja ja opetuksia julkisuudessa ja internetissä. Järjestö suosittelee, että seurakuntalaiset välttäisivät hakukoneiden käyttämistä etsittäessä tietoa Jehovan todistajista, sillä niiden kautta voi joutua entisten jäsenten ylläpitämille sivustoille. Todistajat ovat yhä suorasukaisemmin kieltäneet jäseniään lukemasta internetistä aineistoa, jossa Jehovan todistajien uskonkäsityksiä tai toimintatapoja arvostellaan, vaikka muutoin todistajat mielellään hakeutuvat hengellisiin keskusteluihin eri tavalla ajattelevien kanssa. Tällaisten kriittisten tekstien lukemisen pelätään heikentävän Jehovan todistajien uskoa, koska entiset Jehovan todistajat eroavat muista keskustelukumppaneista siten, että he ovat joskus itsekin uskoneet Jehovaan, ja uskonsa menetettyään arvostelevat entisten veljiensä toimintaa. Jehovan todistajat uskovat, että heihin kohdistettu kritiikki muiden kuin entisten jäsenten taholta on vainoa, joka kohdistuu heihin syyttä, ja että se todistaa Jehovan todistajien olevan se ns. tosi uskovien ryhmä, jota vainotaan Raamatun ennustusten toteutumiseksi.Vartiotorni-seura on viime aikoina puolustanut oikeuksiaan aktiivisemmin Internetissä julkaistua aineistoa vastaan. Tammikuussa 2006 The Guardian kertoi verkkoversiossaan, että lainauksia Vartiotorni-seuran julkaisemasta kirjallisuudesta esittänyt suosittu kanadalainen sivusto Quotes.Watchtower.ca suljettiin. Jehovan todistajien laillinen yhdistys oli esittänyt sivuston pitäjälle 100 000 Kanadan dollarin haasteen sulkea sivusto vedoten tekijänoikeusrikkomuksiin ja syyttämällä tekijää siitä, että tämän päätarkoitus on kiusata asianomistajaa lainaamalla valikoidusti Jehovan todistajien julkaisemaa kirjallisuutta.
Jehovan todistajat kieltäytyvät verta sisältävien elintarvikkeiden käyttämisestä ja verensiirroista. Tämä opetus perustuu heidän käsitykseensä Raamatun käskystä ”karttaa verta”. Heidän mukaansa verta ei saa säilyttää myöhempää käyttöä varten, ja siksi he pitävät myös veren luovuttamista sopimattomana. Kieltäytyminen verestä koskee kokoveren lisäksi myös verestä erotettuja punasoluja, valkosoluja, veriplasmaa ja verihiutaleita. Edellisistä eroteltujen veren osien, kuten hemoglobiinin ja albumiinin, vastaanottaminen jätetään nykyisin kunkin liikkeen jäsenen henkilökohtaisesti harkittavaksi. Tätä perustellaan muun muassa sillä, että sikiö saa raskauden aikana äidiltään joitakin veren pienempiä osasia.
Jehovan todistajien verioppien aiheuttamien vältettävissä olleiden kuolemantapausten määrää ei tunneta, mutta ottaen huomioon Jehovan todistajien määrän maailmanlaajuisesti, kuolemantapauksien määrä liikkuu vähintään tuhansissa. Pelkästään synnytyksissä äitien kuolinriskin tiedetään kasvavan yli tuhatkertaiseksi, 0,1 prosenttiin alle 0,0001 prosentista, kun äiti kieltäytyy verensiirroista. Ottaen huomioon Jehovan todistajien lukumäärän, tämä merkitsee ainakin 1 450 vältettävissä ollutta äidin synnytyskuolemaa vuosina 1995–2006.Nykylääketieteessä kokoverensiirrot ovat harvinaisempia, ja yhä useammin leikkauksissa ja lääkkeissä käytetään jotain veren komponenttia. Järjestön jäsenet voivat hyväksyä oman veren kierrättämisen suljetussa järjestelmässä, jos se ei katkaise normaalia verenkiertoa ja varastoitu veri lasketaan suoraan takaisin ilman pitempää varastointia. Omantunnon kysymys on myös, hyväksyykö lääkkeen sekoittamisen omaan vereen kehon ulkopuolella. Veren pienemmät osaset salliva oppimuutos on tullut 2000-luvulla. Jehovan todistajien edustajat ovat maininneet, että veriplasman määrän lisääminen on yleinen tapa hoitaa potilasta hätätilanteessa.Jehovan todistajat kertovat myös että nykytieteen valossa vaihtoehtoiset, verettömät hoitovaihtoehdot ovat turvallisempia potilaalle ja maksavat vähemmän.Elinsiirrännäisen ottaminen on nykyisin kunkin liikkeen jäsenen omantunnon mukaisesti päätettävissä oleva asia, vaikka sen yhteydessä elimistöön tulee runsaasti ulkopuolisia valkosoluja. Jehovan todistajat kieltäytyivät elinsiirroista vuosina 1967–1980, jolloin niitä pidettiin liikkeen kirjallisuudessa ”kehon ravitsemisena ihmislihalla” eli kannibalismina. Vaikka Jehovan todistajat pyrkivät estämään myös alaikäisille lapsille tehtävät verensiirrot, oikeusistuimet länsimaissa, myös Suomessa, ovat puuttuneet asiaan ja huostaanoton kautta antaneet lapselle vereen liittyvää välttämättömänä pitämäänsä hoitoa.
Liikkeeseen on kohdistettu kritiikkiä koskien muun muassa Jehovan todistajien käsityksiä verensiirroista, puolueettomuudesta, asepalveluksesta sekä heidän tavastaan kohdella liikkeen entisiä jäseniä.
Kritiikki näkyy usein internetin keskustelupalstoilla ja mediassa, joissa Jehovan todistajien edustajien kommentit tai heidän julkaisemansa kirjallisuus edustavat usein vähemmistöä entisten liikkeen jäsenien haastatteluiden ja heidän julkaisemansa aineiston rinnalla. Kritiikin seurauksena on myös syntynyt järjestöstä eronneiden pienempiä uskonnollisia ryhmiä.
Jehovan todistajia arvostellaan oppien muuttamisesta aika ajoin ja menetelmän ei-raamatullisuutta.Kristillinen lehdistö on kritisoinut Jehovan todistajien ennustamien useiden maailmanlopun päivämäärien ohittumista ilman, että mitään erityistä olisi tapahtunut, liikkeen oppien koko uskottavuutta nakertavana tekijänä.Jehovan todistajia on arvosteltu siitä, että he pitävät nykyistä asianjärjestystä turmeltuneena ja pian lähestyvän Harmagedonin takia tuhoon tuomittuina ja että he uskovat kaikkia muita uskontoja ja uskontokuntia sekä poliittisia järjestelmiä hallitsevan Saatana Panettelija. Etenkään muiden uskontojen kanssa ei haluta olla missään yhteistoiminnassa, politiikkaan osallistumista pidetään hyödyttömänä ja Saatanan puolelle asettumisena Jumalan valtakuntaa vastaan. Jehovan todistajat uskovat Jumalan valtakunnan ratkaisevan kaikki maapallon ongelmat tulevaisuudessa. Tämä yhteiskuntanäkemys kohtaa kriittistä suhtautumista.Saksassa viranomaiset estivät pitkään Jehovan todistajien hyväksyminen julkisoikeudelliseksi yhteisöksi muun muassa heidän kielteisen äänestämistä koskevan kantansa takia. Jehovan todistajat ovat kuitenkin eri maissa pyrkineet aktiivisesti rekisteröitymään uskontokunnaksi valtion kirkkokunnilta odottamalla tavalla.
Jehovan todistajien suhtautumista vereen on kritisoitu. Jehovan todistajien nykyinen verioppi jakaa veren useisiin osasiin, joista osa on liikkeen jäseniltä kiellettyjä, osa ei. Jakoa on syytetty mielivaltaiseksi ja väitetty, ettei se perustu millään tavalla Raamattuun. Jehovan todistajat eivät myöskään hyväksy verenluovutusta.
Jehovan todistajat ovat saaneet kritiikkiä siitä, että he vaativat jäseniään karttamaan entisten seurakunnan jäsenten kanssa tekemisissä olemista. Näitä erotettuja tai eronneita ei tule tervehtiä, ja heitä pyritään karttamaan. Entiset Jehovan todistajat ovat toisinaan antaneet järjestön toimintatapaa arvostelevia haastatteluja televisiossa, radiossa ja lehdistössä. Entisten jäsenten ja jättämistä harkitsevien kohtelu on esitetty ”hengellisenä väkivaltana”.Jehovan todistajia on syytetty myös heidän yhteisössään tapahtuvan lasten seksuaalisen hyväksikäytön peittelystä.
Suomessa entiset Jehovan todistajat ovat Uskontojen uhrien tuki ry:n kanssa järjestäneet mielenosoituksia Jehovan todistajien suurimman vuosittaisen kokoontumisen yhteydessä vuodesta 1999 asti. Vuonna 2006 mielenosoitus järjestettiin Helsingin lisäksi myös Tampereella pidettävän piirikonventin yhteydessä. Uskontojen Uhrien Tuki Ry:n mukaan Jehovan todistajat on eniten sitä työllistävä uskontokunta.Vuonna 1999 tehdyssä Kirkkomonitor 99 -tutkimuksessa Jehovan todistajat olivat suurin ei-kristillinen yhteisö. Tutkimuksessa kysyttiin muun muassa ihmisten suhtautumista hengellisiin asioihin ja eri uskontoihin. Tutkimukseen osallistuneista 71 prosenttia suhtautui järjestöön kielteisesti, kun taas myönteisesti heihin suhtautui 4 prosenttia. Jehovan todistajat itse eivät pidä tällaista suhtautumista heihin yllättävänä.
Julkaisut ovat Vartiotornin Raamattu- ja Traktaattiseuran (Watch Tower Bible and Tract Society) julkaisemia ellei toisin mainita.
Yhteisöön kuuluvien tai kuuluneidenA. H. Macmillan: Usko marssilla: Elämäni Jehovan todistajana (ISBN kr20212674) HTML-versio kirjasta (englanniksi)
Raymond Franz: Crisis of Conscience (Pehmeäkantinen ISBN 0-914675-23-0, Kovakantinen ISBN 0-914675-24-9)
Raymond Franz: In Search of Christian Freedom ISBN 0-914675-16-8MuidenM. J. Penton: Apocalypse Delayed, University of Toronto Press. 1997
Matti Liljeqvist: Torni ja temppeli: Jehovan todistajien ja mormonien kohtaaminen.   Kauniainen: Perussanoma, 2004.  ISBN 951-888-371-8.   
Seija Ronimus: Vartiossa maailmaa vastaan: Tutkimus Jehovan todistaja -yhteisöstä eronneiden kokemuksista. Väitöskirja. Turun yliopiston julkaisuja. Sarja C, Scripta lingua Fennica edita, osa 318.  Turku: Turun yliopisto, 2011.  ISBN 978-951-29-4722-5. Teoksen verkkoversio (pdf).  
Aila Ruoho: Vartiotornin varjossa. Toisenlainen totuus jehovantodistajuudesta.   Jyväskylä: Atena, 2015.  ISBN 978-952-300-164-0.   
Ron Rhodes: The Challenge of the Cults and New Religions.   United States: Zondervan, 2001.  ISBN 978-0-310-23217-9.   
Harri Heino: Mihin Suomi tänään uskoo.   Porvoo: WSOY, 1997. ISBN 951-021-197-4.    
Pasi Turunen: Vartiotorni valtakunta uudessa valossa.   Saarijärvi: Kuva ja Sana, 2005. ISBN 951-585-135-1.    
Efraim Briem: Totuus Jehovan todistajista.   Helsinki: Kristillinen palvelukeskus, 1945. ISBN 951-585-135-1.    
W. J. Schnell: Vieras evankeliumi.   Hämeenlinna: Rv-kirjat, 1982. ISBN 951-605-352-1.    
Uuras Saarnivaara: Jehovan todistajat Raamatun valossa.   Helsinki: Uusi Tie, 1986. ISBN 951-619-167-3.    
J. Oswald Sanders: Heresies and cults.   London: Lakeland, 1971. ISBN 055100195X.
JT-tuki, kirjoituksia ja vertaistuen yhteystietoja entisille ja nykyisille Jehovan todistajille
Jehovan todistajien Uuden Maailman käännös -raamatunkäännöksen kriittistä tarkastelua
Jehovan todistajat eivät muuta tuhatvuotista sääntöään, joka jättää pedofiilin ilman rangaistusta Yle, 2017
Uusi paljastussivusto kertoo uskonyhteisöjen sisällä tapahtuneista rikoksista Yhdysvalloissa – Jehovan todistajat piilottelevat raiskauksia Yle, 2018
Ylen Elävä arkisto: Uskoon tulemisen kautta jäseneksi – esittelyssä viisi kristikunnan kirkkoa
Lyö maahan... Vakaumus vastaan muu maailma johanneksenpoika.fi.  30.5.2012.   Viitattu 8.10.2013.
Ruhtinatar Jekaterina Mihailovna Dolgorukaja (ven. Екатерина Михайловна Долгорукова; 14. marraskuuta (J: 2. marraskuuta) 1847 Volhynia, Venäjä, nyk. Ukraina – 15. helmikuuta 1922 Nizza, Ranska) myöhemmin ruhtinatar Jurjevskaja, oli keisari Aleksanteri II:n rakastajatar, sittemmin toinen puoliso. 
Aleksanteri II:n ensimmäisen puolison, keisarinna Maria Aleksandrovnan oli heikon terveytensä vuoksi vietettävä pitkiä aikajaksoja ulkomailla, niinpä tsaari vieraili 1860-luvun alkupuolella vaimonsa puolesta arvostetussa Smolnan instituutissa, joka oli aateliston tyttöjen sisäoppilaitos. Hänen huomionsa kiinnittyi tuolloin oppilaana olleeseen noin 15-vuotiaaseen keisarilliseen suojattiin, ruhtinatar Jekaterina Dolgorukajaan, joka poti ankaraa koti-ikävää. Tsaari ryhtyi vierailemaan Smolnassa yhä useammin. Vuonna 1865 Jekaterina lähti Smolnasta ennen aikojaan. Keisari pyysi tyttöä rakastajattarekseen, mutta tämä antoi rukkaset noin vuoden ajan, kunnes viimein antoi periksi. Kiihkeän intohimoista suhdetta kesti 14 vuotta, joiden aikana Jekaterina asui Pietarissa useissa eri taloissa eikä juuri tavannut muita ihmisiä. Aleksanteri kävi hänen luonaan iltapäivisin. 
Jekaterina Jurjevskaja (9.2.1878 - 22.12.1959)Lapset asuivat muodon vuoksi eri taloissa. Monet olivat kuitenkin perillä heidän syntyperästään.
Keisarinna Maria Aleksandrovnan kuoleman jälkeen vuonna 1880 Aleksanteri nai Jekaterinan salaisesti ja oli aikeissa nimittää tämän keisarinnaksi. Aleksanteri kuitenkin joutui salamurhan uhriksi ennen tätä, maaliskuussa 1881. Keisarin kuoltua ruhtinatar Jekaterina asettui Ranskaan ja jätti Pietarin-palatsinsa poikansa käyttöön. Poika kuoli vuonna 1913, mutta ruhtinatar itse eli vuoteen 1922, vaikka vallankumous veikin häneltä Aleksanterin hänelle määräämän vuotuisen määrärahan. Jekaterinan vanhin tytär Olga avioitui kreivi Georg Merenbergin kanssa, joka oli Luxemburgin hallitsijasuvun Nassaun morganaattinen serkku, ja asettui asumaan Saksaan. Nuorempi tytär Jekaterina (Catherine) avioitui venäläisen ruhtinas Bariatinskin kanssa, mutta jäi leskeksi vuonna 1910. Hän avioitui uudelleen Jaltassa vuonna 1916 ja paettuaan pari vuotta myöhemmin jännittävien vaiheiden jälkeen maitse Krimiltä hän yritti luoda uraa oopperalaulajana. Hän kuoli Haylingin saarella vuonna 1959 yksinäisenä ja varattomana.

Jelovo (ven. Ело́во) on kylä, maalaiskunta ja Jelovon piirin hallinnollinen keskus Permin aluepiirissä Venäjällä. Se sijaitsee Kaman muodostaman Votkinskin tekojärven rannalla 230 kilometriä Permistä lounaaseen. Asukkaita on 5 700 henkeä (vuonna 2002).Paikkakunta mainitaan ensimmäisen kerran vuonna 1646. Vuonna 1875 siitä tuli kirkonkylä. 1800–1900-lukujen vaihteessa Jelovo oli tärkeä kaupan ja Kaman jokiliikenteen keskus. Vuonna 1924 kylästä tuli Jelovon piirin keskus. Votkinskin tekojärven rakentamisen yhteydessä osa sen taloista siirrettiin uudelle paikalle.Jelovossa toimii maatalousyrityksiä ja elintarviketeollisuutta. Kylässä on keskikoulu, ammattikoulu, taidekoulu, lasten luomistyön keskus, vapaa-ajankeskus, kaksi kirjastoa, kotiseutumuseo ja piirisairaala. Paikallislehtenä ilmestyy Iskra Prikamja (”Prikamjen kipinä”). Nähtävyyksiin kuuluu vuosina 1891–1900 rakennettu Pietari-Paavalin kirkko. Lähistöllä on useita muinaisia asuinpaikkoja.

Jere Friberg (s. 10. heinäkuuta 1995 Laitila) on suomalainen jääkiekkoilija, joka pelaa SM-liigajoukkue Rauman Lukossa. Hän on pelipaikaltaan keskushyökkääjä.
Friberg aloitti jääkiekkoilun Laitilan Jyskeessä. Hän siirtyi juniorina sittemmin Rauman Lukkoon, jonka C-nuorten paras pistemies hän oli kaudella 2009–2010 sekä runkosarjassa tehoilla 10+15=25 että SM-karsinnoissa tehoilla 7+4=11, jälkimmäisessä jakaen joukkueen sisäisen pistepörssin Joni Välisalmen kanssa. Friberg oli Lukon C-nuorten paras pistemies ja maalintekijä SM-karsinnoissa myös seuraavalla kaudella 2010–2011 tehoilla 11+10=21.Kaudella 2010–2011 Friberg toimi Lukon B-nuorten varakapteenina. Hän voitti tehoilla 34+35=69 koko B-nuorten I-divisioonan maali- ja pistepörssin. Friberg oli joukkueen paras pistemies ja maalintekijä myös SM-karsinnoissa tehoilla 5+4=9. Rauman Lukko Ry palkitsi hänet kauden päätteeksi B-nuorista Penkkiurheilijoiden kerhon palkinnolla. Seuraavalla kaudella 2012–2013 Friberg debytoi SM-liigassa, jossa hän pelasi ensimmäisen ottelunsa 17-vuotiaana 24. tammikuuta 2013 Turun Palloseuraa vastaan. Friberg sai ottelussa jääaikaa 11.04 minuuttia. Ottelu jäi hänelle kauden ainoaksi SM-liigassa. Friberg voitti A-nuorissa kauden päätteeksi SM-pronssia.Kaudella 2013–2014 Friberg pelasi ainoastaan Lukon A-nuorissa ja kausi 2014–2015 hänellä jäi kokonaan välistä loukkaantumisen vuoksi. Kaudella 2015–2016 Friberg nousi Lukon A-nuorten varakapteeniksi. Hän voitti joukkueen sisäisen piste-, maali- ja syöttöpörssin tehoilla 27+33=60, joilla Friberg sijoittui A-nuorten SM-liigan pistepörssissä seitsemänneksi. Hän pelasi kauden aikana myös lainalla Mestis-joukkue KeuPa HT:ssä, jossa Friberg esiintyi ensimmäisen kerran joulukuussa 2015. Koska Lukko nimesi hänet ns. nuorten pelaajien listalle, Friberg palasi seuran A-nuorten kauden päätyttyä loppukaudesta takaisin KeuPaan. Hän pelasi siellä kauden aikana kaikkiaan viisi runkosarjaottelua tehopistein 1+3=4 ja 11 playoff-ottelua tehden kolme syöttöpistettä.Friberg siirtyi kaudeksi 2016–2017 jatkamaan KeuPaan Lukon 1+2-vuotisella sopimuksella kiinnittämänä sopimuspelaajana. Hänen ensimmäinen täysi Mestis-kautensa toi 37 runkosarjaottelussa tehot 8+12=20. Friberg pelasi Lukossa alkukaudella kahdeksan runkosarja- ja yhden Mestarien liigan ottelun. Siirtotakarajalla, helmikuussa 2017 hänen ilmoitettiin pelaavan joukkueen vahvuudessa kauden loppuun. Friberg teki liigauransa avausmaalin 28. helmikuuta 2017 vieraissa Vaasan Sportia vastaan. Hän teki Lukossa kaikkiaan 17 runkosarja- ja yhdessä CHL-ottelussa tehot 1+5=6. Friberg voitti runkosarjassa Lukon sisäisen tehotilaston lukemalla +5. SM-liigakauden jälkeen hän siirtyi vahvistamaan seuran A-nuoria, jossa Friberg voitti kauden päätteeksi SM-pronssia. Maaliskuussa 2017 Lukko käytti hänen sopimuksessaan olleen option ja teki kaksivuotisen sopimuksen Fribergin kanssa.Kausi 2017–2018 oli Fribergille varsinainen tulokaskausi SM-liigassa ja hän teki Lukossa 60 runkosarja- ja kahdessa playoff-ottelussa tehot 5+5=10. Elokuun 2018 lopulla Friberg joutui sivuun Vaasassa pelatussa harjoitusottelussa tulleen jalkavamman vuoksi. Hän palasi kaukaloihin syyskuun jälkipuoliskolla, mutta joutui jalkavamman vuoksi uudelleen sivuun vain 11 runkosarjaottelun jälkeen lokakuussa. Friberg oli peleistä sivussa aina maaliskuulle 2019 asti, mutta hänen kausi 2018–2019 päättyi lopulta runkosarjaan.
Friberg on pelannut yhden maaottelun sekä alle 16-vuotiaiden että alle 17-vuotiaiden maajoukkueessa.
Friberg on toisen polven liigapelaaja, sillä hänen isänsä Jarmo pelasi omalla urallaan kaksi SM-liigaottelua Lukossa kaudella 1984–1985.

Jerikonruusulla tarkoitetaan tavallisesti ristikukkaiskasvien heimoon (Brassicaceae eli Cruciferae) kuuluvaa lajia Anastatica hierochuntica. Sitä myydään toisinaan huonekasviksi kuivana lehtisykerönä, joka taianomaisesti herää eloon päästessään kosketuksiin kosteuden kanssa. 
Räty, E. ja Alanko, P. 2004: Viljelykasvien nimistö. 200 sivua. - Puutarhaliiton julkaisuja, Helsinki. ISBN 951-8942-57-9.

Jermaine Anthony Jenas (s. 18. helmikuuta 1983 Nottingham, Englanti) on englantilainen jalkapalloilija, joka edustaa Englannin valioliigassa pelaavaa Queens Park Rangers. Hän on pelipaikaltaan keskikenttäpelaaja.
177 senttiä pitkä Jenas aloitti uransa kotikaupunkinsa seurassa Nottingham Forestissa vuonna 1999. Nottinghamissa Jenas pelasi helmikuuhun 2002 saakka, kunnes Newcastle United hankki hänet viidellä miljoonalla punnalla. Vuonna 2003 pelaajayhdistys PFA valitsi Jenasin vuoden nuoreksi pelaajaksi.
31. elokuuta 2005, 110 Newcastle-ottelun jälkeen Jenasin nykyinen seura Tottenham Hotspur osti nuorukaisen seitsemällä miljoonalla punnalla.
Englannin maajoukkueessa Jenas teki debyyttinsä helmikuussa 2003 ottelussa Australiaa vastaan. Hän kuului joukkueen kokoonpanoon vuoden 2006 MM-kilpailuissa.

Jerusalemin piiritys tapahtui vuonna 70 ensimmäisen juutalaissodan aikana, kun Tituksen johtama Rooman armeija valtasi Jerusalemin lähes viiden kuukauden piirityksen jälkeen.
Kaupunki ryöstettiin valtauksen jälkeen, ja roomalaiset polttivat sen temppelin, jonka mukana tuhoutuivat juutalaisten arvokkaat sukuluettelot. Lähes koko kaupunki hävitettiin, ja ainoastaan Herodeksen palatsin tornit ja osa länsimuuria säästyivät. Juutalaisia surmattiin valtava määrä: Josefuksen mukaan surmansa saaneita oli noin 1,1 miljoonaa ja vankeja otettiin 97 000, mutta nykyisin näitä lukuja pidetään yliarvioituina. Valloitus oli ankara, osaksi juutalaisten peräänantamattomuuden vuoksi.
Ensimmäinen juutalaissota päättyi kolme vuotta myöhemmin, kun roomalaiset valtasivat Masadan linnoituksen piirityksen jälkeen.
Roomalaiset valtasivat Juudean kuningas Herodeksen kuoleman jälkeen vuonna 4 eaa., ja vuonna 6 jaa. keisari Augustus teki Juudeasta Rooman provinssin, mutta maakunta pysyi rauhattomana. Juutalaisten keskuudessa syttyi satunnaisia pienempiä kansannousuja, kunnes tilanne purkautui vuonna 66 jaa., kun Jerusalemin temppeli kieltäytyi maksamasta Juudean prokuraattori Gessius Floruksen asettamaa suurta sakkoa. Florus tuli henkilökohtaisesti Jerusalemiin, mutta kun juutalaiset edelleen kieltäytyivät maksamasta, hän käski surmata 3 600 kaupunkilaista. Tämän jälkeen seloottien johtama kapina levisi nopeasti koko Palestiinaan, ja kapinalliset valtasivat useita roomalaisten miehittämiä linnoituksia.Kukistaakseen kansannousun nopeasti Syyrian legaatti Gaius Cestius Gallus marssitti armeijansa Jerusalemiin, sillä usein pelkkä legioonalaisten saapuminen paikalle tukahdutti kapinan. Galluksen joukkojen ytimenä oli Legio XII Fulminata, jota oli vajaavahvuutensa takia vahvistettu Legio III Gallicasta, VI Ferratasta ja X Fretensistä. Armeija oli kuitenkin huonosti koulutettu, eikä miehillä ollut juuri taistelukokemusta.Roomalaisten tekivät rynnäkön temppelin valtaamiseksi, mutta juutalaiset torjuivat sen ja lähtivät takaa-ajoon. He aiheuttivat roomalaisille merkittäviä tappioita näiden vetäytyessä Bezethan esikaupungin lävitse. Roomalaiset menettivät 5 780 sotilasta sekä koko piirityskalustonsa ja kuormastonsa. Lisäksi Legio XII Fulminata menetti kaikki kotkansa, mitä pidettiin suurena häpeänä, sillä legioonan kotkia kunnioitettiin suuresti.Kaupungissa asuneet kristityt pitivät roomalaisten vetäytymistä Jeesuksen ennustamana varoitusmerkkinä, ja monet pakenivat Peraiaan.Roomalaiset aloittivat uuden yrityksen kapinan kukistamiseksi Galileasta, jossa ensimmäiseksi vallattiin tärkeä Jotapatan linnoitus. Roomalaiset etenivät etelään rankaisten useita kapinalliskaupunkeja ja saapuivat lopulta pääsiäisen aikaan vuonna 70 kenraali Tituksen johdolla Jerusalemin edustalle, edellistä kertaa huomattavasti vahvempina.Vuonna 69 keisari Vitellius ja hänen miehensä surmattiin Roomassa ja uudeksi keisariksi nousi Titus Flavius Vespasianus, joka päätti vallantavoittelijoiden välisen sisällissodan, neljän keisarin vuoden. Vespasianus jätti juutalaisten kapinan kukistamisen pojalleen, jonka nimi oli myös Titus Flavius Vespasianus.
Noustuaan valtaan vuonna 37 eaa. Herodes Suuri oli rakennuttanut temppeleitä, muureja ja palatseja, ja hänen jälkeläisensä olivat jatkaneet hänen työtään. Vuonna 19 eaa. Herodes oli määrännyt Jerusalemin toisen temppelin laajennettavaksi, ja työn valmistuttua se nimettiin Herodeksen temppeliksi.
Jerusalemin kaupungin suojana oli vahvoja linnakkeita, jotka olivat osaksi rakennettuja, osaksi luonnon muovaamia. Kaupunki sijaitsi kahdella kukkulalla, joista lännessä oleva oli itäistä paljon korkeampi. Herodeksen käsialaa oli myös Antonia-linnake, joka oli rakennettu Herodeksen temppelin koilliskulmaan. Hasmonealaiset rakennuttivat hallintokautenaan uuden kaupunginosan Jerusalemin länsipuolelle ja toisen muurin suojaamaan sitä. Uuteen kaupunginosaan rakennettiin muun muassa Herodeksen palatsi ja kolme tornia, jotka oli nimetty kuninkaan perheenjäsenten mukaan.Josefuksen mukaan Antonia oli rakennettu 20-30 metriä korkealle kalliolle ja siinä oli neljä tornia, joista voitiin helposti tarkkailla kaupunkia.Vuonna 66 alettiin laajentaa esikaupunkia, jossa oli paljon asuintaloja, ja sen suojaksi rakennettiin sodan alkaessa kolmas muuri. Tämä muuri oli linnoitusrakennelmista heikoin.
Keisari Nerolle juutalaisten menestys oli iso ongelma, ja seuraavaksi hän lähetti Titus Flavius Vespasianuksen kukistamaan kapinaa. Nero kuoli kesäkuussa 68, mikä antoi Vespasianukselle mahdollisuuden nousta keisariksi. Kesällä 69 hän lähtikin Roomaan tavoittelemaan keisarin asemaa. Kapinan kukistamisen hän jätti poikansa Titus Flavius Vespasianuksen vastuulle.Titus oli vuodesta 67 ollut isänsä mukana Juudean kapinan kukistamiseksi tehdyllä sotaretkellä ja johtanut Legio XV Apollinarista, mutta hänellä ei ollut vielä paljon kokemusta sodankäynnistä. Hänen tärkein ominaisuutensa olikin, että Vespasianus saattoi luottaa häneen. Tituksen lähimpänä avustajana oli kokenut Tiberius Julius Alexander, alkujaan Aleksandrian juutalainen, joka oli palvellut Juudean prokuraattorina ja Egyptin prefektinä.
Ennen roomalaisten tuloa juutalaiset olivat keskenään hyvin erimielisiä. Jerusalemin joukkojen komentajat Simon Bar Giora ja Eleazar ben Simon sotivat Giskalan Johannesta vastaan jatkuvasti, ja sodan tuloksena suurin osa viljavarastoista poltettiin, mikä osoittautui kohtalokkaaksi piirityksen loppuvaiheessa. Piirityksen alkaessa juutalaiset päättivät sopia riitansa ja taistella yhteistä vihollista vastaan. He eivät kuitenkaan luottaneet suuresti toisiinsa, mikä haittasi sotatoimia.Simon bar Giora oli kotoisin Gerasasta. Röyhkeytensä vuoksi hänet karkotettiin Akrabateneen toparkiasta, jonka jälkeen hän liittyi Masadan linnoituksen rosvoihin, joiden kanssa hän päätyi ryöstelemään ja hävittämään Juudeaa. Hän taisteli myös selootteja vastaan ja ajoi pakenevia ihmisiä takaa aina Jerusalemiin asti, jossa hän kohtasi seloottien johtajan Johanneksen. Yhdessä Eleazar ben Simonin kanssa he taistelivat jatkuvasti selootteja vastaan, kunnes päättivät lopulta yhdistää voimansa roomalaisten hyökättyä kaupunkiin.
Eleazar ben Simon väijytti joukkoineen vuonna 66 legaatti Galluksen johtaman Legio XII Fulminatan, joka oli palaamassa epäonnistuneesta Jerusalemin piirityksestä.
Josephuksen mukaan Johannes oli kotoisin Gishkalasta ja toimi seloottien johtajana, joiden kanssa hän ryösteli Galileaa ja Juudeaa.
Tituksen armeijan päävoiman muodostivat legioonat Legio V Macedonica, Legio X Fretensis, Legio XII Fulminata ja Legio XV Apollinaris, joista erityisesti XII Fulminata oli valmis kostamaan aikaisemman häpeänsä. Kaikki legioonat olivat vuosikausien sotimisen takia vajaavahvuisia, joten lisää miehiä oli otettu Egyptissä ja Syyriassa olevista legioonista. Egyptistä saapuneiden joukkojen komentaja oli prefekti Fronto Haterius. Näiltä joukoilta puuttui taistelukokemusta, mutta ne menestyivät silti hyvin. Lisäksi joukkojen tukena oli kahdeksan alaa auxilia-joukkojen ratsuväkeä ja sotilaita. Myös alueen muut kuninkaat olivat antaneet roomalaisten käyttöön joukkoja.Jokaisella roomalaisella joukko-osastolla oli 60 skorpionia, varsijousta muistuttavaa heittoasetta, joilla voitiin ampua kiviä tai nuolia yli 400 metriin asti, ja kymmenen isompaa ballistaa, joilla voitiin ampua isoja kiviä.
Piiritetyn Jerusalemin asukkaiden ja sotilaiden määrää on hyvin vaikea arvioida. Josefuksen mukaan kaupungissa olisi ollut miljoona asukasta ja Tacituksen mukaan 600 000. Todennäköisesti nämä arviot ovat liioiteltuja, ja asukkaita oli paljon vähemmän.
Josefuksen mukaan kaupungissa oli 10 000 miestä Simonin komennossa ja 5 000 idumealaista liittolaista. Johanneksella oli komennossaan 8 400 seloottia.
Roomalaiset lähestyivät Jerusalemia lännestä päin, paitsi Legio X Fretensis, joka tuli idästä. Tämä Aulus Larcius Lepidus Sulpicianuksen komentama legioona oli lähtenyt suoraan entisestä tukikohdastaan Jerikosta liittyäkseen Tituksen armeijaan. Tituksen armeijan marssirivistö kulki varovasti valmiina ryhmittymään taistelumuotoon, jos sitä vastaan hyökättäisiin.Roomalaisten lähestyessä kaupunkia Titus kokosi 600 miehen ratsuväki- ja tiedusteluosaston. Se eteni kuitenkin varomattomasti liian lähelle kaupunginmuuria, jolloin muurin suojasta hyökkäsi yllättäen juutalaiskapinallisia ja osa ratsumiehistä kääntyi pakoon. Titus joutui vähäksi aikaa piiritykseen mutta pääsi lopulta joitakin tappioita kärsineen osastonsa kanssa perääntymään.Seuraavana päivänä Rooman armeija liittolaisineen leiriytyi Scopus-vuorelle puolentoista kilometrin päähän Jerusalemista. Legio X Fretensis saapui myös paikalle ja alkoi pystyttää leiriä kaupungin itäpuolelle Öljymäelle. Kapinalliset huomasivat, että tämä legioona oli kauempana pääjoukosta, ja päättivät hyökätä sitä vastaan. Kidronin laakson yli tehty hyökkäys yllätti täysin legioonalaiset, ja osa heistä kääntyi pakoon, vaikka upseerit yrittivät estää. Huomatessaan tämän Titus ryntäsi ratsuväkensä kanssa avuksi. Tituksen nähdessään monet sotilaat saivat taistelutahtonsa takaisin ja ryhtyivät puolustukseen. Juutalaiskapinallisten oli vaikea taistella ratsuväkeä vastaan, joten he  perääntyivät roomalaisten vastahyökkäyksessä ja heidät ajettiin takaisin laakson poikki. Hyökkäys pysähtyi Kidronin purolle, ja tilanne rauhoittui.Muutaman tunnin kuluttua Titus katsoi vaaran olevan ohi ja kutsui joukkonsa takaisin. Juutalaiset kuitenkin huomasivat tämän, ryntäsivät ulos portista ja hyökkäsivät uudelleen roomalaisten kimppuun.
»Heitä syöksyi taas esiin uusi joukko sellaisella vimmalla, että heidän ryntäämisensä oli verrattavissa villeimpien petoeläinten hyökkäykseen. Tosiasiassa kukaan vastapuolen taisteluvalmiista sotilaasta ei jäänyt odottamaan heidän päälleryntäystään, vaan aivan kuin heittokoneen sinkoamina he syöksyivät ulos taistelurintamastaan ja kääntyivät pakosalle vuorenrinnettä ylöspäin. Titus pysytteli kuitenkin keskellä vuorenrinnettä miestensä kanssa.» 
Jälleen osa sotilaista joutui pakokauhun valtaan ja pakeni. Titus pysyi kuitenkin muutamien miesten kanssa paikallaan ja teki epätoivoisia rynnäköitä. Jonkin ajan kuluttua paikalle saapui lisää roomalaisia, ja kapinallisten hyökkäys torjuttiin. Seuraavina päivinä sattui muutamia pienimuotoisia yhteenottoja.Titus tajusi, että juutalaiskapinalliset hyökkäsivät jokaisen roomalaisen sotajoukon kimppuun, jonka arvelivat pystyvänsä voittamaan. Hän käski Scopus-vuorella olevien joukkojensa siirtää leiri lähemmäksi kaupunkia. Nuo kolme legioonaa järjestettiin kahteen leiriin alle kilometrin päähän kaupunginmuureilta. Legioonalaiset alkoivat hakata puita lähiympäristöstä ja rakentaa piiritysmuureja, -ramppeja ja -torneja. Juutalaiset yrittivät kaiken tavoin häiritä heitä ja ampuivat kiviä sotasaaliiksi saamillaan skorpioneilla ja ballistoilla. Ne eivät kuitenkaan aiheuttaneet merkittäviä tappioita, ja roomalaiset vastasivat usein tuleen omilla heittokoneillaan.
Seuraavaa hyökkäystä varten legioonat ryhmitettiin kolmeen riviin, joiden taakse sijoitettiin jousimiehet ja ratsuväki. Muurinmurtajat alkoivat juutalaiskapinallisten ankarasta vastarinnasta huolimatta murtaa muureja, ja heittokoneet tulittivat herkeämättä juutalaisia yrittäen pitää heidät matalana. Joitakin kapinallisosastoja syöksyi muurien suojasta muurinmurtajien kimppuun ja yritti polttaa ne, mutta vastahyökkäykset lyötiin takaisin. Roomalaiset kuitenkin aliarvioivat jälleen vastustajan päättäväisyyden ja heikensivät etuvartioitaan, jolloin kapinalliset ryntäsivät taas hyökkäykseen. Egyptistä saapuneet kokemattomat, mutta sitäkin sisukkaammat legioonalaiset torjuivat kapinallisten hyökkäyksen. Eräs vangiksi otettu kapinallinen ristiinnaulittiin kaupungin muurien ulkopuolelle varoitukseksi muille.Piiritys jatkui yli viikon, kunnes juutalaisten puolustus alkoi horjua. Vastahyökkäykset alkoivat vähentyä, ja roomalaiset mursivat heikoimman, uloimman muurin pohjoisessa ja lännessä ja hyökkäsivät sisään esikaupunkiin. Puolustajat näkivät tilanteen toivottomaksi ja perääntyivät seuraavalle muurille. Kaupungin uloin muuri saatiin vallattua 15 päivää kestäneen piirityksen jälkeen. Kun vallattu alue oli tasoitettu ja raivattu rakennuksista ja muureista, roomalaiset leiriytyivät paikalle lukuun ottamatta Legio X Fretensisia, joka jäi Öljymäelle.
Juutalaiskapinalliset joutuivat jättämään uuden kaupunginosan roomalaisille ja vetäytyivät toiselle muurille. Toista muuria puolustettiin päättäväisesti, ja kapinalliset hyökkäsivät jälleen toistuvasti roomalaisten kimppuun yrittäen häiritä näiden hyökkäysvalmisteluja ja piiritystöitä. Tästä syntyi jatkuvasti raivokkaita kahakoita. Eräässä tällaisessa taistelussa eräs auxilia-ratsumies syöksyi vihollisten keskelle ja surmasi heistä useita, ennen kuin kääntyi takaisin vahingoittumattomana.Jo viidessä päivässä muuriin saatiin aukko, jolloin Titus johti ratsuväki- ja jalkaväkiosaston kaupunkiin. Sokkeloisilla kaduilla eteneminen oli vaikeaa ja hidasta, ja roomalaiset kärsivät raskaita tappioita kohdatessaan kiivasta vastarintaa. Lopulta heidän oli pakko vetäytyä, mutta yrittäessään poistua muuriin murretun kapean aukon kautta he joutuivat vaikeuksiin. Kapinalliset hyökkäsivät raivokkaasti Rooman jalkaväkeä vastaan. Jousimiesten käskettiin suojata vetäytymistä, ja syntyi epätoivoinen viivytystaistelu. Myös Titus tarttui jouseen ja surmasi 12 kapinallista.Puolustajien sisukkuudesta huolimatta roomalaiset onnistuivat neljä päivää myöhemmin murtautumaan sisään uudelleen ja karkottamaan puolustajat toiselta muurilta. Vahingosta viisastuneet roomalaiset tuhosivat tällä kertaa suuren osan kaupunginosan rakennuksista ja muureista saadakseen lisää liikkumatilaa. Juutalaiset perääntyivät puolustamaan yläkaupunkia ja Suurta temppeliä.
Tämän jälkeen Josefus lähti Tituksen käskystä muurin viereen kuuloetäisyyden päähän, mutta kuitenkin nuolten kantaman ulkopuolelle ja kehotti huutamalla kapinallisia antautumaan, jotta kallisarvoinen temppeli säilyisi. Hän sai kuitenkin vastaansa juutalaisten herjauksia, ja häntä ammuttiin nuolilla.
»Hän pyysi erittäin hartaasti heitä säästämään itseään ja kansaansa sekä kotikaupunkiaan ja temppeliään eikä olemaan näitä kohtaan tunteettomampia kuin muukalaiset. Ja hän sanoi, että vaikka roomalaiset eivät usko heidän tavallaan, he kunnioittavat silti vihollistensa pyhiä paikkoja ja ovat tähän asti pysyneet niistä erossa. Sitä vastoin miehet, jotka ovat niissä kasvaneet ja joille ne säilyessään yksinomaan kuuluvat, ovatkin itse vaikuttamassa niiden tuhoamiseen.» 
Kapinallisia nämä sanat eivät liikuttaneet, mutta muut Jerusalemin asukkaat alkoivat olla halukkaita karkaamaan roomalaisten puolelle. Tämä oli kuitenkin vaarallista, sillä kaikki pakoon yrittävät tai edes siitä puhuvat tapettiin armotta.
Seuraavaksi roomalaisten oli rakennettava rynnäkköramppi Antonia-linnakkeeseen, korkeaan rakennukseen, jota puolustettiin raivokkaasti. Työ oli vaikeaa jatkuvassa nuoli- ja kivisateessa, ja piirityslaitteita piti puolustaa alituiseen hyökkäyksiltä. Lisäksi puuta piti tuoda kaukaa, sillä lähiympäristön puut oli hakattu aikaisempia piirityslaitteita rakennettaessa. Kun ramppi saatiin vihdoin valmiiksi, roomalaiset kärsivät suuren takaiskun: Johanneksen miehet olivat kaivaneet tunnelin erään rampin alle. Tunneli oli tuettu bitumilla silatuilla puuparruilla ja täytetty piellä ja asfaltilla. Kun ne sytytettiin tuleen, tunneli sortui ja sen mukana myös roomalaisten rampit. Legioonalaiset yrittivät turhaan sammuttaa rakennelmia, sillä kapinallisten nuolet ja hyökkäykset estivät sen. Lopultakin juutalaisten onnistui pysäyttää roomalaisten piirityksen eteneminen.
Parin päivän päästä kapinalliset hyökkäsivät jälleen piirittäjiä vastaan aiheuttaakseen sekasortoa. Vain vartiomiehet, joiden velvollisuus oli pysyä paikallaan, saivat pysäytettyä hyökkäyksen, ja lopuksi ratsuväki ajoi kapinalliset pakoon sivustahyökkäyksellä.Juutalaisten menestyksen vuoksi roomalaisten taistelutahto laski, ja jotkut siirtyivät kapinallisten puolelle. Titus kutsui upseerinsa neuvottelemaan tilanteesta. Hän päätti kerätä kaiken mahdollisen puutavaran ja rakentaa uuden rampin. Monet upseerit vastustivat tätä ja kehottivat mieluummin näännyttämään Jerusalemin nälkään, kun taas jotkut kannattivat suurta rynnäkköä kaupunkiin. Titus kuitenkin pysyi päätöksessään.Roomalaiset pystyttivät ennen uuden rampin rakentamista kaupungin ympärille 6,4 km:n pituisen piiritysvallin, joka valmistui lopulta kolmessa päivässä. Siinä oli 15 linnaketta, ja se katkaisi tehokkaasti kaupungin yhteydet ulkomaailmaan. Titus teki joka ilta tarkastuskierroksen vallilla. Piirityksen vuoksi juutalaiset kärsivät niin suurta nälänhätää, että historioitsija Josefuksen mukaan jotkut heistä söivät jopa omia lapsiaan. Tituksen rauhantarjoukset torjuttiin kuitenkin itsepintaisesti. Muutamat juutalaiset antautuivat, mutta koska sen jälkeen vaihtoehtoina olivat vain orjuus tai kuolema, useimmat jatkoivat taistelua. Roomalaiset saivat kiinni paljon pakenevia juutalaisia, usein jopa 500 yössä, ja ristiinnaulitsivat heidät puolustajien näköpiirissä.Vallin valmistumisen jälkeen roomalaiset aloittivat uuden rynnäkkörampin rakentamisen tavoitteenaan Antonia-linnakkeen valloitus. Kapinalliset yrittivät kaikin keinoin häiritä ja rikkoa ramppia ennen sen valmistumista, mutta roomalaiset olivat nyt paremmin valmistautuneita, ja heidän heittokoneensa tulittivat vihollisia jatkuvasti ja sotilaat torjuivat päättäväisesti kaikki hyökkäykset.
Muurinmurtajia käytettiin yötä päivää, ja lopulta muurit murrettiin. Ainakin osaksi juutalaiset olivat itse syypäitä muurin murtumiseen. Heidän kaivamansa tunnelien vuoksi linnakkeen perustukset romahtivat ja muuriin ilmestyi suuri aukko, josta roomalaiset syöksyivät sisään. Syntyi ankara taistelu temppelin hallinnasta. Kapinalliset olivat pelänneet muurien sortumista ja rakentaneet nopeasti kivenlohkareista toisen muurin aivan entisen taakse. Se ei ollut aivan yhtä jykevä kuin alkuperäiset rakennelmat, mutta roomalaisten hyökkäykset torjuttiin.
Roomalaisten piti seuraavaksi vallata Suuri temppeli. Se oli juutalaisten kaikkein pyhin paikka, joten sitä puolustettiin ankarasti.
Illalla ryhmä roomalaisia sotilaita ja ratsumiehiä päätti hyökätä muurin yli ilman komentajansa lupaa. He pääsivät kiipeämään muuria vasten olevia kivenlohkareita pitkin muurille, yllättivät vartijat ja surmasivat heidät. Sen huomatessaan Titus siirsi nopeasti vahvistuksia varmistamaan saadun jalansijan ja käski osaston jatkaa etenemistä kohti temppelin pihaa. Syntyi kova taistelu, mutta roomalaiset työnnettiin hitaasti takaisin. Muurin pätkä kuitenkin pidettiin ja vallattu Antonia-linnake käskettiin tuhota. Paikalle piti rakentaa leveä hyökkäysramppi puusta, joka oli haettava jo 20 kilometrin päästä.Muutaman päivän kuluttua Titus kokosi rynnäkköosaston ottamalla jokaisesta kenturiasta 30 rohkeinta sotilasta. Tämän osaston piti hyökätä yöllä temppelin laajaan esipihaan, ja sen komentajaksi valittiin legaatti Cerialis, joka olisi halunnut johtaa rynnäkköä itse, mutta Titus ei siihen suostunut.Hyökkäys onnistui aluksi, mutta kapinallisten saatua lisäjoukkoja taistelu juuttui esipihalle eikä kumpikaan osapuoli saanut selvää yliotetta. Hyökkäys ei lopulta onnistunut, ja suurin osa pihaa pysyi vielä puolustajien hallussa.
Roomalaiset ryhtyivät taistelun jälkeen rakentamaan lisää ramppeja, jotta paikalle saataisiin muurinmurtajia. Pienimuotoiset kahakat jatkuivat yhä, ja molemmat osapuolet sytyttivät temppelin rakennuksia tuleen, jolloin koko arvokkaan temppelin pyhin osa tuhoutui. Titus yritti tosin estää sen tuhoutumista ja käski joukkojensa sammuttaa palot, mutta se oli turhaa, sillä katkerat sotilaat vihasivat vihollisen pyhää paikkaa.Lopulta ankarien ja pitkien taistelujen jälkeen roomalaiset pääsivät vähitellen niskan päälle ja koko temppeli esipihoineen vallattiin. Se oli ankara isku juutalaisten taistelutahdolle, joka alkoi lannistua myös siksi, että muonavarat olivat lopussa. Roomalaiset olivat nyt vallanneet suurimman osan Jerusalemia, ja juutalaisilla oli hallussaan enää vanha kaupunki ja yläkaupunki.
Elokuun lopulla roomalaiset alkoivat suunnitella hyökkäystä vanhaan kaupunkiin, jonka puolustajien taistelutahto oli huono. Muutaman päivän tauon jälkeen kaupunginosa vallattiin ja ryöstettiin täysin puhtaaksi. Kapinallisten hallussa oli enää vain yläkaupunki, jossa sijaitsi kuningas Herodeksen palatsi. Uusia ramppeja piiritetyn kaupunginosan muureja vastaan alettiin rakentaa, ja 18 päivän kuluttua ne olivat valmiit. Muurinmurtajat mursivat aukon muuriin, ja roomalaisten rynnäkköjoukot syöksyivät läpi, mutta kohtasivat vain heikkoa vastarintaa muutamien juutalaiskapinallisten yrittäessä vielä epätoivoisesti puolustautua. Suurin osa puolustajista oli jo paennut, ja roomalaiset saivat viimeisetkin osat kaupungista haltuunsa. Neljä kuukautta ja 25 päivää kestäneen piirityksen jälkeen Jerusalem oli lopulta vallattu.
Jo piirityksen aikana kaupungissa oli esiintynyt julmuuksia. Kapinalliset surmasivat kaikki, jotka yrittivät paeta. Kun nälänhätä alkoi, he kulkivat talosta toiseen etsimässä ruokaa ja kiduttivat raa'asti niitä, joilla epäiltiin olevan jotain syötävää. Taudit levisivät, ja Jerusalemin kaduilla lojui kuolleita ja kuolemaisillaan olevia ihmisiä.Roomalaisia sotilaita oli innostanut tieto siitä, että Jerusalemissa olisi valtavasti arvokasta omaisuutta. He ryhtyivät heti ryöstämään temppeliä ja kaupunkia ja tappoivat kaikki, jotka uskalsivat tulla tielle. Kaupungin asukkaiden väitettiin nielleen arvoesineensä, joten erityisesti auxilia-joukkojen arabialaiset sotilaat halkaisivat miekoilla ihmisten vatsat löytääkseen kultaa. Titus kauhistui ja kielsi tämän raakuuden kuolemanrangaistuksen uhalla, mutta sitä jatkettiin kuitenkin, kun lähettyvillä ei ollut ylempiä upseereita.Teurastus oli kauhistuttavaa: nykyisten arvioiden mukaan uhreja oli lähes 200 000, ja 35 000 myytiin orjiksi. Vankienkaan tulevaisuus ei ollut valoisa, sillä useimmat joutuivat orjiksi Egyptiin tai taistelemaan hengestään Rooman provinssien teattereihin gladiaattoreita ja petoja vastaan.
Koko kaupunki tuhottiin, ja jäljelle jäi vain osa temppeliä ympäröivää Länsimuuria, joka tunnetaan nykyään nimellä Itkumuuri. Se on nykyään juutalaisten pyhin paikka, ja sen luona on ihmisiä rukoilemassa ympäri vuorokauden. Suuri temppeli ja Herodeksen palatsi ryöstettiin paljaiksi. Josefuksen mukaan kullan hinta laski kaikkialla, kun sotilaat toivat ryöstösaaliinsa varuskuntiinsa ja tuhlasivat sen.
Kapinan johtajista Johannes vangittiin, ja Simon joutui kulkemaan Tituksen voitontriumfissa, jonka jälkeen hänet kuristettiin kuoliaaksi. Titus järjesti myös paraatin kiittääkseen ja palkitakseen sotilaitaan.
»Kun hänelle oli pystytetty suuri puhujakoroke entisen leirin keskelle, hän astui sille päälliköidensä kanssa ja puhui koko sotaväkensä kuullen. Hän ilmaisi heille suuren kiitollisuutensa siitä uskollisuudestaan, jota he olivat osoittaneet häntä kohtaan. Hän antoi heti määräyksen alaisilleen lukea julki niiden nimet, jotka sodassa olivat tehneet jotain erityisen merkittävää. Nimellä mainiten hän kiitti niitä, jotka astuivat esiin. Hän iloitsi heidän aikaansaannoksistaan aivan kuin ne olisivat olleet hänen omiaan. Hän asetti heidän päähänsä kultaiset seppeleet ja antoi heille kultaiset kaulaketjut ja pienet hopeiset keihäät ja hopeasta valmistetut sotamerkit. Lisäksi hän korotti jokaisen alemmasta arvoasemasta ylempään. Sen lisäksi hän jakoi heille ryöstösaaliista hopeaa, kultaa ja vaatteita sekä runsaasti myös muuta ryöstettyä tavaraa. Kun hän oli palkinnut kaikkia ansioittensa mukaan, hän toimitti rukoukset jumalille koko armeijan puolesta. Suurten suosionosoitusten saattelemana hän laskeutui alas korokkeelta.» 
Paraati päättyi kolme päivää kestäneeseen juhlintaan, ja Legio X Fretensis jäi Jerusalemin varuskunnaksi.Vuonna 130 keisari Hadrianus vieraili hävitetyssä Jerusalemissa ja päätti perustaa paikalle uuden roomalaisen colonian, Aelia Capitolinan. Osana suunnitelmaa roomalaiset alkoivat rakentaa Suuren temppelin paikalle Juppiterin pyhäkköä. Tämä häväistys oli yhtenä syynä siihen, että juutalaiset aloittivat uuden kapinan roomalaisia vastaan vuonna 132. Roomalaiset kukistivat sen vuoteen 135 mennessä.
Adrian Goldsworthy: Rooman puolesta - sotilaat, jotka loivat Rooman valtakunnan.    Ajatus Kirjat, 2006. ISBN 951-20-6951-2.    
Josephus. Kreikan kielestä suomentanut Pauli Huuhtanen: Juutalaissodan historia.    WSOY, Helsinki, 2004. ISBN 951-0-28945-0.    
Kohn, George C.: Dictionary of Wars.    Facts on File Publications, New York, 1986. ISBN 0 948894 091.    
Stampe, Pelle: Juutalaisten pyhin temppeli poltettiin.  Tieteen kuvalehti Historia, 2007, 1. vsk, nro 4, s. 74–75.  Oslo:  Bonnier Publications International AS. ISSN 0806-5209.  Suomeksi
Tiainen, Jorma O. (päätoim.): Gummeruksen suuri maailmanhistoria. Ihmiskunnan Kronikka 97–1494.   Gummerus Oy, Jyväskylä, Helsinki, 1988. ISBN 951-20-3263-5.    
Erling Bjøl ja Leo Hjortsø: Otavan suuri maailmanhistoria 4 - Rooman valtakunta.    Otava, 1983. ISBN 951-1-07160-2.
Livius.org Wars between the Jews and Romans: the destruction of Jerusalem (70 CE) (englanniksi)

Jesse David Leach (s. 3. heinäkuuta 1978) on amerikkalainen muusikko Providencesta, Rhode Islandilta. Hän on parhaiten tunnettu urastaan metalcore-yhtye Killswitch Engagen laulajana. Hänen muita yhtyeitään ovat Seemless, The Empire Shall Fall sekä Times of Grace. Vuonna 2012 hän palasi Killswitch Engageen erottuaan yhtyeestä henkilökohtaisista syistä vuonna 2002.  
Leachin ensimmäinen bändi, Corrin, perustettiin 1990-luvun alussa. Corrin nauhoitti neljä kappaletta vuonna 1996. Kappaleet julkaistiin CD:llä Propaganda Machinen toimesta vuonna 1998 bändin hajoamisen jälkeen.
Leachin toinen bändi, Nothing Stays Gold, perustettiin 1990-luvun puolivälissä. Yhtye ehti julkaista yhden EP:n ennen hajoamistaan vuonna 1997.
Osa yhtyeiden Overcast ja Aftershock jäsenistä olivat perustamassa uutta yhtyettä Massachusettsin alueella, ja he etsivät laulajaa. Vuonna 1999 Leach, basisti Mike D'Antonio sekä kitaristit Joel Stroetzel ja Adam Dutkiewicz perustivat Killswitch Engagen. Heidän debyyttialbuminsa, Killswitch Engage, julkaistiin heinäkuun 11. päivä vuonna 2000.  
Killswitch Engagen seuraava julkaisu, Alive or Just Breathing, julkaistiin toukokuun 21. päivä vuonna 2002. Albumi nosti yhtyeen metalcore-skenen etulinjaan. Vastanainut Leach koki kuitenkin suuria vaikeuksia kiertueella. Hän etääntyi muista yhtyeen jäsenistä ja halusi sulkeutua omiin oloihinsa. Lisäksi hänellä oli vaikeuksia lauluäänensä kanssa. Leach alkoi kärsiä lievästä masennuksesta. Lopulta hän lopetti kiertueen kesken ja poistui valokeilasta. Hän kirjoitti muulle yhtyeelle sähköpostiviestin jossa hän selitti syitä lähtöönsä ja kehotti olemaan ottamatta yhtyettä häneen.  
Helmikuun 6. päivä vuonna 2012 Killswitch Engage latasi kotisivuilleen kuvan Leachistä ja muusta yhtyeestä, mikä viittasi Leachin paluuseen bändin laulajana. Myöhemmin Killswitch Engage vahvisti asian Facebook-sivuillaan. Leach on useissa haastatteluista antanut paljon tunnustusta yhtyeessä hänen poissa ollessaan vaikuttaneelle laulajalle Howard Jonesille. 
Yhtyeen kuudes studioalbumi Disarm the Descent julkaistiin huhtikuun 2. päivä vuonna 2013. Killswitch Engage sai ensimmäisen Grammy-ehdokkuutensa Leachin kanssa kappaleestaan "In Due Time" vuoden 2014 Grammy Awardseissa. 

Jesse Uronen (s. 16. maaliskuuta 1986 Helsinki) on suomalainen jääkiekkoilija, joka pelaa II-divisioonajoukkue Kuusamon Pallo-Karhuissa. Hän on pelipaikaltaan vasen laitahyökkääjä. Uronen on aiemmin pelannut kymmenen SM-liigaottelua Jokereissa jääden niissä ilman tehopisteitä. Hän on pelannut urallaan myös Ranskassa ja Italiassa. Urosta on verrattu pelityyliltään Ilari Filppulaan. Hän laukoo oikealta.
Uronen on Jokereiden kasvatti. Hän aloitti jääkiekkoilun omien sanojensa mukaan 5-vuotiaana. Uronen voitti joukkueen B-nuorissa Suomenmestaruuden vuonna 2002 ja SM-hopeaa vuonna 2003. Hän oli Jokereiden paras pistemies ja maalintekijä kaudella 2001–2002 C-nuorissa ja kaudella 2002–2003 B-nuorissa. Kaudella 2004–2005 Uronen voitti koko A-nuorten SM-liigan maalipörssin ja sijoittui Lukon Ville-Vesa Vainiolan jälkeen pistepörssissä toiseksi tehoilla 36+20=56. Hänet valittiin myös A-nuorten SM-liigan arvokkaimmaksi pelaajaksi.Kaudeksi 2005–2006 Uronen nostettiin Jokereiden SM-liigarinkiin. Hän pelasi kauden aikana yhdeksän SM-liigaottelua jääden niissä ilman tehopisteitä. Uronen pelasi miesten pelejä myös yhteensä yhdeksän Mestis-ottelun verran Kiekko-Vantaassa ja alle 20-vuotiaiden maajoukkueessa tehopistein 2+1=3. Suurimman osan kaudestaan hän pelasi kuitenkin Jokereiden A-nuorissa, joiden toiseksi paras pistemies ja maalintekijä Uronen oli tehoilla 21+20=41. Hän sijoittui A-nuorten SM-liigan maalipörssissä kolmanneksi ja jakoi pistepörssin neljännen sijan Lukon Jarkko Hattusen kanssa. Uronen oli myös Jokereiden paras pistemies ja syöttäjä kevään 2006 pudotuspeleissä tehoilla 1+5=6. Kauden 2006–2007 hän pelasi suurimmaksi osaksi lainalla Kiekko-Vantaassa ja sai tililleen vain yhden SM-liigaottelun.
Kaudeksi 2007–2008 Uronen siirtyi Mikkelin Jukureihin. Hän oli tehoilla 16+11=27 joukkueen paras maalintekijä ja kolmanneksi paras pistemies. Uronen kävi kauden päätteeksi harjoittelemassa Tampereen Ilveksessä, mutta jatkoi uraansa kaudella 2008–2009 KooKoon riveissä. Hän oli kevään 2009 pudotuspeleissä tehoilla 3+2=5 joukkueen paras maalintekijä ja jakoi sisäisen pistepörssin voiton Tero Konttisen kanssa. Kaudeksi 2009–2010 Uronen siirtyi Heinolan Kiekkoon, jonka sisäisen maalipörssin voiton hän jakoi 13 osumallaan Jani Keinäsen kanssa ja oli joukkueen kolmanneksi paras pistemies.Uronen oli HeKi-kautensa jälkeen vapaana agenttina lokakuuhun saakka, kunnes hän teki vuoden mittaisen sopimuksen ranskalaisen Rapaces de Gapin kanssa. Kesken kauden 2011–2012, joulukuussa 2011 Uronen siirtyi vapaana agenttina vietetyn alkukauden jälkeen Suomi-sarjassa pelanneeseen HC Keski-Uuteenmaahan. Joukkue sijoittui sarjassa toiseksi ja nousi karsintojen päätteeksi Mestikseen. Uronen voitti kuudella osumallaan karsintasarjan maalipörssin.Kaudella 2012–2013 Uronen nousi HCK:n kapteeniksi ja hän teki Mestiksen yhden kauden piste-ennätyksensä tehoilla 16+19=35, joilla Uronen oli joukkueen paras pistemies, maalintekijä ja syöttäjä. Runkosarjan loppupuolella hän joutui noin kuukaudeksi sivuun ja palasi kaukaloihin kahteen viimeiseen karsintasarjan otteluun. Huhtikuussa 2013 Uronen teki kaksivuotisen jatkosopimuksen HCK:n kanssa. Kaudella 2013–2014 hän jatkoi HCK:ssa varakapteenina.
Syyskuussa 2014 Uronen siirtyi try-outin kautta Italian Serie A:n HC Valpelliceen oltuaan ilman sopimusta alkukauden 2014–2015. Hän sai joukkueeseen sopimuksen ja pelasi 12 ottelua tehden 15 tehopistettä, kunnes Uronen loukkaantui ja hänen sopimuksensa purettiin joulukuussa 2014. Uronen oli pitkään pelaamatta myös kaudella 2015–2016, kunnes hän siirtyi siirtotakarajalla helmikuussa 2016 loppukaudeksi II-divisioonajoukkue Kuusamon Pallo-Karhuihin vahvistamaan joukkuetta putoamiskarsintoihin. Joukkuetta vahvistivat myös kaksi muutakin SM-liigassa kiekkoilutta pelaajaa: Toni Jalo ja Vesa Kulmala. PaKa kohtasi karsinnoissa Nivala Cowboysin ja joukkue onnistui säilyttämään sarjapaikkansa otteluvoitoin 2–0. Uronen jatkaa PaKassa myös kaudella 2016–2017.
Uronen on toisen polven liigakiekkoilija, sillä hänen isänsä Jarmo pelasi maalivahtina HIFK:ssa ja Jokereissa yli 350 ottelua. Jesse Uronen kävi Sotungin lukion. Hän pelasi lapsena myös jalkapalloa FC Jokereissa. Lisäksi Uronen harrasti yleisurheilua.

Graham Jesse Winchester (s. 4. lokakuuta 1983 Cornwall, Ontario, Kanada) on kanadalainen jääkiekkoilija, joka pelaa NHL-joukkue Colorado Avalanchen organisaatiossa. Hän on pelipaikaltaan keskushyökkääjä, mutta osaa pelata myös laidassa. Winchester on kahden suunnan hyökkääjä, jonka vahvuuksiin kuuluu kova työntekeminen, pelinrakentaminen, alivoimapelaaminen sekä aloittaminen. Hän ei ole kuitenkaan ollut NHL-tasolla varsinainen pisteidentekijä, vaan pelannut lähinnä syvyyshyökkääjänä. Winchester ei ole myöskään kovin fyysinen tai aggressiivinen pelaaja. Winchester laukoo oikealta.
Winchester aloitti jääkiekon South Stormontissa, jonka jälkeen hän pelasi juniorina sittemmin Seaway Valley Rapidsissa ja Cornwall Royalsissa. Kaudeksi 2000–2001 Winchester siirtyi EOJHL-joukkue Winchester Hawksiin. Hänet valittiin kauden päätteeksi sarjan parhaaksi tulokkaaksi. Seuraavaksi kaudeksi Winchester palasi kotikaupunkiinsa ja CJHL-joukkue Cornwall Coltsiin. Hän toimi siellä viimeisellä kaudellaan 2003–2004 joukkueen kapteenina ja valittiin kauden päätteksi Coltsin arvokkaimmaksi pelaajaksi ja koko CJHL:n ensimmäiseen tähdistökentälliseen.Vuodet 2004–2008 Winchester kävi Colgate Universityä. Hän toimi kaudella 2006–2007 joukkueen varakapteenina ja oli Colgaten toiseksi paras maalintekijä ja kolmanneksi paras pistemies tehoilla 16+21=37. Winchester jakoi kolmen muun pelaajan kanssa sekä ECAC:n maalipörssin kahdeksannen että pistepörssin yhdeksännen sijan. Viimeisellä yliopistokaudellaan 2007–2008 hän nousi Colgaten kapteeniksi ja oli tehoilla 8+29=37 joukkueen paras syöttäjä sekä toiseksi paras pistemies Tyler Burtonin jälkeen. Winchester voitti koko ECAC:n syöttöpörssin ja jakoi sarjan pistepörssin yhdeksännen sijan Clarksonin Matt Becan ja Quinnipiacin Jamie Batesin kanssa. Winchester valittiin kauden päätteeksi myös ECAC:n kolmanteen tähdistökentälliseen.Viimeisen yliopistokautensa 2007–2008 päätteeksi, maaliskuussa 2008 NHL-varaamaton Winchester teki vapaana agenttina sopimuksen Ottawa Senatorsin kanssa. Hän teki NHL-debyyttinsä 29. maaliskuuta 2008 Boston Bruinsia vastaan ja keräsi ottelussa yhden kahden minuutin jäähyn. Tämän jälkeen Winchester solmi kaksivuotisen jatkosopimuksen Senatorsin kanssa. Tulokaskaudellaan 2008–2009 hän murtautui NHL:ään ja teki 76 runkosarjaottelussa tehot 3+15=18, mikä on myös Winchesterin yhden kauden piste-ennätys NHL:ssä. Kaudella 2009–2010 hänen runkosarjansa jäi 52 ottelun mittaiseksi Winchesterin jouduttua helmikuussa 2010 kuukaudeksi sivuun polvivamman vuoksi. Hän pelasi kauden aikana myös neljä AHL-ottelua Binghamton Senatorsissa. Heinäkuussa 2010 Winchester teki kaksivuotisen jatkosopimuksen Ottawa Senatorsin kanssa.Joulukuussa 2011 Winchester joutui Buffalo Sabresin Paul Gaustadin taklaamaksi ja hän oli aivotärähdyksen takia sivussa aina pudotuspelien kynnykselle, huhtikuuhun 2012 saakka. Winchester pelasi runkosarjassa lopulta vain 32 ottelua. Marraskuussa 2012 hän siirtyi aluksi 30 päivän mittaisella sopimuksella Mestis-joukkue TuToon. Koska Winchesterillä ei ollut voimassa olevaa NHL-sopimusta, hän ei ollut joukkueelle varsinainen työsulkuvahvistus. Hän pelasi TuTossa 11 ottelua tehopistein 3+7=10. Työsulun päätyttyä Winchester ei kuitenkaan saanut uutta NHL-sopimusta, joten hän palasi tammikuussa 2013 Suomeen ja siirtyi loppukauden 2012–2013 kattavalla sopimuksella SM-liigajoukkue Jokereihin. Winchester pelasi joukkueessa vain viisi ottelua tehden kolme syöttöpistettä, kunnes hänen kautensa todettiin helmikuussa polven sivusidevamman takia päättyneeksi.Kaudeksi 2013–2014 Winchester palasi Pohjois-Amerikkaan tehtyään vuoden mittaisen ja kaksisuuntainen sopimuksen Florida Panthersin kanssa. Hän aloittanee kautensa AHL-joukkue San Antonio Rampagessa.

Jesuiittojen historia eli jesuiittaveljestön ympärille rakentuva historia ulottuu sen vuonna 1534 tapahtuneesta perustamisesta aina nykypäivään saakka. Katolisen kirkon sääntökuntana jesuiittojen historia liittyy läheisesti myös katolisen kirkon historiaan sekä paaviuden historiaan.
Yksi jesuiittojen sääntökunnan erityispiirteistä on, että sen jäsenet ovat suoraan paavin alaisia. Jesuiittojen historiassa tämä on esimerkiksi aiheuttanut joitain riitatilanteita paikallispiispojen ja jesuiittojen välille. Toisaalta paaville uskollinen jesuiittaveljeskunta oli vastauskonpuhdistuksen aikaan merkittävä voimavara katoliselle kirkolle, ja osittain juuri jesuiittojen voimakkaan lähetystoiminnan seurauksena kirkko säilytti valta-asemansa alueilla, joilla protestantismi uhkasi syrjäyttää perinteisen katolilaisuuden.Uudella ajalla jesuiitat joutuivat kuitenkin valistusajan ajattelussa kovien syytösten uhriksi. Euroopan maallisissa hoveissa jesuiittaveljeskunta joutui paikoin syvään epäsuosioon. Maallisista valtioista riippuvainen Kirkkovaltio käytännössä pakotettiin lakkauttamaan jesuiittaveljeskunta vuonna 1773. Poliittisen tilanteen helpotettua paavi Pius VII perusti sääntökunnan uudelleen 1800-luvun alussa.
Jesuiittaveljeskunta kehittyi Pariisissa opiskelleiden nuorten miesten ryhmästä, jonka johtajana toimi entinen ritari Inigo López de Loyola, tunnetummalta nimeltään Ignatius Loyola (1491–1556).Loyola sai kolmenkymmenen ensimmäisen elinvuotensa aikana hyvän ritarikasvatuksen, ja jo kahdenkymmenen vuoden iässä hänestä tuli kuninkaallinen sotilas. Haavoituttuaan vaikeasti Pamplonan taistelussa 1521 hän muutti elämänsä suuntaa. Loyola perehtyi aikansa hengelliseen kirjallisuuteen, mutta koki myös oman maallisen sivistyksensä riittämättömänä. Hän matkusti Pariisiin, jossa hän alkoi opiskella muun muassa teologiaa ja filosofiaa. Pariisin yliopistossa syntyi opiskelijoiden liike, ja seitsemän perustajajäsentä perustivat seuran Societas Jesu, (suom. Jeesuksen Seura) 15. elokuuta vuonna 1534. Perustajajäsenet antoivat lupauksen köyhyydestä, naimattomuudesta ja kuuliaisuudesta ja keskittyivät köyhien, sairaiden ja vangittujen auttamiseen. Seuran jäsenistössä eli voimakkaana myös ajatus Pyhän maan vapauttamisesta muslimien käsistä.Jesuiittaveljeskunnan perustaminen osui aikakauteen, jolloin kirkko oli joutunut kovien paineiden alle. Martti Luther oli julkaissut 95 teesiään vuonna 1517 katolisen kirkon anekauppaa vastaan. Luther oli joutunut pian väittelyyn muiden teologien kanssa, ja paavi oli uhannut 1520 häntä kirkonkirouksella. Luther oli julistettu pannaan 1521. Kiistat johtivat uskonpuhdistukseen, jonka seurauksena syntyi protestanttinen kirkko. Muutamaa vuotta uskonpuhdistuksen alun jälkeen paavi Hadrianus VI oli esittänyt kirkon "synnintunnustuksen", jossa hän oli luvannut ryhtyä korjaamaan Rooman paavillista hovia ja siten ottanut vastauskonpuhdistuksen ensiaskeleet. Jesuiittaveljeskunnan perustaminen osuikin vastauskonpuhdistuksen kynnykselle, ja Trenton kirkolliskokous ehti alkaa jo Ignatius Loyolan elinaikana.Vuonna 1540 paavi Paavali III antoi vahvistuksensa ja siunauksensa kuusi vuotta aikaisemmin perustetulle jesuiittajärjestölle. Uskonpuhdistuksen aikakaudella jesuiitat olivat paaville uskollisia, ja he halusivatkin palvella kirkkoa. Jesuiitoilla oli myös oma sotilaallinen organisaatio, jonka johtaja toimi paavin alaisuudessa. Jesuiitat eivät muiden hengellisten seurojen tapaan olleet sidottuja luostareihin tai muihin keskuksiin, mikä mahdollisti jäsenille liikkuvan elämän. Jäsenmäärä kasvoikin huomattavasti vuoden 1556 tuhannesta jäsenestä, ja vuonna 1750 jesuiittoja olikin jo 22 590.Jesuiittoja alettiin pian järjestön perustamisen jälkeen syyttää siitä, että se noudatti "tarkoitus pyhittää keinot" -tyyppistä toimintamallia, ja että järjestön tavoitteenaan ilmoittama "sielujen pelastumisen auttaminen" sisälsi myös joukon muita päämääriä. Jesuiitat toimivat ympäri Eurooppaa erilaisten katolisten ruhtinaiden hoveissa, mutta harjoittivat myös laajaa käännytystyötä varsinkin Amerikassa ja itäisessä Aasiassa.
Jesuiittaveljeskunnan jäsenilleen asettamat vaatimukset olivat kovat. Sääntökunnan koulutusta on kuvailtu pitkäksi ja vaativaksi. Vaikka jesuiitaksi tuleminen vaatikin ankaraa työtä, kasvoi veljeskunnan jäsenmäärä jo alkuvuosina runsaasti. Veljeskunnan voimavaroina pidettiin sekä vahvaa sotilaallista kuria että sopeutumiskyvykkyyttä.Jesuiittaveljeskunta oli selvästi erilainen kuin muut pappissääntökunnat, kuten esimerkiksi benediktiinit, fransiskaanit ja dominikaanit. Jesuiitan ei esimerkiksi tarvinnut pukeutua munkinkaapuun, minkä lisäksi he olivat vapaita luostarielämästä. Lisäksi munkkilupausta antaessaan jesuiitta sitoutui olemaan ehdottoman uskollinen paavia kohtaan. Jesuiittaveljeskunta olikin lojaali suoraan paaville, eivätkä siten esimerkiksi paikallispiispat päässeet sekaantumaan veljeskunnan toimintaan. Jesuiittaveljeskunnan ainutlaatuisuus suhteessa muihin katolilaisiin sääntökuntiin mahdollisti sen erikoistumisen juuri tietynlaisiin tehtäviin. Jesuiitoista tulikin uuden ajan alkupuoliskolla merkittävä tekijä koulutus- ja lähetystyön saralla.
Jo alusta asti jesuiittaveljeskunnan ihanteisiin kuului opillinen sivistys. Tämä seikka nousi merkittävään rooliin, kun vuonna 1563 päättynyt Trenton kirkolliskokous päätti tehostaa pappiskoulutusta. Jesuiitat paransivatkin voimakkaalla toiminnallaan alennustilaan joutunutta pappiskoulutuksen tasoa.Uuden ajan sarastaessa ja kuluessa jesuiitat panostivat ympäri Eurooppaa laajaan koulutustyöhön, jonka seurauksena perustettiin satoja uusia oppilaitoksia. Jesuiittojen koulutusta arvostettiin yleisesti korkeatasoisena ja tehokkaana, minkä lisäksi se oli ilmaista ja avoinna myös protestanteille. 1700-luvulle tultaessa jesuiitat olivat perustaneet ympäri Eurooppaa satoja korkeatasoisia oppilaitoksia. Professori Simo Heinisen mukaan "he olivat kouluttaneet katolisen Euroopan älymystön Voltairea ja muita valistusmiehiä myöten".Jesuiittaveljeskunnan koulutustyö on jatkunut satoja vuosia ja on nykypäivänäkin voimissaan. Koulutustyön historiasta voidaan poimia useita menneisyyden ja nykyisyyden suurnimiä, jotka ovat saaneet koulutuksensa jesuiitoilta. Näiden oppilaita ovat olleet esimerkiksi Cervantes, Torquato Tasso, Molière, Alfred Hitchcock, Luis Buñuel, Zubin Mehta, James Joyce, Bill Clinton ja Fidel Castro. Näiden tunnettujen kuuluisuuksien lisäksi jesuiittojen kasvatustyö on ollut vielä merkittävämpää useiden uskonnollisten johtajien osalta, sillä jesuiittaveljeskunta on ollut kouluttamassa tulevia paaveja, piispoja ja muita suuria kirkonmiehiä.
Jesuiittojen kasvatus- ja koulutustyö on kiistämättä kasvattanut useita historian suurmiehiä ja taiteellisia lahjakkuuksia, mutta sekin on saanut osansa jesuiittoihin kohdistuneesta arvostelusta. Esimerkiksi Peter Petersenin vuodelta 1944 oleva tutkimus nimeltään Jesuitenerziehung suhtautuu negatiivisesti jesuiittojen opetustyöhön. Yksi tutkimuksen ajatus on se, että jesuiittojen koulut olisivat kouluja juuri lahjakkaalle eliitille. Kritiikkiä saivat osakseen myös koulujen sotilaallinen kuri ja oppilaiden välinen kilpailu opetusmenetelmänä, minkä lisäksi Petersenin mielestä kasvatukseen liittyy "tahdon kidutusta". Tutkimuksen lopussa kirjoittaja toteaa jesuiitoista: "Heissä ei ole lämmintä rakkautta, vaan heidän luonteensa on jäänkova."
Yksi jesuiittaveljeskunnan alkuperäisistä tavoitteista oli päästä "valtaamaan" takaisin katolilaisuudelle sen protestantismille menettämät alueet Euroopasta. Euroopassa tapahtuvan työn keinoina oli koulutustyö sekä diplomatian käyttö. Jesuiittojen toiminta Euroopassa oli osaltaan pysäyttämässä protestantismin leviämistä Puolaan, Itävaltaan ja eteläiseen Saksaan.
Jesuiittaveljeskunnan leviäminen suureksi eurooppalaiseksi voimatekijäksi oli alkanut jo sääntökunnan ensivuosina. Neljä vuotta Paavali III:n antaman hyväksynnän jälkeen eli 1544 isä Aroaz, Ignatius Loyolan serkku, matkusti kuuden kumppaninsa kanssa Espanjaan. Vaikka moni jesuiittaveljeskuntaa perustamassa ollut mies olikin juuriltaan espanjalainen, ei järjestö ollut ottanut Espanjaa kokoontumispaikakseen. Siispä isä Aroazin matka Espanjaan aloitti nopean prosessin, joka johti jesuiittojen onnistumiseen. Jesuiitat saivat nopeasti jalansijaa Espanjassa. Tosin nuorelle sääntökunnalle ilmaantui myös vastustajia, ja muun muassa Melchior Cano -niminen espanjalainen teologi asettui veljeskuntaa vastaan.Joka tapauksessa Espanjasta muodostui jesuiitoille tärkeä alue. Ignatius Loyolan kuollessa maassa oli jo kolmesataa jesuiittaa, ja alle kahdessakymmenessä vuodessa määrä nelinkertaistui. Kun järjestö lopulta lakkautettiin, jäseniä oli Espanjassa 2171. Espanjasta myös suuntautui useita lähetysmatkoja Euroopan ulkopuolelle, muun muassa Etelä-Amerikkaan ja Filippiineille. Jesuiittaoppineet osallistuivat myös maallista hallintoa koskeviin keskusteluihin, ja heistä osa kannatti ajatusta, jonka mukaan kuninkaan valta oli peräisin Jumalalta, mutta tuli kuninkaalle kansan kautta. Tällaisten ajatusten esittäminen hankaloitui syvästi Espanjan siirtyessä 1600-luvulla itsevaltiuteen. 
Jo yksi jesuiittaveljeskunnan perustajista, Simão Rodrigues, oli portugalilainen. Espanjan tavoin jesuiitat saivat jalansijaa myös Portugalista, mistä käsin harjoitettiin lähetystyötä Kaukoitään ja eteläiseen Afrikkaan. Samalla Portugalissa jatkui jesuiittojen opillinen tutkimustyö, ja kuuluisia jesuiittatutkijoita olivat muun muassa Pedro da Fonseca ja Luis Molina. Loppujen lopuksi jesuiittojen syvä alamäki 1700-luvulla alkoi kuitenkin juuri Portugalista, missä maan pääministeri hyökkäsi voimakkaasti veljeskuntaa vastaan.
Jesuiitoilla oli jonkin verran vaikutusta myös protestanttisen uskon omaksuneeseen Ruotsin valtakuntaan. Heidän toimintaansa helpotti Juhana III:n katolilainen vaimo Katariina Jagellonica. Aikanaan paavi jopa toivoi voivansa käännyttää kuninkaan jesuiittojen avulla, mutta lopulta ajatus kaatui kuninkaan alettua asettaa paaville ehtoja. Vaikka neuvottelut paavin ja kuninkaan välillä katkesivatkin, kasvatettiin tuleva kuningas Sigismund katolilaisuuteen. Tämäkään toimi ei loppujen lopuksi tuonut suurempaa hyötyä, sillä kruunu pysyi kuninkaalla suhteellisen lyhyen aikaa.Konkreettisesti jesuiittojen toiminta Ruotsissa näkyi kuningatar Kristiinan kääntymisenä katolilaisuuteen. Tapauksen suora merkitys jäi vähäiseksi, koska Kristiina luopui kruunustaan. Myöhemmin Kristiina muutti Roomaan, ja hänet on haudattu Vatikaanin Pietarinkirkkoon.
Nykyään Suomessa ei työskentele jesuiittoja, mutta Ruotsissa on kaksi jesuiittayhteisöä. Maassa työskentelee noin 15 jesuiittaa erilaisissa ammateissa filosofian opettajista spirituaalisiin ohjaajiin.
Jesuiitat osoittautuivat perustamisensa jälkeen tehokkaiksi käännyttäjiksi. Järjestö oli paitsi vapaa luostarielämästä, harjoitti se myös akkomodaation perusteita käännytystyössään eli pyrki mukautumaan paikalliseen kulttuuriin. Tällainen mukautuminen ei kuitenkaan saanut yksinomaan ihastunutta vastaanottoa kristikunnassa. Jyrkkää vastustusta ilmeni dominikaanien ja fransiskaanien taholta. Nämä pitivät jesuiittojen toimintaa "pakanuuteen sopeutumisena" ja siten paholaisen palvontana. Edes jesuiittaveljeskunta ei ollut yksimielinen toimintansa oikeutuksesta. Akkommodaation tuomitseva päätös saatiin paavilta vuonna 1704, ja ei-kristilliset riitit saivat lopullisen hylkäyksen 1744. Muutos kirkon kantaan annettiin vasta 1938 akkommodaation hyväksi. Kiisteltyjen menetelmiensä ansiosta jesuiitat harjoittivat vuosisatoja tehokasta käännytystyötä niin Etelä-Amerikassa kuin Aasiassakin.
Vuonna 1549 isä Numbrega seurueineen matkusti Brasiliaan harjoittamaan lähetystyötä paikallisten parissa. Toiminta oli alkuun hidasta, mutta kielten opettelun jälkeen se alkoi nopeutua. Vähitellen jesuiittojen lähetystyö Keski- ja Etelä-Amerikassa lisääntyi, vaikka osa lähetyssaarnaajista kuoli marttyyrina työnsä takia. Lähetystyö kuitenkin tuotti tulosta, ja vuoteen 1630 mennessä mantereella oli jo 70 000 käännynnäistä. Ennen Klemens XIV:n päätöstä lakkauttaa jesuiittaveljeskunta vuonna 1773 pelkästään Brasiliassa toimi jo 445 jesuiittaa. 
Puhuttaessa jesuiittojen toiminnasta Etelä-Amerikassa mainitaan yleensä Paraguay, jossa jesuiitoilla on ollut merkittävä vaikutus maan kehitykseen ja historiaan. Vuonna 1609 jesuiitat aloittivat valtion alueella voimakkaan lähetystyön ja perustivat sen itäosaan käytännössä oman valtionsa. Sen tarkoituksena oli suojella intiaaneja espanjalaisten siirtolaisten ja virkamiesten hallinnolta ja riistolta. Jesuiittojen hallitsemilla alueilla elinolosuhteet, aineellinen ja henkinen kulttuuri saivat kehittyä, ja jopa jesuiittoja voimakkaasti arvostellut valistusfilosofi Voltaire myönsi, että jesuiittojen avulla oli saavutettu "sellainen sivilisaation aste kuin niissä oloissa oli mahdollista".Jesuiittojen hallinnoimaa Paraguayta on kuvattu "kristillis-sosialistiseksi" ja "puolikommunistiseksi". Suurin osa viljelymaasta ja koko karja pidettiin yhteisomistuksessa, vaikka intiaanien sallittiinkin omistaa pieniä maapaloja. Yhteisomistuksen piiriin luettiin myös varastoitu ruoka, jota jaettiin kulloisenkin tarpeen mukaan sillä edellytyksellä, että saaja oli myös tehnyt työtä.Jesuiitat opiskelivat itsekin intiaanien äidinkieltä. Intiaaneille taas opetettiin espanjaa ja hiukan myös latinaa. Jumalanpalvelukset olivat kansankielellä. Hallinnon osalta kyseessä oli jonkinasteinen demokratia, sillä intiaanit saivat äänestää keskuudestaan "pormestarin" ja muita virkamiehiä. Jesuiitoilla oli kuitenkin valtaa ehdokkaiden valintaan liittyen. 
Espanjalaisia kehitys ei miellyttänyt. Jesuiittojen johtamia alueita kadehdittiin muun muassa niiden paremman taloudellisen tilanteen takia. Niinpä lopulta yli 150 vuotta kestäneen suotuisan kauden jälkeen Espanjan kuningas Kaarle III karkotti jesuiitat koko valtakunnasta. Intiaanien omistuksessa olleet maat ja omaisuus ryöstettiin.Vaikka Paraguayn "jesuiittavaltio" usein mainitaankin yhtenä jesuiittojen merkittävimmistä toimista Latinalaisessa Amerikassa, oli oikeastaan Meksikossa tapahtuva lähetystyö vielä laajempaa. Paraguayssa jesuiittojen hallintoalueella asui yli 113 000 alkuperäisasukasta, kun taas Meksikossa vastaava määrä oli noin 122 000. Meksikon lähetysalueella, mihin myös Kalifornia luettiin, toimi noin 572 jesuiittaa.Jesuiittojen toiminta Etelä-Amerikassa noudatti akkommodaation periaatteita, eli veljeskunta pyrki mukautumaan paikalliseen kulttuuriin. Esimerkiksi Jumalaa tarkoittavana käsitteenä käytettiin tupán -nimistä ukkoshenkeä. Samoin vaikkapa suitsukekäytännön osalta suitsukkeet korvattiin paikallisella anguaypuulla, minkä lisäksi Jeesus apostoleineen esitettiin maalauksissa intiaaneina – lukuun ottamatta espanjalaiseksi maalattua Juudasta.
Jesuiittaveljeskunnan ensimmäisiä voittoja oli lähetystyön onnistuminen Japanissa, Kiinassa ja Intiassa. Lähetystyön ohella jesuiitat myös keräsivät tietoa Euroopalle kaukaisista maista, ja heidän toimintansa olikin eurooppalaisten ensimmäisiä Aasian kulttuurin ja kielen tutkimuksia.Vuoteen 1537 mennessä Intian rannikkoseuduilla asuvat paravat kääntyivät kristinuskoon ja saivat samalla Portugalin armeijan suojeluksen. Pyhimykseksi myöhemmin julistettu jesuiittakäännyttäjä ja yksi veljeskunnan perustajajäsenistä, Francisco Xavier sai syvää arvostusta paravien keskuudessa kääntämällä uskon- ja synnintunnustuksen, kymmenen käskyä, Ave Maria-, Salve Regina- ja Isä meidän -rukouksen tamiliksi. Paravien keskuudessa harjoitettu lähetystyö kantoi myös pitkäaikaisempaa hedelmää, sillä nämä pysyivät kristittyinä myös tulevat vuosisadat jesuiittojen lakkauttamisenkin jälkeen. Paravien lisäksi tällainen kristillisyys säilyi Malabarrannikolla elävien Tuomas-kristittyjen parissa.Jo ennen 1500-luvun puoliväliä olivat Francisco Xavierin lisäksi useat jesuiitat harjoittaneet laajamittaista käännytystyötä Kaukoidässä. Lähetystoiminta levisi myös Japaniin. Heidän saapumisensa osui aikakauteen, jolloin lääninherrat, daimiot, etsivät itselleen liittolaisia tehokkaiden muskettien ja kauppasuhteiden toivossa, eivätkä Japanin provinssit olleet enää tiiviisti shōgunin hallinnan alaisina. Jesuiittalähetyssaarnaaja Alessandro Valignano kannatti ja vaati lähetysmenetelmäksi voimakasta sopeutumista paikalliseen kulttuuriin, mikä oli aikaisemminkin tuonut jesuiitoille hyviä tuloksia. Kysymys voimakkaasta sopeutumisesta aiheutti kiistaa  lähetyssaarnaajien välille. Lähivuosikymmeninä jesuiittojen ongelmat jatkuivat, sillä shōgunien jälleen ottaessa Japanin haltuunsa valitsivat he valtionideologiaksi kungfutselaisuuden kristinuskon sijasta. Kristinuskoa alettiin vähitellen pitää valtiolle vaarallisena lahkolaisuutena, muun muassa sen vaatiessa muita uskontoja huomattavasti voimakkaampaa uskollisuutta Jumalaa kohtaan. Kiristynyt tilanne näkyi jonkinasteisina kristittyjen vainoina sekä esimerkiksi Shimabaran kapinan muodossa. Kovat jesuiittavainot sen sijaan saattoivat alkaa vasta, kun katolilaisiin nyrpeästi suhtautuivat hollantilaiset ja britit aloittivat kaupan Japaniin 1600-luvun alussa, eikä japanilaisten enää tarvinnut pelätä kaupan katkeamista uskonnollisista syistä. 1614 jesuiittoja alettiin syyttää salaliitosta ja vakoilutoiminnasta Portugalin ja Espanjan hyväksi, ja 1620 alkoivat kristittyjen vainot, jotka pakottivat jesuiitat luopumaan lähetystyöstään.
Jesuiittojen työn lopputulokset vaihtelevat arvioista riippuen. Esimerkiksi Catholic Encyclopedia vuodelta 1913 sanoo, että vuonna 1582 pelkästään Japanin kristittyjen määrä olisi ollut jo 200 000 ihmistä, maahan olisi perustettu 250 kirkkoa ja siellä toimisi 59 lähetyssaarnaajaa. Sen sijaan vuonna 1582 jesuiitta Alessandro Valignano raportoi Japanissa olevien kristittyjen määräksi noin 150 000 kristittyä ja kirkkoja olevan 200. Catholic Encyclopedian mukaan kristittyjen määrä olisi jesuiittojen lähetysten aikana ollut korkeimmillaan ollut noin 1,8 miljoonaa,, kun taas luotettavammat lähteet puhuvat noin puolesta miljoonasta kristitystä.1200-luvulla alkoi katolinen lähetystyö Kiinassa. Se keskeytyi jo samalla vuosisadalla, mutta alkoi jesuiittojen johtamana uudelleen noin vuonna 1580. Tällöin organisoidusta lähetystyöstä vastasivat pääasiassa portugalilaiset jesuiitat. Catholic Encyclopedian tietojen mukaan ensimmäiset maassa toimineet jesuiitat perustivat muun muassa neljä kollegiota ja yhden seminaarin. Mukautumalla kiinalaisten katsantokantaan jesuiitat saivat jalansijaa Kiinassa: jesuiittojen Kiinan-lähetyksen aloittanut italialainen Matteo Ricci meni toimissaan niin pitkälle, että alkoi elää kiinalaisen elämäntyylin mukaisesti, pukeutui kiinalaisittain ja kasvatti itselleen tavan mukaan pitkät kynnet. Hän pyrki myös löytämään yhtäläisyyksiä kiinalaisesta filosofiasta ja kristinuskosta. Tämän työn seurauksena hän esitti kristilliset tulkinnat kungfutsetselaisuuden käsitteille tie ("taivas") ja chang-ti ("ylhäinen herra" taikka "herra ylhäällä"). Riccin työn tulokset eivät kuitenkaan olleet täysin aukottomia ja kiinalaiseen filosofiaan istuvia: esimerkiksi chang-ti'n rinnastaminen persoonalliseen jumaluuteen ei istunut kiinalaiseen ajatteluun, joka näki käsitteen persoonattomana voimana ja "kosmisena alkusyynä". Myöhempinä vuosina kiihtyneet kiistat riiteistä kärjistivät jesuiittojen asemaa Kiinassa, ja kulttuuriin mukautumisen heikettyä jesuiitat saivat käytännössä karkotustuomion 1723.
1700-luvulla nousussa ollut uusi valistusajattelu ja siitä virinnyt valistusaika horjutti kirkon aikanaan erittäin tiivistä valta-asemaa, joka nyt kyseenalaistettiin. Valistusajattelijat arvostelivat myös sokeaa uskoa valtion ja kirkon arvovaltaan. Luonnontieteet olivat edistyneet edellisillä vuosisadoilla, ja tämä vaikutti todellisuuskäsitykseen. Myös tiedot muista maanosista vaikuttivat käsityksiin yhteiskunnasta ja uskonnosta.
Samalla, kun valistusaika horjutti kirkkoa, oli Kirkkovaltio ajautunut pahoihin vaikeuksiin. Paavista oli tullut heikko voimatekijä, eikä hänen valtionsa pysynyt enää pystyssä ilman Euroopan maallisten valtioiden tukea. Samalla paavinistuin asettui myös omia pappejaan vastaan, sillä se kieltäytyi uudistusmielisten ajatuksista muun muassa pitää messu kansankielellä. Samaan aikaan valistusfilosofit, esimerkiksi jesuiittojen koulua käynyt Voltaire, arvostelivat kirkkoa taantumukselliseksi ja taikauskoiseksi. Valistusfilosofien kiihkeimmät hyökkäykset eivät kuitenkaan olleet tähdätty suoraan paavia vastaan, vaan kovinta kritiikkiä saivat osakseen jesuiitat. Jesuiitat leimattiin "vallanhimoisiksi, fanaattisiksi ja taantumuksellisiksi, moraaliltaan joustaviksi ja tekopyhiksi". Samalla levisi huhuja, joiden mukaan jesuiitat olivat rikastuneet laittomin keinoin Etelä-Amerikan hallintoalueillaan. 
Jesuiittojen tilanne paheni Portugalin pääministeri Sebastião José de Carvalho e Melon aloittaessa jesuiittainvastaisen toimintansa. Hän kuului valistusmiehiin. Syytteitä jesuiittoja kohtaan esitettiin niin laittomasta kaupankäynnistä kuin myös kuninkaan murhaamiseen tähtäävästä salaliitosta. Lisäksi jesuiittojen väitettiin kiihottaneen kapinaa intiaanien keskuudessa Paraguayssa. Pääministeri e Melon toimiin kuului myös jesuiittojen omaisuuden kansallistaminen sekä näiden karkottaminen Kirkkovaltioon. Jesuiittojen epäonni ei loppunut tähän vuoden 1759 karkotukseen, sillä 1764 Ranska toimi samoin ja 1767 Espanja ja Napoli häätivät puolestaan maansa jesuiitat. Toiminta ei jäänyt karkotuksiin, sillä 1769 neljän Euroopan mahtimaan Rooman-lähettiläät esittivät vaatimuksensa jesuiittaveljeskunnan lakkauttamiseksi. Vielä tällöin paavinistuin asettui jesuiittojen puolelle, ja paavi Klemens XIII:n mukaan hän "mieluummin hakkaisi kätensä irti kuin allekirjoittaisi lakkauttamismääräyksen". Jo vuonna 1766 paavi oli julkaissut bullan Christianæ reipublicæ salus, joka oli tähdätty valistusta vastaan. 
Paavi Klemens XIII ei kuitenkaan elänyt enää kauan, vaan menehtyi vielä samana vuonna. Seuraavassa konklaavissa ongelmia aiheutti Bourbon-sukuisten valtioiden uhkaus käyttää veto exclusionis -veto-oikeuttaan epämieluisan paavikandidaatin hylkäämiseen. Kolme kuukautta kestäneen kokouksen jälkeen kardinaalikollegio nosti paavinistuimelle fransiskaani Lorenzo Ganganellin, paavilliselta nimeltään Klemens XIV:n. Uusi paavi ei suhtautunut jesuiittoihin yhtä tinkimättömästi kuin edeltäjänsä, vaikkei toisaalta ollut myöskään lupautunut lakkauttamaan sääntökuntaa. Hän yrittikin aluksi antaa Euroopan valtioille myönnytyksillä vähentämällä jesuiittojen oikeuksia. Tämä ei kuitenkaan riittänyt, ja kuten Espanjan Rooman-lähettiläs asian ilmaisi: 
Uhkaukset paavinistuinta vastaan lisääntyivät: Kirkkovaltio oli vähällä menettää suhteensa Bourbon-johtoisiin katolilaisiin valtioihin, jolloin kaikki luostarit olisi suljettu, nuntiukset eli paavillisen lähettiläät karkotettu ja Kirkkovaltioon olisi hyökätty. Viimeinen kuolinisku jesuiitoille oli se, kun jesuiittamyönteinen Maria Teresia sanoi, ettei vastustaisi sääntökunnan lopettamista. 16. elokuuta 1773 Klemens XIV julkaisi kirjeen Dominus ac Redemptor noster, jossa hän jesuiittoihin liittyen "täydellä vallalla, jonka olemme saaneet apostolilta, me hajotamme, tukahdutamme, lopetamme ja hylkäämme mainitun seuran".Kirjeessä esitettiin perusteiksi veljeskunnan lakkauttamiseksi se, että "kirkon tehtävä on tuoda rauha ihmiskunnalle, ja kaikki, mikä luokkaa rauhaa on uhrattava". Kirjeessä myös sanottiin järjestön "herättäneen alusta asti epäsopua", ja siksi rauhan palauttamisen yksi edellytys olisi veljeskunnan lakkauttaminen. Paavin päätös lakkauttaa jesuiittojen sääntökunta sai osakseen suurta myönteistä kiitosta. Protestanttien tiedetään jopa todenneen, ettei kirkko olisi koskaan jakautunut, mikäli Klemens XIV olisi ollut paavi uskonpuhdistuksen aikaan. Valistusfilosofitkin kiittelivät paavia, joka heidän mielestään pyrki tekemään sovinnon modernin maailman kanssa. Jesuiittojen keskuudessa ratkaisu ei luonnollisesti saanut innostunutta vastaottoa, mutta sääntökunta oli vannonut uskollisuuttaan paaville. Niinpä päätös ei saanut heiltäkään laajaa julkista arvostelua. Jälkiseurauksina jesuiittojen kenraalia Lorenzo Ricciä syytettiin vielä perusteettomasti varkaudesta ja lukittiin kuolemaansa saakka Castel Sant'Angeloon. 
Kun jesuiittaveljeskunta lopetettiin, kuihtui myös sen lähetystyö. Myös jesuiittojen oppilaitokset kärsivät, vaikkakin opettajista useat saivat uutta työtä kirkon kouluissa. Vaikka paavi olikin virallisesti lakkauttanut järjestön, oli sillä vielä muutamia tukilinnakkeita Euroopassa. Jesuiittoihin lämpimästi suhtautuneet Fredrik Suuri Preussissa ja Katariina Suuri Venäjällä kielsivät julkaisemasta paavin kirjettä. Preussissa jesuiittojen tarvitsi vain vaihtaa nimensä, kun taas Venäjällä he saivat pitää myös nimensä ja ulkoasunsa.
Jesuiittaveljeskunnan lakkauttaminen oli ollut merkittävä isku katoliselle lähetystyölle. Veljeskunnan toiminnan korvaaminen oli hankalaa, mutta samaan aikaan paavinistuin itsekin ajautui yhä syvempiin vaikeuksiin. Ranskan suuri vallankumous horjutti kirkon valtaa. Vallankumous johti Ranskan luostarien ja kirkkojen sulkemiseen. Kun papisto määrättiin vannomaan uskollisuutta uudelle hallinnolle, noin puolet papeista kieltäytyi. Paavi Pius VI julisti meneillään olevan skisman ja erotti kaikki uskollisuutta Ranskan uudelle hallinnolle vannoneet papit. Ranskan joutuessa sotaan muuta Eurooppaa vastaan paavi ja Kirkkovaltio asettuivat tukemaan Ranskaa vastustavaa liittoumaa. Vallankumousarmeijan valloittaessa Italiaa myös Kirkkovaltio alistettiin silloisen kenraali Napoléon Bonaparten johdolla. Paavi pakotettiin solmimaan Kirkkovaltion kannalta epäedullinen rauhansopimus, jossa se muun muassa joutui maksamaan suuret sotakorvaukset Ranskaan. Ranskalaisen upseerin kuoltua Roomassa syttyneissä mellakoissa jo kuolemansairas paavi vangittiin ja vietiin Alppien yli pieneen Valencian linnakkeeseen. Pius VI kuoli marttyyrina, ja paavinistuin käytännössä riisuttiin vuosiksi maallisesta vallasta. Kaiken lisäksi Napoleonin onnistui vangita myös Pius VI:n seuraajaksi valittu Pius VII. 
Napoleonin kärsittyä tappion liittoutuneille paavi Pius VII pääsi palaamaan Napoleonin vankeudesta Roomaan 24. toukokuuta 1814. Wienin kongressin kokoontuessa järjestämään sekasortoista Eurooppaa Napoleonin jäljiltä paavilla oli nyt puolellaan aikakauden mukanaan tuoma muuttunut ilmapiiri. Kirkkoa vastustaneiden valistusfilosofien valistusaatteita pidettiin syynä vallankumoukseen ja sekasortoiseen kaaokseen Euroopassa. 1800-luvun alun uudet aatesuuntaukset, kuten romantiikka, pitivät arvossa useita valistusaatteen halveksimia asioita kuten uskoa, historiaa, perinteitä ja arvovaltaa, mikä hyödytti juuri näitä ominaisuuksia edustavaa kirkkoa.Paavin onnistui Wienin kongressissa palauttaa Kirkkovaltiolle sille ennen kuuluneet alueet Avignonia lukuun ottamatta. Kirkkovaltion palauttaminen paaville sopi hyvin sekä Britannian että kukistetun Ranskan suunnitelmiin, sillä vahva Kirkkovaltio Apenniinien niemimaalla tasapainotti Itävalta-Unkarin ja muiden alueen valtioiden keskinäistä voimatasapainoa.Jesuiittojen tilanteeseen näkyi helpotusta jo ennen vuoden 1814 uudelleenperustamista: voimistuneen piispanistuimensa turvin Pius VII vahvisti jo 1801 Venäjän jesuiittaveljeskunnan. 1804 vuorossa olivat Napolin ja Sisilian veljeskunnat. 1813 paavi salli jesuiittojen taas toimia Irlannin ja Yhdysvaltain alueella. Toisaalta jesuiittaveljesten elpyessä näillä alueilla se myös kärsi takaiskun toisaalla, sillä Venäjän tsaariksi vaihtunut Aleksanteri I suhtautui viileästi jesuiittoihin ja lopetti näiden toiminnan maassaan.
Vaikka jesuiitat olivat asteittain päässeet aloittamaan työtään uudelleen, vasta Napoleonin Ranskan kukistuttua Pius VII saattoi perustaa veljeskunnan uudelleen koko katolisen kirkon alueille. 7. elokuuta 1814 paavi Pius VII julkaisi bullan nimeltä Sollicitudo omnium ecclesiarum, joka virallisesti perusti lakkautetun sääntökunnan uudelleen.Aikanaan voimakas veljeskunta oli kuitenkin kärsinyt vuosikymmeniä kestäneestä lakkautettuna olemisesta, eikä se palannut nopeasti vanhaan mahtiinsa. Lisäksi Eurooppaa 1800-luvulla ohjanneet liberaalit hallitukset suhtautuivat jesuiittoihin viileästi johtuen muun muassa järjestön konservatiivisista tavoitteista. Paavinistuin sen sijaan alkoi tukea uudelleenperustettua veljeskuntaa luovuttamalla vuonna 1818 sen johdettavaksi pappeja kouluttavan Collegium Germanicumin. Pius VII:tä seurasivat ajatuksiltaan konservatiiviset paavit Leo XII ja Gregorius XVI. Heistä Leo XII luovutti sääntökunnalle Rooman Collegiumin ja Gregorius XVI:n päätöksellä jesuiittaveljeskunnan käännytystyö ulottui vuodesta 1836 eteenpäin koskemaan kaikkea kirkon lähetystyötä – siis myös katolisesta kirkosta irtaantuneiden kristittyjen käännyttämistä. Veljeskunnan elpyminen oli silti hidasta, ja vuoteen 1853 mennessä jäsenmäärä oli päälle viisituhatta. Seuraavan kolmenkymmenen vuoden aikana veljeskunnan vahvistuminen jälleen nopeutui, ja 1884 mennessä jäsenmäärä oli noin 11 500.
Nykyaikaisen tutkimuksen valossa on alettu uudelleen tarkastella entisiä ennakkoluuloja jesuiittoihin liittyen sekä esitetyn arvostelun oikeudenmukaisuutta. Jesuiitat ovatkin saaneet historiansa aikana runsaasti arvostelua niin katoliselta kirkolta kuin sen ulkopuolisiltakin kriitikoilta. Nykyaikaisen katolisen kirkon jäsenten kritiikin kohteena on ollut käsitys jesuiittojen turhan liberaalista asenteesta. On myös esitetty sellaisia näkemyksiä kuin, että jesuiitat olisivat "lähempänä Marxia kuin paavia". Historiallisella ajalla syytöksiä ovat saaneet osakseen myös jesuiittojen käännytystyön menetelmät sekä tietyt piirteet heidän opetustyössään. 
Jesuiittojen toimintaan liittyvä perätön, vaikkakin yleinen väite on väitetty 1600-luvun alussa käytössä ollut salainen ohjeistus ruhtinaiden palvelukseen soluttautumisesta. Väitteiden mukaan ohjeistus hyväksyisi myös väkivallan käyttämisen. Tällainen ennakkoluulo liittyy jesuiittoihin jo lähes alusta asti liitettyyn "tarkoitus pyhittää keinot" -tyyppisen ajatteluun, jossa jesuiittoja syytetään "uskonnollisiksi machiavellisteiksi". Jesuiittoja käsittelevässä Kasva vapaaksi : matka jesuiittojen kasvatusajatteluun -kirjassa esitetään aiheeseen liittyvä Isä Martti Voutilaisen pohdinta aiheesta: 
»Ovatko jesuiitat koskaan itse käyttäneet tai virallisesti hyväksyneet lausetta 'Tarkoitus pyhittää keinot'. Sen tulkinta muotoon 'tarkoitus muokkaa keinot' sivuuttaa tuohon klassiseen muotoon sisältyvän erittäin vakavan ongelman. Olen itse monta kertaa sanonut hiukan liioitellen, että lause on tosi päinvastaiseksi käännettynä. Ongelmahan on yleisen ja ajatellun ja toisaalta konkreettisesti toteutetun välinen ongelma. Hyvällä toiminnalla eli hyvillä keinoilla ei voida toteuttaa pahoja päämääriä, koska hyvä toiminta toteuttaa hyvää, ja siksi sen tuloksetkin pyrkivät olemaan hyviä, tarkoituksesta huolimatta.»
Maallikoiden kuvaa jesuiitoista ovat näiden historian aikana leimanneet myös erilaiset ennakkoluulot. Esimerkiksi Uusi sivistyssanakirja vuodelta 1981 määrittelee jesuiitat: "Societas Jesu, lyh. S. J., katolisen kirkon vaikutusvaltaisin, Ignatius Loyolan perustama hengellinen veljeskunta. Kuv. jesuiitta, kavala, keinoista välittämätön henkilö." Samanlaisia ennakkoluuloja esitti myös vuoden 1911 Tietosanakirja, jonka mukaan veljeskunnan jäsenet "ovat edistäneet taikauskoisten käsitysten leviämistä kirkossa". Sama teos kertoi: "Ranskassa jansenismi asettui taistelemaan jesuiittojen huonoa siveysoppia vastaan, ja Pascal paljasti Maaseutukirjeissään heidän kurjan siveytensä."Jesuiittoja koskevan uudemman kritiikin tärkeimpiä lähteitä ovat olleet historioitsija Edmond Paris (The Secret History of the Jesuits), Avro Mannhattan sekä entiset jesuiitat kuten Malachi Martin (The Jesuits) sekä Alberto Rivera (Alberto, Double Cross, The Godfathers). Eräät katoliset ja ekumeeniset lähteet ovat systemaattisesti pyrkineet kiistämään Alberto Riveran väitteet hänen roolistaan jesuiittana ja hänen soluttautumisestaan protestanttisiin seurakuntiin ja leimanneet Riveran shekkiväärentäjäksi. He perustelevat väitettään sillä, että Alberto Rivera ei vaikuta tuntevan katolista teologiaa. Hän esimerkiksi on väittänyt Neitsyt Marian olevan Jumalan sekä että pappisseminaarilaiset eivät saa lukea Raamattua. Alberto Rivera väitti olleensa katolinen piispa, mutta tästä hän ei ole voinut esittää mitään dokumenttia. Myöskään katolinen kirkko ei tunne tällaista pappia. Myöhemmin hän nimitti itsensä oman kirkkonsa (the Hispanic Baptist Church, Oxnard, California) piispaksi.
Tällä hetkellä jesuiittaveljeskunta muodostaa katolisen kirkon suurimman miessääntökunnan noin 22 000 jäsenellään. Sen toiminta ulottuu 127 eri maahan kuudella mantereella.Jesuiittojen koulutus on edelleen pitkä ja perusteellinen. Peruskoulutukseen kuuluu ylioppilastutkinto tai jokin vastaava tutkinto. Sen jälkeen jesuiittaveljen koulutus kestää vielä noin 15 vuotta. Useamman tohtorintutkinnon suorittaminen on aivan tavallista. Jesuiitoilla onkin vankka asema tieteellisessä keskustelussa eri puolilla maailmaa paitsi katolisen kirkon piirissä myös sen ulkopuolellakin. Jesuiitat arvostavat hengellisten harjoitusten lisäksi myös opillista sivistystä, ja tämä näkyy veljestön toiminnassa. Opinnot koostuvatkin hengellisistä harjoituksista, humanistisista aineista, teologiasta ja filosofiasta.
Nykyaikana jesuiittojen toiminta on yhä keskittynyt ympäri maailmaa, minkä johdosta jesuiitat ovat myös joutuneet ottamaan kantaa kirkon polttaviin kysymyksiin. Jesuiittojen toiminta varsinkin vapautuksen teologian parissa on herättänyt viime vuosina keskustelua niin kirkon piirissä kuin sen ulkopuolellakin, varsinkin Johannes Paavali II:n tuomittua vapautuksen teologian marxistisena.
Kristinuskon historia 2000: Uskonpuhdistuksesta nykyaikaan.    Weilin+Göös, 1999. ISBN 951-35-6515-7.    
Simo Heininen: Ihmistä suurempi: paaviuden historia.    Edita, 2004. ISBN 951-37-4184-2.    
Leena Kurki: Kasva vapaaksi: matka jesuiittojen kasvatusajatteluun.   Helsinki: Kirjapaja Oy, 2004. ISBN 951-607-036-1.    

James Ronald ”Jim” Ryun (s. 29. huhtikuuta 1947 Wichita, Kansas) on yhdysvaltalainen keskimatkojen juoksija ja republikaanipoliitikko. Hänen paras saavutuksensa urheilu-urallaan oli vuoden 1968 kesäolympialaisten 1 500 metrin juoksun hopeasija.
Ryun osallistui urallaan kolmiin olympialaisiin ja teki keskimatkoilla viisi maailmanennätystä ennen siirtymistään ammattilaiseksi vuoden 1972 kesäolympialaisten jälkeen. Hän päätti urheilu-uransa lopullisesti maaliskuussa 1976. Ryun siirtyi politiikkaan vuonna 1996, kun hän pääsi Kansasin toisesta vaalipiiristä Yhdysvaltain edustajainhuoneeseen. Hän istui edustajainhuoneessa viisi kautta.
Ryun haaveili monien ikätoveriensa tavoin teini-ikäisenä urheilu-urasta. Ensimmäisenä vuotenaan Wichita High School Eastissa 1961 hän ei kuitenkaan mahtunut koulun koripallo-, baseball- eikä yleisurheilujoukkueisiin. Toisena opiskeluvuotenaan Ryun pääsi yleisurheilujoukkueeseen Bob Timmonsin valmennukseen. Aluksi Ryun ei pysynyt muiden oppilaiden mukana, mutta vuoden loppuun mennessä hän oli noussut high schoolin A-joukkueeseen. Keväällä 1963 Ryun voitti Kansasin high school -mestaruuden mailin juoksussa ajalla 4.26,4.Timmons huomasi Ryunin kyvyt Kansasin-mestaruuden jälkeen. Hän asetti Ryunin tavoitteeksi neljän minuutin rajan alituksen ensimmäisenä high school -ikäisenä juoksijana, mikä Timmonsin mukaan oli mahdollista, jos Ryun harjoittelisi ahkerasti. Toisen opiskeluvuotensa loppuun mennessä Ryun olikin parantanut ennätystään lukemaan 4.07,8.Kolmantena opiskeluvuotenaan Ryun voitti maastojuoksussa kaikki high school -kilpailunsa, myös Kansasin-mestaruuden. Maastojuoksukauden päätyttyä hän harjoitteli entistä ahkerammin juosten kaksi kertaa päivässä. Kolmantena opiskeluvuotenaan Ryun oli voittamaton radallakin. Osavaltion mestaruuskilpailuissa hän teki Yhdysvaltain koululaisennätyksen maililla ajalla 4.06,4.Ryun kutsuttiin ennätyksensä jälkeen kilpailemaan Kaliforniaan kansalliseen kilpailuun. 17-vuotiaan oppilaan ei uskottu pärjäävän miesten kilpailuissa, mutta Ryun sijoittui ajalla 4.01,7 Dyrol Burlesonin ja Tom O'Haran jälkeen kolmanneksi. Kahden viikon kuluttua Ryun juoksi Comptonissa monien kokeneiden juoksijoiden joukossa. Hän sijoittui vasta kahdeksanneksi mutta alitti ensimmäisenä high school -oppilaana neljän minuutin rajan ajalla 3.59,0.Juoksun jälkeen Ryun haaveili Tokion olympialaisista, mutta tavoite ei ollut helppo, sillä Los Angelesissa järjestettävissä Yhdysvaltain-karsinnoissa vain kolme parasta juoksijaa pääsisi kilpailuihin. Hän harjoitteli koko kesälomansa 1964 ja selviytyi kuin selviytyikin Los Angelesissa kuuden juoksijan finaaliin, jossa Yhdysvaltain edustajat Tokion 1 500 metrin kilpailuun ratkaistiin. Burleson ja O'Hara karkasivat loppusuoralla, mutta loppusuoran alussa vasta viidentenä olleen Ryunin onnistui viime metreillä nousta Jim Grellen ohi kolmanneksi, mikä varmisti hänelle olympiapaikan.Tokion olympialaisten 1 500 metriä oli Ryunin ensimmäinen kansainvälinen kilpailu. Hän sijoittui alkuerässään neljänneksi ja eteni välieräjuoksuun. Sairastelu Tokiossa vei kuitenkin Ryunin voimat, ja hän jäi välieränsä viimeiseksi.
Viimeisenä high school -vuotenaan Ryun voitti reittiennätyksellä osavaltion maastojuoksumestaruuskilpailun ja high school -ennätyksellä 3.58,3 mailin juoksun, joka oli hänen viimeinen high school -kilpailunsa.Valmistumisensa jälkeen Ryun sai mahdollisuuden kilpailla Comptonin kutsukilpailussa kolminkertaista olympiavoittajaa Peter Snelliä vastaan, jolle hän hävisi vain neljä sekunnin kymmenesosaa. Kolmen viikon kuluttua San Diegossa Amateur Athletic Unionin (AAU) kilpailussa Ryun asettui uudelleen Snelliä vastaan, ja tällä kertaa Ryunin onnistui voittaa Snell. Samalla hän juoksi uuden Yhdysvaltain ennätyksen 3.55,3.Syksyllä 1965 Ryun aloitti opiskelun Kansasin yliopistossa, jonka yleisurheiluvalmentajaksi oli hieman aikaisemmin nimitetty Bob Timmons. Seuraavan talven aikana Ryun kilpaili useilla sisäradoilla suurille yleisöille. Eräässä kilpailussa New Yorkin Madison Square Gardenissa yleisö buuasi juoksun jälkeen, kun Ryun oli voittanut ajalla 4.02,2. Hänestä oli tullut tähti, ja yleisö oli odottanut hänen pystyvän alittamaan neljän minuutin ajan jokaisessa kilpailussa. Voitettuaan kaikki juoksunsa, yleensä selvällä erolla seuraavaan, Ryun oli 1960-luvun puolivälissä ylivoimainen.
Ryun juoksi ensimmäiset maailmanennätyksensä vuonna 1966. Hän juoksi 880 jaardin eli puolen mailin ennätykseksi 10. kesäkuuta Indianan Terre Hautessa 1.44,9 ja mailin ennätykseksi 17. heinäkuuta Berkeleyssä 3.51,3, jolla hän paransi vanhaa ennätystä 2,3 sekuntia. Ryun pystyi juoksemaan mailin ennätyksen ensimmäisenä yhdysvaltalaisena sitten Glenn Cunninghamin. Seuraavana vuonna hän rikkoi AAU:n mestaruuskilpailussa Bakersfieldissä Kaliforniassa oman mailin ennätyksensä. Ryun johti lähdöstä maaliin, jonne hän saapui 40 jaardia seuraavaa kilpailijaa edellä voittoajan ollessa 3.51,1. Kaksi viikkoa AAU:n kilpailujen jälkeen Ryun kohtasi Los Angeles Coliseumilla 1 500 metrin juoksussa kenialaisen Kipchoge Keinon. Viimeisellä kierroksella Ryun ohitti Keinon ja juoksi kilpailun voittoon uudella maailmanennätysajalla 3.33,1. Hän paransi aikaisempaa, Herb Elliottin nimissä ollutta, ennätystä 2,5 sekuntia.Ryun sai useita palkintoja vuosina 1966 ja 1967: Track & Field News -lehti palkitsi hänet kumpanakin vuotena lehden vuoden urheilijana. Ryun oli ensimmäinen urheilija, joka sai palkinnon kahdesti peräkkäin. Sports Illustrated valitsi Ryunin vuoden urheilijaksi vuonna 1966, ja hänet palkittiin myös James E. Sullivan Awardilla Yhdysvaltain vuoden amatööriurheilijana.
Kansainvälinen olympiakomitea myönsi vuoden 1968 kesäolympialaiset Méxicolle, joka sijaitsee yli 2 200 metriä merenpinnan yläpuolella. Méxicon ohut ilmanala aiheuttaisi urheilijoille hapensaantivaikeuksia, niinpä Ryun harjoitteli kesällä 1967 Coloradossa Alamosan vuoristoseudulla. Vaikean harjoitusrupeaman jälkeen hän oli varma, että jos hän haluaisi juosta olympiavoitosta, hänen tulisi olla uransa parhaassa kunnossa.Syksyn 1967 ja talven 1968 aikana Ryun tiukensi harjoitusohjelmaansa. Harjoittelu oli kuitenkin liian kovaa, ja seurauksena oli loukkaantumisia. Maaliskuussa 1968 Ryun sai jalkaansa lihasvamman. Kahden kuukauden kuluttua hän sairastui mononukleoosiin. Heinäkuussa hän loukkasi nilkkansa ja sen jälkeen sairastui vielä influenssaan.Sairastumisista ja loukkaantumisista huolimatta Ryunia pidettiin Méxicossa ennakkosuosikkina, sillä hän ei ollut hävinnyt ainuttakaan mailin tai 1 500 metrin juoksua sitten vuoden 1965. Keino suunnitteli muiden kenialaisten kanssa juoksuun strategian: Keinon piti jätättää Ryunia matkalla niin paljon, ettei tämä pystyisi käyttämään kuuluisaa kiriään. Niinpä kenialainen Ben Jipcho veti Méxicon ohuessa ilmanalassa alun kovaan aikaan. Kolmannella kierroksella Keino otti Jipcholta johtoaseman ja lisäsi etumatkaansa Ryuniin. Ryun ei pystynyt kirimään kuin kolmen sekunnin päähän Keinosta, joka voitti kilpailun uudella olympiaennätysajalla 3.34,9.
Vuonna 1969 Ryun ei ollut enää voittamaton. Yliopistojen mestaruuskilpailuissa 21. kesäkuuta Knoxvillessä hän hävisi Marty Liquorille. Kahdeksan päivän kuluttua järjestettiin Miamissa Yhdysvaltain mestaruuskilpailut: Ryun keskeytti toisen kierroksen jälkeen ja ilmoitti seuraavana päivänä, ettei mahdollisesti kilpailisi enää koskaan. Ryun oli poissa kilparadoilta puolitoista vuotta. Hän ei edes lenkkeillyt neljään kuukauteen. Juoksutauon jälkeen Ryun aloitti jälleen lenkkeilyn, mikä johti lopulta harjoittelemiseen ja kilpailemiseen. Vuonna 1971 hän osallistui muutamiin kilpailuihin ja sivusi San Diegossa mailin sisäratojen maailmanennätystä 3.56,4. Lisäksi hän kilpaili Philadelphiassa jälleen Liquoria vastaan. Ryun hävisi Liquorille mutta huippuajalla 3.54,8.Seuraavana vuonna järjestettiin Münchenissä kesäolympialaiset, ja ne innostivat Ryunia tavoittelemaan vielä kerran olympiakultaa. Ryunin paluuta vaikeutti vaikea heinänuha. Hän joutuikin etsimään ihanteellisia harjoitusoloja. Ensi töikseen hän muutti Kansasista Oregoniin. Eräässä kilpailussa Oregonin Eugenessa, keskellä vilja-alueita, hän pystyi juoksemaan vain 4.07,6. Myöhemmin Tukholmassa Ryun sijoittui kilpailun viimeiseksi ajalla 4.17,3. Tässä vaiheessa Ryun joutui muuttamaan Kaliforniaan kauas Oregonin vilja-alueista.Olympiavuosi 1972 alkoi Ryunin kannalta hyvin, sillä sisäradoilla hänen tuloksensa olivat lupaavia. Ensimmäinen ulkoratakilpailu sujui kuitenkin kehnosti: Ryun sijoittui juoksun viimeiseksi surkealla ajalla 4.19,2. Epäonnistumisensa jälkeen Ryun palasi takaisin kotiseudulleen Kansasiin, missä tuttu valmentaja Bob Timmons ohjasi hänen harjoitteluaan. Ryunin tuloskunto oli kuitenkin muutonkin jälkeen erittäin ailahtelevainen: välillä hän juoksi loistavasti, mutta välillä suoritukset olivat todella heikkoja.Yhdysvaltain olympiakarsinnat järjestettiin Eugenessa, missä ilmassa oli runsaasti siitepölyä. Ryun asui olympiakarsintojen ajan täysin tiiviissä hotellihuoneessa, jonka ilmastointi oli mahdollisimman tehokas. Ryun vältti olympiakarsinnoissa heinänuhan ja pystyi juoksemaan täyspainoisesti. Hän teki tutun loppukirinsä ja nousi olympiakarsinnan voittoon loppusuoralla. Ryun saavutti karsinnoissa uransa kolmannen olympiapaikan.
Ryun sai Münchenissä kunnian olla tuomassa olympiasoihtua olympiastadionille. Soihtua kuljetti viiden miehen juoksijaryhmä, joka edusti kaikkia maanosia. Ryun oli mukana Pohjois-Amerikan edustajana.Ryun osallistui viisi päivää avajaisten jälkeen järjestettyihin 1 500 metrin alkueriin. Neljännessä alkuerässä juossut Ryun kompastui yrittäessään ohitusta ja kaatui runsas kierros ennen maalia. Hän juoksi kaatumisestaan huolimatta maaliin, mutta oli vasta eränsä yhdeksäs eikä päässyt jatkoon. Yhdysvaltain joukkue teki juoksusta protestin, mutta kilpailun tuomariston mukaan Ryunin kaatuminen oli hänen oma vikansa.Ryun siirtyi ammattilaiseksi 1973, jolloin hän teki sopimuksen International Track Associationin (ITA) kanssa. ITAn ohjelmassa oli vuoden 1973 aikana 48 kilpailua Yhdysvalloissa, Kanadassa ja Euroopassa. Ensimmäisenä ammattilaisvuotenaan Ryun menestyi kohtuullisesti, mutta kaudet 1974 ja 1975 sujuivat nihkeästi. Vuoden 1974 ammattilaisjuoksukautena hän ei voittanut ainuttakaan kilpailua. Syksyllä 1975 Ryun aloitti harjoittelun vuoden 1976 kilpailuja varten. Hän ei juossut kuitenkaan vuoden 1976 aikana kuin yhden kilpailun, sillä hän loukkasi Salt Lake Cityn juoksussa helmikuun lopulla akillesjänteensä eikä vamman vuoksi kyennyt juoksemaan maaliin asti. Maaliskuussa hän ilmoitti lopettavansa urheilu-uransa.
Ryun lähti mukaan politiikkaan vuonna 1996. Hän oli republikaanien ehdokkaana edustajainhuoneen vaaleissa Kansasin toisesta vaalipiiristä, kun entinen edustaja Sam Brownback pyrki senaattiin. Ryunin oli houkutellut ehdokkaaksi republikaanien edustaja Todd Tiahrt, kun Ryun oli ollut kantamassa Atlantan olympialaisten soihtua Wichitassa. Ryunin vaaliteemoja olivat verojen leikkaaminen ja valtionvelan pienentäminen. Ryun sai vaaleissa 52 % vaalipiirinsä äänistä, kun demokraattisen puolueen John Frieden jäi 45 %:iin.Ryun valittiin edustajainhuoneeseen selvällä äänten enemmistöllä uudestaan vuonna 1998 sekä vuosina 2000 ja 2002. Vuoden 2004 vaaleista tuli huomattavasti tiukemmat, kun tuntematon Nancy Boyda keräsi noin miljoona dollaria vaalikampanjaansa. Poliittisten tarkkailijoiden mukaan Boydalla oli mahdollisuudet syrjäyttää Ryun edustajainhuoneessa. Ryun voitti kuitenkin vaalit ja pääsi edustajainhuoneeseen viidennelle kaudelleen.Demokraatit syyttivät vuonna 2006 Ryunia epärehellisestä talokaupasta, johon liittyi lobbari Jack Abramoff. Ryun osti asunnon Washingtonista vuonna 2000 Abramoffiin liittyvältä U.S. Family Networkilta 410 000 dollarilla. Hinta oli 19 000 dollaria vähemmän kuin Family Network oli siitä lähes kaksi vuotta aiemmin maksanut. Ryun kielsi tulleensa suosituksi kaupassa ja maksoi mielestään talosta reilun hinnan. Hän oli saanut tingityksi talon hintaa, koska rakennustarkastaja oli löytänyt rakennevian, jonka korjaaminen olisi saattanut maksaa jopa 20 000 dollaria.Republikaanien suosio oli laskussa ennen vuoden 2006 vaaleja edustajainhuoneen entisen enemmistöjohtajan Tom DeLayn ja Mark Foleyn skandaalien sekä Irakin sodan takia. Ryunin kampanjaa demokraattien Boydaa vastaan tukivat sekä varapresidentti Dick Cheney, joka osallistui lokakuussa Ryunin varainkeruutilaisuuteen, että presidentti Bush, joka vieraili Kansasissa marraskuussa. Boyda voitti marraskuun äänestyksessä Ryunin neljällä prosenttiyksiköllä.Ryun pyrki uudestaan republikaanien ehdokkaaksi vuoden 2008 vaaleihin. Hänen vastaehdokkaanaan oli Lynn Jenkins, joka voitti Ryunin republikaanien esivaaleissa kahden prosenttiyksikön erolla.
Vuonna 2006 National Journal luokitteli Ryunin edustajainhuoneen konservatiivisimmaksi jäseneksi. Poliittisesti Ryun on ollut republikaanin malliesimerkki: hän on saanut muun muassa A-luokituksen National Rifle Associationilta ja äänestänyt abortinvastaisen National Right to Life Committee -järjestön luokituksen mukaan voimakkaasti abortinvastaisesti. Lisäksi Ryun on kannattanut öljynporausta Alaskan Arctic National Wildlife Refuge -suojelualueella. Republicans for Environmental Protection -järjestön (REP) tutkimuksissa Ryun saikin vuonna 2005 nolla pistettä järjestön tutkittua edustajainhuoneen jäsenten äänestyshistoriaa kahdessatoista merkittävimmässä ympäristöä koskeneessa äänestyksessä. Ryun äänesti öljynporauksen kannattamisen lisäksi jokaisessa 11 kysymyksessä ympäristönsuojelun vastaisesti. REP julkaisi seuraavana vuonna uuden listan, jossa Ryunin sijoitus oli parantunut hieman, kun hän oli äänestänyt ympäristömyönteisesti kahdessa kysymyksessä kahdestatoista.Ryun äänesti kuitenkin myös kahta presidentti George W. Bushin merkittävää lakiuudistusta vastaan. Nämä olivat No Child Left Behind Act ja Yhdysvaltain hallituksen yli 65-vuotiaiden ja muiden erikoisryhmien sairausvakuutuksen Medicaren uudistus. No Child Left Behind Act -lain tarkoituksena on varmistaa, että jokainen julkisen koulun oppilas saavuttaa tietyn oppimisen tason. Se pyrkii myös vähentämään eri sosiaalisista luokista tulevien oppilaiden eroa oppimisessa. Lakiehdotus meni selvästi läpi edustajainhuoneessa, kun 384 äänesti sen puolesta ja vain 45 sitä vastaan. Ryun äänesti kuitenkin lakia vastaan, sillä hänen mielestään se oli puutteellisesti rahoitettu. Ryun äänesti myös Medicaren uudistusta vastaan taloudellisten syiden takia. Hän olisi halunnut viivyttää vuodella uudistuksen täytäntöönpanoa, sillä se oli hänestä liian monimutkainen ja kallis.
Ryun oli vuosien 1997–2006 aikana poissa 141 edustajainhuoneen äänestyksestä, joita tuona aikana edustajainhuoneessa oli 5 832, joten Ryunin poissaoloprosentti oli noin kaksi.Ryun teki kymmenen vuoden aikana 61 lakialoitetta ja oli tukemassa yhteensä 682 aloitetta. Kaksi Ryunin aloitteista tuli laeiksi. Heinäkuun 12. päivänä 2001 hän ehdotti komission perustamista rohkaisemaan ja tukemaan korkeimman oikeuden päätöksen 50-vuotismuistojuhlaa jutussa Brown vastaan Topekan koululautakunta. Aloite meni selvästi läpi sekä edustajainhuoneessa että senaatissa. Presidentti Bush allekirjoitti lain komission perustamisesta 18. syyskuuta 2001. Ryun ehdotti 27. tammikuuta 2004 Kansasin Altamontissa sijaitsevan Yhdysvaltain postilaitoksen toimipaikan nimeämistä Myron V. Georgen postitoimistoksi. Aloite meni selvästi läpi ja Bush allekirjoitti lain toimiston nimeämisestä 25. kesäkuuta 2004.Edustajainhuoneessa Ryun istui kolmessa valiokunnassa: asevoima-, finanssipalvelu- ja budjettivaliokunnassa.
Jim Ryun kasvoi keskiluokkaisessa perheessä Wichitassa, Kansasissa. Hänen isänsä Gerald oli töissä Boeingin tehtaalla Wichitassa, ja hänen äitinsä Wilma oli tyttöjen vaateosastolla Sears Roebuckin tavaratalossa. Jimillä oli myös kaksi sisarusta: isoveli ja pikkusisko.Jim ja Anne Ryun menivät naimisiin tammikuussa 1969. He olivat tavanneet ensimmäisen kerran vuonna 1966 Jimin mailin maailmanennätyksen jälkeen, kun Anne oli pyytänyt Jimiltä nimikirjoitusta, jota Jim ei ollut jaksanut antaa oltuaan väsynyt juoksun jälkeen. Kiitospäivän aikoihin samana vuonna Jimin ystävä järjesti heidät sokkotreffeille. Nykyisin pariskunta asuu Kansasin Lawrencessa. Jim ja Anne saivat neljä lasta: Heatherin, Drew'n, Nedin ja Catharinen. Heillä on myös kuusi lastenlasta.Jim ja Anne Ryun tapasivat hieman ennen Münchenin kesäolympialaisia ystävänsä Bernien ja Claran, jotka kertoivat, kuinka he olivat vastaanottaneet Jeesuksen elämäänsä. Jim ja Anne tutkivat seuraavan kuukauden ajan Raamattua ja toukokuussa 1972 heistä tuli uudestisyntyneitä kristittyjä.Ryunin pääaine Kansasin yliopistossa oli kuvajournalismi, josta hän sai alemman korkeakoulututkinnon jo juoksu-uransa aikana 1970. Urheilu-uransa jälkeen Ryun työskenteli motivaatiovalmentajana, ja hän kävi puhumassa yrityksissä ja kristillisissä ryhmissä. Myöhemmin Ryun perusti pr-yritys Jim Ryun Sportsin. Vuodesta 1983 Ryunin virallinen ammatti on ollut karjatilallinen. Hän omistaa vaimonsa kanssa maatilan Jeffersonin piirikunnasta.Ryun perusti Jim Ryun Running Camps -juoksuleirit vuonna 1976. Hän on myös tehnyt yhteistyötä ReSound Hearing Aid Company -yrityksen kanssa projektissa Sounds of Success, jonka tarkoituksena on auttaa kuulovammaisia lapsia ”saavuttamaan potentiaalinsa”. Ryunilla itsellään oli lapsuudessa vakava tuhkarokko, joka aiheutti hänelle osittaisen kuulon menetyksen. Ryunin kuulovamma diagnosoitiin vasta vuosien päästä, ja hän sai kuulolaitteen nelikymppisenä.Jim Ryun on ollut mukana kirjoittamassa kolmea kirjaa. Vuonna 1984 ilmestyi omaelämäkerrallinen In Quest of Gold: The Jim Ryun Story. Vuonna 2002 taas ilmestyi Heroes Among Us: Deep Within Each of Us Dwells the Heart of a Hero, jonka Jim kirjoitti lapsiensa Drew'n ja Nedin kanssa. Vuonna 2008 ilmestyi The Courage to Run: Inspiration for Winning the Race of Your Life.
Corrigan, Robert J.: Tracking Heroes: 13 Track & Field Champions.    iUniverse, 2003. ISBN 9780595301546.  Google Books.  (englanniksi)
Raevuori, Antero: Huippu-urheilun maailma. 1. osa: Yleisurheilu.   Porvoo: WSOY, 1978. ISBN 951-0-08689-4.    
Sandrock, Michael: Running with the legends.    Human kinetics, 1996. ISBN 9780873224932.  Google Books.  (englanniksi)
Wishard, David J.: Encyclopedia of the Great Plains.    U of Nebraska Press, 2004. ISBN 9780803247871.  Google Books.  (englanniksi)

James Marshall ”Jimi” Hendrix (s. Johnny Allen Hendrix; 27. marraskuuta 1942 Seattle, Washington – 18. syyskuuta 1970 Lontoo, Britannia) oli yhdysvaltalainen kitaristi, laulaja ja lauluntekijä. Vaikka hänen uransa valtavirrassa kesti vain neljä vuotta, häntä pidetään yhtenä kaikkien aikojen parhaista ja vaikutusvaltaisimmista sähkökitaristeista. Rock and Roll Hall of Famessa hänen kerrotaan olevan ”merkittävin instrumentalisti rockmusiikin historiassa.”Seattlessa syntynyt Hendrix alkoi soittaa kitaraa 15-vuotiaana. Vuonna 1961 hän liittyi Yhdysvaltain armeijaan; hän sai vapautuksen heti seuraavana vuonna. Pian sen jälkeen hän muutti Clarksvilleen Tennesseehen, ja alkoi soittaa konserteissa ensin The Isley Brothers -yhtyeen taustajäsenenä ja myöhemmin Little Richardin kanssa vuoteen 1965 asti. Hendrix muutti Lontooseen vuoden 1966 lopulla ja sai managerikseen The Animalsin basistin Chas Chandlerin. Muutamassa kuukaudessa Hendrix saavutti Britanniassa kolme top-10 hittiä the Jimi Hendrix Experiencen kanssa: ”Hey Joe”, ”Purple Haze” ja ”The Wind Cries Mary”. Hän sai mainetta Yhdysvalloissa esiinnyttyään Montereyn rock-festivaaleilla vuonna 1967 ja vuonna 1968 ja kun hänen kolmas ja viimeiseksi jäänyt studioalbuminsa Electric Ladyland saavutti listakärjen Yhdysvalloissa. Se oli Hendrixin uran kaupallisesti menestynein albumi ja hänen ainoa listaykkösensä. Maailman kalleimpana esiintyjänä hän oli Woodstockin 1969 ja Isle of Wight Festivalin 1970 pääesiintyjä ennen tapaturmaista unilääkkeisiin liittyvää kuolemaansa 18. syyskuuta 1970, vasta 27-vuotiaana.
Hendrixin tyylillisiä esikuvia olivat ennen kaikkea Elmore Jamesin, Albert Kingin ja T-Bone Walkerin kaltaiset blueskitaristit. Hän otti vaikutteita myös R&B-soittajilta, kuten Curtis Mayfieldiltä, ja jazzmuusikoilta, kuten huilunsoittaja Rahsaan Roland Kirkiltä. Hendrix myös mainitsi rock and roll -kitaristi Chuck Berryn yhdeksi esikuvistaan. Rock and roll -tähti Little Richard vaikutti Hendrixin tyyliin ilmaista itseään vivahteikkaalla esiintymisellään, kun taas Bob Dylan oli Hendrixin suurin esikuva sanoittajana.
Eräät kuuluisat rock-kitaristit, kuten Jeff Beck, The Whon Pete Townshend ja The Kinksin Dave Davies, olivat kokeilleet takaisinkytkentää (feedback eli kiertoääni) jo ennen Hendrixin tuloa tunnetuksi. Samoin säröä oli kokeiltu jo vuosia aikaisemmin. Hendrixin kyky käyttää näitä sekä monia muitakin kitaran ääntä muokkaavia efektejä oli kuitenkin ennenkuulumaton. Vielä merkittävämpiä olivat Hendrixin monet oivallukset itse soittotyylin suhteen. Hendrix osasi soittaa kitaraa neljällä eri tavalla: oikea- ja vasenkätistä kitaraa normaalilla tavalla tai kielten järjestys käännettynä (alimmainen E-kieli alhaalla)
Hendrix raivasi uusia teitä populaarimusiikin kehitykselle myös taitavana säveltäjänä ja sanoittajana. Tuottajana ja musiikillisena arkkitehtina Hendrix käytti yhtenä ensimmäisistä levytysstudiota musiikillisten ideoiden rakentamiseen pelkän nauhalle tallentamisen sijaan. Laulajanakin Hendrix pystyi parhaimmillaan varsin vaikuttaviin suorituksiin, kuten esimerkiksi kappaleessa ”Have You Ever Been (To Electric Ladyland)”, sekä ilmeikkääseen rockilmaisuun, esimerkiksi kappaleessa ”Foxy Lady”. Konserteissa hän tosin keskittyi usein enemmän soittamiseen; monilla konserttitaltioinneilla Hendrix itse asiassa jauhaa purukumia laulaessaan.
Hendrixin imago rocktähtenä on kanonisoitunut ja jopa mytologisoitunut rockhistorian huipulle. Usein Hendrix mielletään Janis Joplinin, Jim Morrisonin ja Brian Jonesin ohella oman aikansa nuorisokulttuurin ja protestiliikkeen henkilöitymäksi. Nämä kaikki neljä 1960-luvun rock-ikonia kuolivat 27-vuotiaina. Hendrix myös voittaa säännöllisesti erilaisten rock-lehtien järjestämät äänestykset kaikkien aikojen rock-kitaristin arvonimestä.
Hendrix kasvoi Seattlessa työväenluokkaisessa perheessä. Hän sai kasteessa nimen Johnny Allen Hendrix. Huoltajuuden siirryttyä isälle, Al Hendrixille, tämä kuitenkin vaihtoi poikansa etunimet James Marshalliksi. Äiti Lucille kuoli 2. helmikuuta 1958 pernan repeämään. Hendrixillä oli kaksi nuorempaa veljeä, Joseph ja Leon, joka vietti ison osan elämästään vankiloissa.
Sisäänpäin kääntyneen ja mielikuvitusmaailmoissa viihtyvän pojan pakkomielteeksi muodostui 1950-luvun rhythm and blues -musiikki. Kitaraan Hendrix kuitenkin tarttui toden teolla vasta 16-vuotiaana. Hendrix erotettiin lukiosta, ja hän ajautui huonoille teille. Vuonna 1961 Hendrixiä uhkasi vankilatuomio autovarkaudesta. Nuoriin rikoksentekijöihin siihen aikaan sovelletun käytännön mukaisesti hän kuitenkin välttyi rangaistukselta värväytymällä armeijaan (101. maahanlaskudivisioona). Fort Campbellin varuskunnassa Kentuckyssä häntä ryhdyttiin kouluttamaan laskuvarjojääkäriksi.
Hendrix ei viihtynyt armeijassa ja selviytyi huonosti koulutuksesta. Hän saattoi nukkua palvelusaikana, ei kunnioittanut armeijan järjestyssääntöjä ja sai huonoja tuloksia ampumaharjoituksissa. Hendrix vapautettiin varusmiespalveluksesta kouluttajien aloitteesta hänen palveltuaan armeijassa vasta vuoden normaalin kahden vuoden palveluksen sijaan.
Vapautus oli Hendrixille helpotus. Myöhemmin lehtihaastatteluissa hänellä oli kuitenkin tapana kertoa, että hän sai vapautuksen laskuvarjohypyssä murtuneen nilkan vuoksi.
Päästyään armeijasta vuonna 1962 Hendrix aloitti keikkamuusikon ja studiokitaristin uran ja kierteli vuosien ajan Yhdysvaltoja ristiin rastiin. Pidemmän päälle hän viihtyi huonosti työssä, jossa ei voinut kunnolla toteuttaa omia musiikillisia ideoitaan. Soittotaitonsa ansiosta Hendrix pääsi säestämään sekä levytysstudiossa että konserteissa joitakin varsin tunnettujakin artisteja, kuten Little Richardia ja myöhemmin The Isley Brothersia. Hän ei kuitenkaan saavuttanut merkittävää mainetta tai arvostusta. Vuonna 1965 Hendrix allekirjoitti tuottaja Ed Chalpinin kanssa levytyssopimuksen, joka ei edistänyt hänen uraansa, mutta tuotti myöhemmin kosolti päänvaivaa. Vuoden 1966 kesällä Hendrix oli päätynyt Greenwich Villageen, New Yorkin kuuluisaan taiteilijakaupunginosaan. Täällä taiteilijanimeä Jimmy James käyttänyt Hendrix ansaitsi niukat tulonsa Curtis Knight and the Squires -nimisen R&B-orkesterin soolokitaristina sekä katusoittajana. Lisäksi hän oli alkanut harjoitella omia sävellyksiään The Blue Flames -yhtyeen kanssa. Tässä kokoonpanossa soitti myös Randy California, joka sittemmin saavutti jonkin verran mainetta Spirit-yhtyeen kitaristina. Hendrix yritti herättää newyorkilaisten musiikkituottajien kiinnostusta, mutta ei onnistunut.
Syksyllä 1966 brittiläinen muusikko ja tuottaja Chas Chandler, entinen The Animals -yhtyeen jäsen, vieraili New Yorkissa. Hän huomasi Curtis Knight and the Squiresin yökerhokonsertissa esiintyneen Hendrixin lahjakkuuden. Chandler houkutteli kitaristin mukaansa Englantiin, jossa arveli tämän löytävän vastaanottavaisempaa yleisöä. Epäluuloinen Hendrix suostui lähtemään, kun Chandler oli luvannut esitellä tälle Lontoossa blueskitaristi Eric Claptonin, jonka soitto Blues Breakers with Eric Clapton -levyllä oli tehnyt Hendrixiin vaikutuksen.
Lontoossa Hendrixin ympärille koottiin yhtye, joka sai nimekseen The Jimi Hendrix Experience. Yhtyeen basistiksi löytyi Noel Redding, nuori ja tuntematon rockmuusikko, joka oli aikaisemmin soittanut kitaraa. Rumpaliksi valittiin jazztaustainen Mitch Mitchell, joka oli jo hankkinut hieman mainetta muun muassa Georgie Fame & The Blue Flames -yhtyeessä. Häntä pidettiin yhtenä oman sukupolvensa parhaista rock-rumpaleista. Chas Chandler toimi The Jimi Hendrix Experiencen tuottajana. Yhtyeen manageriksi ryhtyi hämäräperäinen liikemies Mike Jeffery.
Itsevarmuutensa lisäännyttyä Hendrix alkoi nyt nopeasti kypsyä ja kasvaa taiteilijana. The Jimi Hendrix Experiencen esiintymiset sekä joulukuussa 1966 ilmestynyt esikoissingle ”Hey Joe” aiheuttivat sensaation Britanniassa, pian myös monissa muissa Euroopan maissa. ”Hey Joe” oli Billy Robertsin tekemä rockversio vanhasta folksävelmästä. Myös The Byrds ja Hendrixin vanhan soittokumppanin Arthur Leen johtama Love versioivat tämän kappaleen samoihin aikoihin. Hendrixin seuraavat singlet olivat hänen omia sävellyksiään. Raskaan psykedeelinen ”Purple Haze” ja unenomainen balladi ”The Wind Cries Mary” olivat sekä myynti- että arvostelumenestyksiä: Britanniassa ”Purple Haze” nousi singlelistan kolmannelle sijalle. Niin kriitikot kuin suuri yleisökin arvostivat Hendrixin tapaa yhdistää kitarataituruus ja tarttuvat popmelodiat rhythm and bluesin sykkeeseen, jazzvivahteisiin, psykedeelisiin kokeiluihin ja syntymässä olevan raskaan rockin soundiin.
Omien sävellystensä rinnalla Hendrix esitti konserteissaan usein myös lainakappaleita: Howlin’ Wolfin, Elmore Jamesin ja Muddy Watersin tunnetuksi tekemiä bluesstandardeja, ajankohtaisia popkappaleita, kuten The Troggs -yhtyeen hitin ”Wild Thing”, sekä suuresti ihailemansa Bob Dylanin lauluja.lähde?Huomiota herätti myös Hendrixin vilkas ja seksuaalisesti vihjaileva lavaesiintyminen, joka perustui afroamerikkalaisen musiikin esittämisperinteeseen, mutta oli valkoiselle yleisölle uutta ja yllättävää. Hendrix soitti hampaillaan ja teki kuperkeikkoja ja sytytti kitaransa tuleen. Hän poltti esiintyessään tiettävästi ainakin kolme kitaraansa uransa aikana.lähde? Lavaesiintymiseen Hendrix oli alun perin joutunut kiinnittämään huomiota kiertäessään Yhdysvaltojen eteläosia, missä yleisö oli hyvin vaativaa ja alkoi usein pitkästyneisyyttään heitellä esiintyjiä käteen sattuvilla esineillä. Uransa myöhemmässä vaiheessa Hendrix vähensi lavatemppuiluaan, koska halusi, että konsertteihin tullaan ennen kaikkea kuuntelemaan musiikkia.lähde?
Toukokuussa 1967 ilmestyi yhtyeen ensimmäinen albumi Are You Experienced. Se sisältää muun muassa seksuaalisesti latautuneen hitin ”Foxy Lady”, surf-musiikkia ja psykedeliaa yhdistelevän sävellyksen ”Third Stone from the Sun” sekä vauhdikkaan ”Firen”, jossa rumpali Mitch Mitchell pääsi näyttämään osaamistaan. Samalta levyltä löytyvän heavy metal -vivahteisen kappaleen ”I Don’t Live Today” Hendrix tapasi omistaa konserteissaan Pohjois-Amerikan intiaaneille – tietoisena siitä, että hänellä itselläänkin oli cherokee-esivanhempia. Hendrixin isänäidin, Nora Rose Mooren, isä oli puoliksi cherokee-intiaani ja puoliksi irlantilainen. Hendrix itse samastui voimakkaasti etäisiin intiaanijuuriinsa, vaikka hän ulkonäöltään ja kulttuuriselta taustaltaan olikin ensisijaisesti mustan väestön edustaja. Kappaleella ”Red House” Hendrix osoitti hallitsevansa tyylikkäästi myös klassisen blueskitaroinnin.
Are You Experiencedin ja Hendrixin myöhempienkin studiolevyjen äänittäjänä toimi Eddie Kramer. Kramerilla oli merkittävä osuus siinä, että Hendrix onnistui toteuttamaan monet musiikilliset ideansa ja oivalluksensa levytysstudiossa. Ensialbumi pysytteli ”rakkauden kesän” koittaessa brittilistan sijalla kaksi The Beatlesin Sgt. Pepper’s Lonely Hearts Club Bandin takana.
22. toukokuuta 1967 The Jimi Hendrix Experience konsertoi Helsingin Kulttuuritalossa ainoan Suomen-vierailunsa yhteydessä. Lämmittely-yhtyeinä toimivat Wantons, The New Joys ja The First. Silminnäkijäkuvausten perusteella konsertti oli onnistunut. Yleisöä oli Kulttuuritalon toimintakertomuksen mukaan 1200 henkeä eli ei aivan täyttä salia. Hendrix hajotti kitaransa esiintymisen lopussa. Hendrixin esiintymispalkkio konsertissa oli 1000 dollaria. Paikalla olivat suomalaisista muusikoista ainakin Jukka Tolonen, Leif Kiviharju, Hasse Walli, Lido Salonen, Remu Aaltonen ja Albert Järvinen sekä säveltäjä Otto Donner. Konsertin jälkeen yhtyettä ei oudon ulkoasunsa vuoksi päästetty ravintola Kalastajatorppaan syömään.
Hendrix vieraili myös Yleisradion Ratakadun studiolla Popkontrasteja-nimisen TV-ohjelman nauhoituksissa, mutta taltioinnin päälle nauhoitettiin myöhemmin muuta materiaalia, koska sitä ei pidetty riittävän arvokkaana. Siihen aikaan kuvanauhojen uudelleenkäyttö oli yleistä, koska nauha oli kallista. Kyseessä oli playback-esiintyminen, joka näytettiin TV2-kanavalla 9. syyskuuta 1967. Ohjelmassa esiintymisestä maksettiin Jimi Hendrix Experiencelle ja Cat Stevensille, joka oli toisena esiintyjänä, Yleisradion kanssa tehdyn sopimuksen mukaisesti yhteensä 450 puntaa eli noin 1200 dollaria. Ohjelmaa vetämässä ollut toimittaja ja musiikintuottaja Erkki Pälli kuvaili, että Hendrix oli koko Yle-vierailunsa ajan "aivan sekaisin" ja hänen kanssaan jouduttiin riitelemään kauan, koska hän ei olisi aluksi halunnut soittaa playbackina.Hendrixin vierailun innoittamana Helsingissä perustettiin pian Blues Section, jota pidetään ehkä merkittävimpänä 1960-luvun suomalaisena rockyhtyeenä. Kulttuuritalon konsertista on säilynyt kaitafilmille tallennettu otos.
18. kesäkuuta 1967 The Jimi Hendrix Experience debytoi johtajahahmonsa kotimaassa Yhdysvalloissa kuuluisilla Montereyn popfestivaaleilla, jotka järjestettiin San Franciscon lähellä. Vaikka osa yhdysvaltalaisista rock-kriitikoista tyrmäsi konsertin ja yhtyeen esikoisalbumin, festivaaliyleisö oli toista mieltä. Nykyisin The Jimi Hendrix Experiencen esiintyminen Montereyssä on rockhistorian tunnetuimpia konsertteja, ja se on julkaistu sekä äänilevynä että elokuvana. 
Hendrixin ensimmäinen Yhdysvaltojen kiertue murrosikäisten tyttöjen suosiman The Monkees -yhtyeen lämmittelijänä ei ollut menestys. The Jimi Hendrix Experience onnistui silti nopeasti vakiinnuttamaan suosionsa Pohjois-Amerikassakin.
Myöhemmin samana vuonna (1967) ilmestyi toinen studioalbumi, Axis: Bold as Love, joka saavutti listoilla menestystä edeltäjänsä tavoin. Nykyisin kyseinen levy ei tosin nauti aivan yhtä suurta mainetta kuin kaksi muuta The Jimi Hendrix Experiencen albumia. Axis... tehtiin levytyssopimuksen velvoittaman paineen alaisena. Noel Redding on myöhemmin kertonut, että Hendrix löysi nyt hitaammin ideoita kappaleisiinsa. Ensimmäisen levyn sävellykset olivat olleet heti valmiita levytettäviksi. Toisen albumin tunnetuin kappale on monien artistien tulkitsema herkkä balladi "Little Wing". Sen lisäksi vain "Spanish Castle Magic" päätyi albumilta live-esiintymisten vakiotavaraksi. Levyltä julkaistiin huonosti menestyneenä singlenä sci-fi-henkinen "Up from the Skies", jossa Hendrix esiintyy maata tarkastelevana avaruusolentona. Kappale "Little Miss Lover" edustaa tyyliltään jo funk rockia, ja siinä Hendrix myös käyttää ensimmäistä kertaa wahwah-efektiä perkussiivisellä tavalla, jonka monet muut kitaristit myöhemmin omaksuivat. Levyn pisin kappale, "If 6 was 9", edustaa psykedeliaa puhtaimmillaan, ja levyn päättävä "Bold as Love" sisältää ensimmäisen stereoflanger-efektin. Tuottaja Eddie Kramer teki efektin manuaalisesti (The Beatles oli aiemmin käyttänyt flanger-efektiä monona).
Hendrix oli toisella levyllään kypsynyt myös sanoittajana. Kappaleissa "One Rainy Wish" ja "Bold as Love" Hendrix kehitti runollista sanoitustyyliään, ja "Castles Made of Sandissa" hän näyttäytyi tarinankertojana. Hendrixin rocklyriikassa, jossa hänen ihailemansa Bob Dylanin vaikutus on helppo tunnistaa, esiintyi usein omaelämäkerrallisia teemoja, viittauksia ulkoavaruuteen ja yliluonnolliseen sekä naishahmoja, jotka voidaan nähdä vapauden ja rakkauden symboleina. Kahdella ensimmäisellä levyllä esiintyvät nimet "Waterfall" ja "Little Wing" ovat Hendrixin mukaan hänen suojelusenkelilleen antamiaan Pohjois-Amerikan intiaanien mytologiaan perustuvia nimityksiä.
Yhdysvalloissa toisen albumin julkaisua siirrettiin vuoden 1968 puolelle, jottei se häiritsisi ensimmäisen albumin odotettua suurempaa ja yhä jatkunutta myyntiä.
1960-luvun yhdysvaltalaisessa populaarikulttuurissa vallitsi jyrkkä roturaja. Hendrix ylitti tuon rajan saavuttaessaan valkoisen nuorison suosion. Häntä voikin luonnehtia ensimmäiseksi mustaihoiseksi supertähdeksi.
Brittiläinen yleisö oli lämmennyt mustille bluesartisteille aiemmin kuin yhdysvaltalainen. Ei olekaan sattumaa, että Hendrixin ura lähti nousuun nimenomaan Englannista. Yhdysvaltain valkoinen nuoriso puolestaan oli The Beatles -villityksen myötä hullaantunut brittirockiin. The Jimi Hendrix Experience oli helpompi ottaa vastaan, kun yhtyeellä oli "lontoolaisbändin" status ja kaksi valkoista muusikkoa riveissään. Mustalle yleisölle Hendrix ja psykedeelinen rock jäivät selvästi vieraammiksi.
Roturajojen rikkominen ja Hendrixin hurja boheemi-imago hämmensivät konservatiiveja. Hippiliikkeen silmissä ne nostivat Hendrixin sankarihahmoksi – siitä huolimatta, että hän ei ollut poliittisesti kovin aktiivinen ja, toisin kuin monet muut sukupolvensa julkkikset, karttoi radikaalien näkemysten esittämistä. Isänmaallisen ja antikommunistisen kasvatuksen saanut Hendrix jopa puolusteli Vietnamin sotaa kuuluisuutensa alkuaikoina, vaikkakin tässä suhteessa hänen näkemyksensä muuttuivat ajan myötä. Mystiikkaan suuntautunut Hendrix suhtautui musiikkiinsa vakavasti ja piti sitä sanomallisena mutta mieluummin henkisenä ja hengellisenä kuin poliittisena. Hendrix kuvaili joskus konserttejaan ilmaisulla electric church, sähköinen kirkko.
Ensimmäisen mustan supertähden synty voidaan nähdä myös Yhdysvaltain mustan kansalaisoikeustaistelun taustaa vasten. Hendrixin kannanotot black power -aatteen puolesta olivat enimmäkseen melko varovaisia ja pidättyviä. Tämä ärsytti joitakin mustia radikaaleja, joiden mielestä Hendrixin olisi pitänyt käyttää julkisuusarvoaan ja omaisuuttaan "veljien" tukemiseen. Kovasanaisimmat arvostelijat syyttivät Hendrixiä "tuomosetäilystä" (Uncle Tomming). Tätä pilkkaavaa käsitettä käytettiin mustista, jotka tavoittelivat valkoisten suosiota mukautumalla nöyristellen mustia koskeviin stereotypioihin.
Vuoden 1968 kesällä The Jimi Hendrix Experience äänitti kolmatta albumiaan Record Plant -studiossa New Yorkissa. Tämä kaksois-LP sai nimekseen Electric Ladyland. Yhtyeen jäsenten ohella albumilla soitti useita vierailevia muusikoita, kuten Traffic-yhtyeen kosketinsoittaja/kitaristi Steve Winwood, Jefferson Airplanen basisti Jack Casady, musta rumpali Buddy Miles ja muun muassa Bob Dylanin levyillä esiintynyt kosketinsoittaja Al Kooper.
Hendrixin yhteistyö tuottajansa Chas Chandlerin ja basisti Noel Reddingin kanssa ei enää ottanut sujuakseen. Molemmat kyllästyivät Hendrixin epäjohdonmukaiseen tapaan työskennellä studiossa. Hendrix suhtautui musiikkiinsa hyvin perfektionistisesti. Electric Ladylandin äänityksissä hän ei enää suostunut taiteellisiin kompromisseihin, joita kahdella ensimmäisellä levyllä oli tehty aikataulu- ja kustannussyistä sekä Chandlerin näkemysten johdosta. Nyt Hendrix viimeisteli ja paranteli sävellyksiään loputtoman tuntuisesti äänittämällä niistä yhä uusia versioita. Tästä huolimatta hän ei työskennellyt kovinkaan kurinalaisesti. Studiosessiot muuttuivat usein yleiseksi juhlinnaksi ja ilonpidoksi. Nauhoitusten pitkittyessä Chas Chandler menetti lopulta kärsivällisyytensä ja sanoutui irti tehtävästään Hendrixin tuottajana.
Noel Redding puolestaan olisi halunnut yhtyeessä suuremman taiteellisen vastuun kuin mitä Hendrix oli valmis myöntämään. Turhautunut ja pitkästynyt Redding lähti usein pubiin kesken levytyssession, mistä syystä Hendrix soitti itse noin puolet levyn bassoraidoista (mukaan lukien kappaleen "1983" bassosoolot).
Syyskuussa ilmestyneellä Electric Ladylandilla Hendrix kehitti edelleen musiikillisia kokeiluitaan. Levyn tyylikirjo ulottuu bluesista ja soulvaikutteista varhaiseen heavy metaliin. Noin 15 minuuttia kestävä, merellinen ja fantasiahenkinen sävelteos "1983 (A Merman I Should Turn To Be/Moon Turn The Tides)" ennakoi selvästi progressiivista rockia, joka pian tämän jälkeen nousi rockmusiikin yhdeksi keskeiseksi tyylilajiksi. Levyllä kuultiin myös studiossa tallennettua jammailua (kappaleet "Voodoo Chile" ja "Rainy Day, Dream Away..."). Levyn tunnetuinta antia lienee kuitenkin Bob Dylanin kappaleesta "All Along the Watchtower" tehty sovitus, joka sisältää yhden populaarimusiikin kuuluisimmista kitarasooloista. 
Hyvin tunnettu Electric Ladylandin kappale on myös myöhemmälle metallimusiikille tietä raivaava "Voodoo Child (Slight Return)", jota ei pidä sekoittaa saman levyn edellä mainittuun bluesjamiin "Voodoo Chile". Pahaenteisesti myrskyävän "Voodoo Child (Slight Return)in" uhmakas sanoitus heijastelee Hendrixin voodoouskontoa kohtaan tuntemaa mielenkiintoa. Sen voi myös tulkita mustan kansalaisoikeusliikkeen mielialojen ilmaisuksi. Välillä tangorytmeissäkin kulkeva "House Burning Down", yksi Hendrixin uran harvoista avoimen poliittisista lauluista, puolestaan kommentoi Yhdysvalloissa tuolloin riehuneita väkivaltaisia rotumellakoita. Singlenäkin julkaistu "Crosstown Traffic" nousi suosituksi kappaleeksi, jonka on nähty enteilevän R&B-musiikin myöhempiä suuntauksia. (Hendrixin levy-yhtiöt julkaisivat singlejä usein kysymättä asiasta Hendrixin mielipidettä tai lupaa. Hän ei itse pitänyt singlejä oikeana tapana tuoda musiikkiaan esille, vaan halusi mieluummin ilmaista itseään albumeillaan. Hendrix valittikin, että levy-yhtiöt valitsevat singleille aina väärät kappaleet. Menestynein single Yhdysvalloissa oli "All Along the Watchtower", joka ei kuitenkaan noussut 20. sijaa korkeammalle.)
Electric Ladyland kohosi Yhdysvalloissa albumilistan kärkeen syrjäyttäen Janis Joplinin levyn Cheap Thrills. Albumin brittipainoksen kanteen painettiin vastoin Hendrixin toiveita lievästi pornografinen kansikuva, jonka on arveltu hieman vähentäneen myyntiä Britanniassa. Britanniassakin levy nousi silti listan viidennelle sijalle.
Vuoden 1969 toukokuussa The Jimi Hendrix Experience hajosi Noel Reddingin erottua yhtyeestä. Hurjaan julkisuuskuvaansa turhautunut ja masentunut Hendrix ajautui riitoihin myös managerinsa Mike Jefferyn kanssa. 
Uudeksi basistiksi löytyi mustaihoinen muusikko Billy Cox, Hendrixin vanha ystävä armeija-ajoilta.
Artisti joutui muihinkin vastoinkäymisiin. Toukokuussa hänen matkatavaroistaan löytyi Toronton lentokentällä heroiinia. Hendrixiä uhkasi nyt pitkä vankeustuomio. Kanadalainen tuomioistuin vapautti hänet kuitenkin syytteistä, koska ei voitu todistaa, että hän oli itse laittanut huumausaineen matkatavaroihinsa. (Useimpien aikansa rocktähtien tavoin Hendrix oli innokas huumekokeilija, mutta heroiinia hänen tiedetään karttaneen). 
Hendrix esiintyi elokuussa 1969 legendaarisen maineen saavuttaneilla Woodstockin rockfestivaaleilla lyhytikäisen Gypsy Sun and Rainbows -orkesterin säestämänä. Tällöin hän esitti myös kuuluisan, avantgardemaisen instrumentaalitulkintansa Yhdysvaltain kansallislaulusta. Hendrixiä oli kuitenkin kohdannut jonkinlainen luovuuden lamaantuminen. Odotetun neljännen albumin äänitykset eivät ottaneet edetäkseen. Uusia sävellyksiä syntyi, mutta Hendrix ei kyennyt viimeistelemään niitä mieleisikseen. Elämäkertakirjailijat ovat arvelleet Hendrixin sairastuneen masennukseen. 
Hendrix joutui kosketuksiin myös musiikkialalle soluttautuneen järjestäytyneen rikollisuuden kanssa. Vuoden 1969 syyskuussa newyorkilaiset gangsterit sieppasivat hänet hänen oman kertomansa mukaan kahden vuorokauden ajaksi. Usein kuitenkin on epäilty, että Mike Jeffery järjesti sieppauksen, koska hän ja Hendrix olivat riidoissa. Jeffery nimittäin paljasti poliisille Hendrixin olinpaikan, minkä jälkeen Hendrix kiitti Jefferyä henkensä pelastamisesta. Näin he olivat taas puheväleissä. 
Vakavaksi harminaiheeksi muodostui myös Ed Chalpinin kanssa neljä vuotta aiemmin solmittu hedelmätön levytyssopimus. Chalpin myi oikeutensa Capitol Records -yhtiöille. Hendrixin manageri ja Capitol pääsivät sopimukseen, jonka mukaan Hendrix tekisi yhden albumin Capitolille.
Hendrixiä oli lopulta alkanut vaivata se, että hänen yleisönsä koostui lähes yksinomaan valkoisesta nuorisosta. Osittain tästä syystä Hendrix keskittyi vuoden 1969 lopulla työskentelemään jo aiemmin perustamansa Band of Gypsys -nimisen kokoonpanon kanssa. Tämä trio koostui mustista muusikoista. Basistina oli edelleen Billy Cox. Jo Electric Ladylandin tekoon osallistunut rumpali Buddy Miles oli saanut aiemmin mainetta yhtyeissä The Electric Flag ja The Buddy Miles Express. 
Sopimuksen mukaisesti Capitol Records julkaisi uudelta yhtyeeltä funkhenkisen, konserttilavalla uudenvuodenyönä nauhoitetun albumin Band of Gypsys (1970), joka sisälsi sekä Hendrixin että Milesin kappaleita. Samoista konserteista julkaistiin vuonna 1999 kattavampi kooste Live At Fillmore East. Hendrixin tämän kauden kuuluisin sävellys on sodanvastainen "Machine Gun". Band of Gypsys kuitenkin hajosi jo vuoden 1970 helmikuussa epäonnistuneen konsertin jälkeen. Tiedot siitä, tapahtuiko hajoaminen Hendrixin vai Buddy Milesin aloitteesta, ovat ristiriitaisia.
Vuoden 1970 aikana Hendrix työsti neljättä studioalbumiaan itse rakennuttamassaan Electric Lady -studiossa New Yorkissa. Kevään ja kesän mittaan hän myös konsertoi Yhdysvalloissa Cry of Love -kiertueella Mitch Mitchellin ja Billy Coxin säestämänä. Yleisö sai kuulla uusia kappaleita, kuten "In From The Storm" ja "'Hey Baby (The New Rising Sun)". Yhdysvalloissa Hendrix esiintyi viimeisen kerran Honolulussa 1. elokuuta. Viimeinen konsertti Britanniassa oli Wightsaaren rockfestivaaleilla 30. elokuuta. Siellä uusia kappaleitaan esittänyt Hendrix turhautui yleisöön, joka halusi hänen soittavan ainoastaan vanhoja hittejään. 
Syyskuun alussa seurasi vielä lyhyt Euroopan kiertue, jonka aikana Hendrix esiintyi muun muassa Tukholmassa ja Göteborgissa. Hendrixin viimeinen lavaesiintyminen tapahtui Fehmarnin saaren sekasortoisilla rockfestivaaleilla Länsi-Saksassa 6. syyskuuta. Tämän jälkeen huume- ja mielenterveysongelmista kärsinyt Billy Cox jätti yhtyeen ja palasi Yhdysvaltoihin toipumaan. Hendrix jäi Lontooseen, jossa hän kävi läpi uusia basistivaihtoehtoja. Hendrix myös suostutteli Chas Chandlerin palaamaan tuottajakseen.
Aamulla 18. syyskuuta 27-vuotias Hendrix kuoli asunnossaan Lontoossa nautittuaan alkoholia ja barbituraatteihin kuuluvia Vesparax-unilääkkeitä. Toisin kuin usein väitetään, huumausaineilla ei ollut suoranaista osuutta kuolemaan. Kyseessä oli ilmeisesti tapaturma. Kuolinsyy oli todennäköisimmin oksennukseen tukehtuminen, sillä sydänkohtauksesta ei ilmeisesti ollut kyse. Hendrixin löytänyt nainen kertoi, että tämän sydän löi, mutta hän ei herännyt. Murhasta vihjaileville salaliittoteorioille ei ole kyetty esittämään todisteita, eikä itsemurhaakaan pidetä todennäköisenä. Tosin Hendrixin roudari James "Tappy" Wright on väittänyt kirjassaan, että vuonna 1973 kuollut Hendrixin manageri Mike Jeffery olisi vuosi Hendrixin kuoleman jälkeen kertonut surmanneensa tämän työntämällä tämän suuhun barbituraatteja ja viiniä.Hendrix on haudattu syntymäkaupunkiinsa Seattleen.
Hendrixin suunnittelema kaksoisalbumi, jonka nimeksi olisi mahdollisesti tullut First Rays of the New Rising Sun, jäi hänen kuolemansa vuoksi viimeistelyä vaille. Suurin osa albumille aiotusta materiaalista julkaistiin yhdelle ja samalle levylle koottuna vasta vuonna 1997. Sitä ennen tätä materiaalia saattoi kuulla julkaisuilla The Cry of Love (1971), Rainbow Bridge (1972) ja War Heroes (1972). 
First Rays... -levyllään Hendrix jatkoi populaarimusiikin eri suuntausten yhdistelyä. Levyllä on funkia ja rockia yhdisteleviä kappaleita, kuten "Freedom", "Izabella" ja "Straight Ahead". Parhaina monet pitävät kuitenkin lyyrisiä balladeja "Drifting" ja "Angel". Science fiction -tematiikkaa edustamassa levyllä ovat kappaleet "Hey Baby (The New Rising Sun)" ja "Astro Man". "Room Full of Mirrors" esittelee kitaraefektien käyttöä ja "Earth Blues" lähentelee gospelia. Demonauha-asteelle jääneessä "Belly Button Window’ssa" puolestaan pohditaan aborttiin liittyviä kysymyksiä bluestunnelmissa. Mitch Mitchellin mukaan kappaleisiin tehtiin Hendrixin kuoleman jälkeen vain ne muutokset, joista Hendrixin kanssa oli puhuttu. Levyn kappalejärjestyksessä on mahdollisuuksien mukaan hyödynnetty Hendrixin jälkeensä jättämiä muistiinpanoja.
First Rays... -levyllä julkaistun materiaalin ohella Hendrix jätti jälkeensä suuren määrän muitakin vuosina 1966–1970 tehtyjä, enimmäkseen keskeneräisiä äänitteitä. Näitä julkaistiin 1970- ja 1980-lukujen mittaan voimakasta arvostelua osakseen saaneen tuottaja Alan Douglasin valvonnassa, useimmiten voimakkaasti muokattuina. Lisäksi päivänvaloon on noussut äänityksiä, joita Hendrix teki ennen Lontooseen siirtymistään ja tähteyttään muun muassa Curtis Knight and the Squires -yhtyeen jäsenenä. Useimpien kuolemanjälkeisten Hendrix-julkaisujen laatua kuitenkin pidetään huonona. Julkaisuoikeuksista käytiin Hendrixin perikunnan ja Douglasin välillä pitkällinen oikeustaistelu, joka vuonna 1995 päättyi perikunnan voittoon. Tämän jälkeen olennaisimmat osat Hendrixin postuumista sävellysmateriaalista julkaistiin vihdoin yhtenä kokonaisuutena First Rays of the New Rising Sun -levyn muodossa.
Monien mielestä kuolemanjälkeisten julkaisujen parhaimmistoon lukeutuvat myös levyt Blues (1994) ja South Saturn Delta (1997), jotka esittelevät Hendrixin musiikillisia syrjähyppyjä ja keskeneräisiksi jääneitä projekteja. Näillä kahdella levyllä on puolivalmiiden ottojen ja studiojamittelujen lisäksi myös joitakin varsin merkittäviä kappaleita. Blues sisältää muun muassa sekä akustisen että sähköisen live-version sävellyksestä "Hear My Train A Comin"; ensin mainittu on ainoa Hendrixiltä julkaistu akustinen kappale. South Saturn Deltalta huomiota on herättänyt muun muassa demotasoinen bluessävellys "Mignight Lightning", jolla Hendrix esittelee John Lee Hookerilta saamiaan vaikutteita. Vuoden 2010 julkaisu Valleys of Neptune esittelee lähinnä First Rays...-julkaisun ulkopuolelle jätettyjä keskeneräisiä sävellyksiä, jotka Hendrix oli suunnitellut viimeistelevänsä neljännelle studioalbumilleen. Maininnan ansaitsee myös BBC Sessions (1998). Se sisältää The Jimi Hendrixin Experiencen yleisradioyhtiö BBC:n studiossa tekemiä äänityksiä sekä omista kappaleistaan että joukosta lainakappaleita. Nämä äänitettiin esitettäviksi BBC:n kevyen musiikin ohjelmissa, joissa ei silloisen käytännön mukaan saanut esittää paljoakaan musiikkia suoraan äänilevyiltä. 
Hendrixin kuoleman jälkeen on julkaistu erittäin suuri määrä myös erilaisia konserttitaltiointeja, joiden laatu vaihtelee huomattavasti. Osa näistä on virallisia julkaisuja, osa bootlegeja. Bootlegeistä tunnetuin ja huonomaineisin lienee monilla eri nimillä julkaistu tallenne, jolla Hendrix jammailee erään rock-klubin lavalla rivouksia huutelevan juopuneen Jim Morrisonin kanssa.
Monien arvioiden mukaan vain harva yksittäinen henkilö on vaikuttanut rockmusiikin kehitykseen yhtä paljon kuin Jimi Hendrix. Hendrixiä jäljiteltiin runsaasti jo hänen eläessään, ja hän on edelleen monien kunnianhimoisten kitaristien esikuva. Hendrixiltä omaksutut vaikutteet yhdistävät monia erilaisia tyylisuuntauksia edustavia kitaristeja aina metallimusiikista fuusiojazziin ja funkiin. 
Hendrixin manttelinperijöinä on joskus mainittu Eddie Van Halenin ja Frank Marinon kaltaisia hard rock -kitaristeja. Suorimmin Hendrixiin musiikilliseen perintöön on viitattu ehkä kuitenkin funk rock -yhtyeiden tuotannossa, kuten esimerkiksi Funkadelic-yhtyeen varhaisilla levyillä, joilla soittaa kitaristi Eddie Hazel. 1970-luvulla "uutena Hendrixinä" puhuttiin myös sellaisista valkoihoisista kitaristeista kuin Robin Trower, Tommy Bolin ja Hendrixin nuoruudentuttava Randy California. 1980-luvulla tämä käsite yhdistettiin useimmiten Stevie Ray Vaughaniin, joka oli omaksunut Hendrixin taiteilijapersoonasta ennen kaikkea blueskitaristin roolin. Heavy metal -kitaristeista muun muassa Yngwie Malmsteen on saanut Hendrixiltä vaikutteita.
Hendrixin ikonisoitunutta asemaa populaarikulttuurissa ja rockhistoriassa kuvastaa sekin, että hänen albumeistaan varsinkin Electric Ladyland ja Are You Experienced sijoittuvat toistuvasti lähelle kärkeä erilaisissa äänestyksissä, joissa valitaan kaikkien aikojen parasta rocklevyä.
Jimi Hendrixin ainutlaatuisuutta voidaan luonnehtia siten, että hänessä yhdistyvät samanaikaisesti sekä soittajavirtuoosin että mieleenpainuvia sävellyksiä tehtailevan musiikillisen visionäärin roolit. Tämän lisäksi hän oli rockmusiikin ikimuistoisimpia lavaesiintyjiä.
Suomalaisessa rockmusiikissa Hendrixin perintöä ovat vaalineet esimerkiksi Kingston Wall -yhtye, Hasse Walli, Heikki Silvennoinen, Jimi Sumén ja Sami Hurmerinta.
Kummeli on tehnyt sketsin, jossa on orkesteri nimeltä Janne Hendrikson ja Kokemus. Tämä tietenkin mukailee nimeä The Jimi Hendrix Experience. Heikki Silvennoinen esittää Hendriksonia, Timo Kahilainen Noel Reddingia ja Heikki Hela Mitch Mitchellia. Sketsissä yhtye esittää "Wild Thing" -kappaletta, jossa lauletaan alkuperäisten sanojen sijaan "mulla menee hermot". Lopuksi kitara hajotetaan rautasahalla ja isolla puuvasaralla.
Suomalainen yhtye Manifest on 1970-luvulla tehnyt Hendrixin kappaleesta "Fire" oman käännösversionsa "Puita kaminaan". Alkuperäisen kappaleen kertosäe "let me stand next to your fire" kuuluu tässä versiossa "pannaan puita sun kaminaas". Suomalaisista yhtyeistä myös Kingston Wall ja Popeda ovat levyttäneet "Firen".
Jimi Hendrix käytti enimmäkseen Fender Stratocastereita, mutta hänen käytössään on ollut myös muun muassa Fender Jaguar, Gibson SG Custom ja Gibson Les Paul, jota hän käytti bluesin soittoon. Hendrixin kuuluisin yksittäinen kitara lienee vasenkätinen Gibson Flying V, jonka rungossa on hippiteeman mukaisia koristekuvioita. Hendrix käytti Marshall-vahvistimia, joiden läpimurto oli hänen eläessään vasta tekemässä tuloaan. Hän käytti myös useita efektipedaaleja, joista tunnetuimmat ovat fuzz- ja wah-wah-pedaali, sekä octave-pedaalia (äänenkorkeuden nosto oktaavilla) ja univibeä, joka jäljitteli urkujen leslie-kaiutinta.
Lawrence, Sharon: Jimi Hendrix: Mies, musiikki ja totuus. (Jimi Hendrix: The Man, the Magic, the Truth, 2005.) Suomentanut K. Männistö.  Helsinki: Like, 2006.  ISBN 952-471-767-0.   
Jimi Hendrix The Official Jimi Hendrix Site.   Viitattu 26.11.2018 (englanniksi). 
Murray, Charles Shaar: Jimi Hendrix Encyclopædia Britannica.  23.11.2018.   Viitattu 26.11.2018 (englanniksi). 
Dorsey, Michael: Hendrix and Woodstock: 10 Little Known Facts about the Performance That Defined the '60s Worcester Polytechnic Institute.  22.7.2009.   Viitattu 26.11.2018 (englanniksi). 
Jimi Hendrix, Songwriter, Guitarist, Singer (1942–1970) Biography.   Viitattu 26.11.2018 (englanniksi). 
Jimi Hendrix Biography Encyclopedia of World Biography.   Viitattu 26.11.2018 (englanniksi).
James Michael ”Jimmy” Bennett (s. 9. helmikuuta 1996) on yhdysvaltalainen näyttelijä, joka on esiintynyt muiden muassa elokuvissa Isi hoitaa (2003), Panttivanki (2005), Firewall (2006), Amityville Horror (2005), Poseidon (2006) ja Ottolapsi (2009). Hän ääninäytteli myös Napapiirin pikajunassa (2004).
Bennett on tullut tutuksi myös mainoksista ja televisiosarjoista. Hän syntyi ja kasvoi Kaliforniassa; hänellä on sisar Amanda. Hänet tunnetaan Ozzy Osbournen ihailijana.
Bennett voitti vuonna 2005 jaetun Young Artist Awardsin erikoispalkinnon. Hänellä on ollut myös kolme muuta ehdokkuutta, joista kaksi itsenäisesti parhaana elokuvanäyttelijänä kymmenvuotiaiden tai nuorempien poikien ryhmässä. 

Jingle ("rallatus") on pieni laulusävelmä tai sellaisen katkelma, joita käytetään lauletuissa radio- tai televisiomainoksissa. Jingle syntyi Yhdysvalloissa 1930-luvulla. Eräs esimerkki tunnetuimmista ja aikaa eniten kestäneistä suomalaisista jingleistä on Kaarlo Kaartisen 1970-luvulla säveltämä vaateliike Ajattaren mainoslaulu: ”Ajatar on Forumissa, Forumissa Mannerheimintiellä”.Lyhyttä, lähes pelkästään yritys- tai tuotenimen tai iskulauseen sisältävää jingleä kutsutaan myös nimellä äänilogo, koska sitä käytetään samalla tavoin mainoksen lopun ”allekirjoituksena” kuin visuaalista logoakin. Äänilogoiksi tai jingleksi voidaan kutsua myös muun muassa radiokanavien lyhyitä kanavatunnuksia.Saarioinen-yhtiön neljästä sävelestä muodostuva tunnusmusiikki on maailman vanhin yhä käytössä oleva mainosmusiikkikappale. Se on mainittu myös Guinnessin ennätysten kirjassa.
Kilpiö, Kaarina: Kulutuksen sävel : suomalaisen mainoselokuvan musiikki 1950-luvulta 1970-luvulle. Like, 2005. ISBN 952-471-578-3.