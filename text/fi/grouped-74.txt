
Nova (lat. Stella nova eli uusi tähti) on äkillisesti kirkastuva tähti. Useimmat novat näkyvät vain kaukoputkella, mutta parhaimmillaan nova saattaa olla lyhyen aikaa taivaan kirkkaimpia tähtiä. Novaa sanotaan monesti "räjähtäväksi tähdeksi". Todellisuudessa tavallisessa novassa vain pieni määrä tähden ainetta räjähtää. Tyypillinen nova on lähekkäinen kaksoistähti, joka koostuu jättiläistähdestä ja valkoisesta kääpiöstä. Tavallisesta tähdestä virtaa vetypitoista ainetta valkoisen kääpiön pinnalle. Kun vetyä on kertynyt kyllin, se palaa valkoisen kääpiön pinnalla räjähdysmäisen nopeassa fuusioreaktiossa. Räjähdysmäinen purkaus ei tuhoa kumpaakaan tähteä, mutta nostaa tähtijärjestelmän kirkkautta tuntuvasti. Valkoisen kääpiön kirkkaus kasvaa päivässä tai parissa 7–16 magnitudia. Tähtitieteilijät arvelevat, että novia esiintyy vuosittain Linnunradassa noin 20–60 kappaletta. Suurin osa Linnunradan novista jää kuitenkin tähtienvälisten pilvien peittoon, ja siksi niiden todellista lukumäärää on vaikea arvioida.  Joitain toistuvia novia on havaittu. Kääpiönova muistuttaa novaa, mutta siinä tapahtuu purkauksia tiheästi. Novaa ei tule sekoittaa supernovaan, sillä novapurkaus on paljon supernovaa heikompi.
Taivaalla huomataan noin vuosikymmenen välein paljain silmin uusi tähti. Tällaista äkillisesti ilmestyvää tähteä kutsutaan latinankielisellä sanalla nova (latinaksi novus, nova "uusi"). Esimerkiksi elokuun lopussa vuonna 1975 näkyi Joutsenen tähdistössä Denebin lähellä tähti, joka oli melkein yhtä kirkas kuin Otavan tähdet. Tämä Nova Cygni 1975 kirkastui maksimissaan 1,7 magnitudiin, mutta himmeni noin viikossa paljain silmin näkymättömiin. 680 päivässä Nova cygni 1975 oli enää harrastelijakaukoputkessa himmeänä näkyvä 15,5 magnitudin tähti.
Kirkkain paljain silmin modernina aikana havaittu nova oli Nova Aquilae 1918, joka kirkastui magnitudiin -1,4 ja oli silloin melkein yhtä kirkas kuin Sirius. Novia on sanottu monesti räjähtäväksi tähdiksi. Oikeammin novat ovat tähtiä, joissa tapahtuu räjähdysmäisiä purkauksia. Supernovat ovat varsinaisia räjähtäviä tähtiä. Novia voi etsiä esimerkiksi voimakkaalla kiikarilla, jossa on suuri näkökenttä". Novien etsintä vaatii taivaan tuntemusta ja tähtikarttoja.
Tähtitieteilijä Tyko Brahe havaitsi 11. marraskuuta vuonna 1572 uuden tähden ilmestyneen Kassiopeian tähdistöön. Tämä oli hänestä varsin hätkähdyttävää, sillä hänen aikanaan ihmiset uskoivat tähtitaivaan olevan ikuinen ja muuttumaton, koska papit olivat ajan mukaisesti kertoneet kansalle, että Jumala oli luonut kaiken ja niin myös tähdet.Tyko paneutui tutkimaan löytöään ja julkaisi vuonna 1573 pienen kirjasen nimeltään De stella nova (lat. Uudesta tähdestä). Tyko kuvaili löytöään tässä kirjassaan väittäen muun muassa että hänen löytämänsä uusi tähti sijaitsi hyvin kaukana tähtitaivaalla. Tykon havainto ja myös hänen kirjansa aiheuttivat suurta tyrmistystä etenkin papiston keskuudessa johtuen sen ristiriidasta pappien opetuksiin. Pappien opetuksien mukaan maailmankaikkeuteen ei ollut voinut syntyä mitään uutta sen jälkeen kun Jumala oli lopettanut luomistyönsä. Lisäksi tuohon aikaan lähes kaikki tähtitietous oli peräisin vielä Aristoteleen ja Ptolemaioksen teoksista.
Tykon havaitsema tähti luokiteltaisiin nykyään supernovaksi. Se tunnetaan nimellä SN 1572. Kirjan ansiosta termi ”nova” vakiintui tarkoittamaan uutta tähteä. Supernovaa ja novaa ei kuitenkaan erotettu ilmiöinä toisistaan ennen kuin vasta 1930-luvulla, jolloin niiden väliset rakenteelliset erot huomattiin. Nämä ”uudet tähdet” saivat nimensä niiden kirkkauksien perusteella: kirkkausasteeltaan voimakkaammasta novasta tuli supernova ja heikompi nimettiin vastaavasti novaksi.
Nova kirkastuu jonkin aikaa, ja himmenee hitaasti muutaman viikon aikana näkymättömiin. Kun novaa tutkitaan spektroskoopilla, huomataan laajeneva kaasukuori. Kaasukuoren laajeneminen tapahtuu 200–3 500 km/s luokkaa olevalla nopeudella. Spektrimittausten mukaan kaasukuoren laajeneminen nopeutuu novan himmetessä. Nova Lacertaen 1936 kirkkaus himmeni kymmenessä päivässä 3.5m, mutta laajenemisnopeus kasvoi 1 100:sta 3 500 km/s:iin. Spektrissä näkyy myös monien eri kaasukuorten laajeneminen. Kaasukuoren laajetessa alun jatkuva spektri vaihtuu emissiospektriksi jossa näkyy niin sanottuja kiellettyjä viivoja. Novan spektrissä on tyypillistä absorbtioviivojen sinisiirtymä ja emissioviivojen punasiirtymä. Tämä johtuu siitä, että tähteä vasten oleva meitä kohti tuleva kaasu imee valoa, ja tuottaa Dopplerin ilmiön mukaisen sinisiirtymän. Toisaalta mesistä poispäin menevä punasiirtymän tuottava kaasu hehkuu tummaa taivasta vasten. Kun aikaa on kulunut kyllin, novan laajeneva kaasukuori saattaa ilmestyä näkyviin kaukoputkeenkin.
Yleensä novan kirkkaus nousee muutamassa tunnissa tai päivässä 7–18 magnitudia , yleensä 9–14 magnitudia. Huipun absoluuttinen kirkkaus on -6 – -8 magnitudia ja kirkastuminen jopa miljoonakertainen. Purkauksessa vapautuu 1E44-1E45 ergiä. Keskimäärin kirkastuminen on noin 11,7 magnitudia ja huipun absoluuttinen kirkkaus noin -7,5. 
Kirkastuminen 11 magnitudia saattaa tapahtua kahdessa vaiheessa, esihuippuun 9 m ja hieman hitaammin varsinaiseen huippuun 2 m Tämän jälkeen nova alkaa himmetä, alussa melko nopeasti, myöhemmin hitaammin ja epäsäännöllisesti. Alussa kirkkaus himmenee melko tasaisesti, mutta myöhemmin saattaa esiintyä yksi pitkä syvä tai useampia matalia melko lyhytkestoisia himmenemisiä minimejä. Tyypillisesti tämä "häiriö" tapahtuu kirkkauden himmettyä huipusta 3,5–6 magnitudia. Tämä tapahtuu noin 25–125 päivää huipun jälkeen. Kuitenkin esimerkiksi Nova Herculis 1934 himmeni huipun jälkeen alussa hitaasti ja epäsäännöllisesti kolmisen kuukautta, sitten himmentyi melko nopeasti kuukaudessa 10 magnitudia muutamaksi kuukaudeksi ennen kirkkauden vakiintumista.
RT Serpentis nousi ensin nopeasti maksimiinsa, mutta himmenemisen sijasta hitaasti kirkastui noin 4 000 päivää ennen kuin alkoi himmetä.
Novan absoluuttinen magnitudi minimissä on noin 4–5 ja luminositeetti silloin noin 10 aurinkoa.
Ne novat jotka himmenevät nopeammin, saavuttavat suuremman maksimikirkkauden kuin ne jotka himmenevät huipun jälkeen hitaasti.
Jotkut novat purkautuvat 2-monta kertaa. Esimerkiksi T Coronae Borealis "räjähti" 1866 ja 1946. Tämän tyyppisten toistuvien novien "jakso" on noin 10–100 vuotta ja niiden kirkkaus novapurkauksessa kasvaa noin 7–9 magnitudia. Mitä suurempi novapurkauksessa kirkastuminen on, sen harvemmin se toistuu. Toistuvat novat purkautuvat himmeämmin kuin tavalliset novat, mutta ovat minimissä näitä kirkkaampia.
Minimissä toistuvan novan absoluuttinen visuaalinen kirkkaus MV on noin 2–3 ja luminositeetti noin 100. Toistuvan novan purkauksessa vapautuu energiaa noin 1E43-1E44 ergiä.
Teorian mukaan myös tavalliset novapurkaukset toistuvat, mutta purkausten väli on arvioitu noin 100 000 – 10 miljoonaksi vuodeksi eikä tällöin useita purkauksia havaita ihmisiän tai kirjoitetun historian aikanakaan. Jos lasketaan toistuvista novista, tavallinen nova purkautuisi jo 1 000 vuoden välein.
Novien  spektrityyppi on Q, mutta monesti esitetään novan aiheuttaman kaoistähden spektrit. Novat ovat purkautuvista muuttuvista tähdistä tunnetuimpia. Novat itsessään jaetaan tavallisiin noviin, toistuviin noviin ja novamaisiin muuttujiin. Jos novan kirkkauden muutokset poikkeavat tavallisesta, esitetään seuraavia novaluokkia.
Nopeat novat: Kirkkaus nousee nopeasti huippuunsa ja maksimikirkkaus kestää yleensä muutaman päivän, jonka jälkeen himmeneminen tapahtuu nopeasti. Himmenemisessä voi tapahtua nopeahkoa kirkastumista ja palautumista eli ns. "sahaamista". Esimerkiksi Nova Persei 1901.Hitaat novat: Kirkkaus nousee asteittain maksimiin ja kestää muutamia viikkoja, jonka jälkeen kirkkaus himmenee noin 150 päivässä.Hyvin hitaat novat: Kirkkauden maksimi kestää vuosia ja myös himmeneminen on äärimmäisen hidasta. Esimerkiksi RT Serpentis.
Novat ovat kaikki lähekkäisiä kaksoistähtiä, joissa valkoinen kääpiö ja jättiläiseksi paisuva tähti kiertävät toisiaan. Esimerkiksi Nova Cygni 1500 on AM Herculis-tähti, jossa magneettinen valkoinen kääpiö ja punainen jättiläinen kiertävät toisiaan. Purkausten syy on punaisesta jättiläisestä valkoiseen kääpiöön virtaavan aineen ajoittainen räjähdysmäinen fuusiopalaminen valkoisen kääpiön pinnalla.
1. Pääsarjan tähden ja valkoisen kääpiön muodostama kaksoistähtijärjestelmä.2. Valkoisen kääpiön kumppani on tullut elämänsä loppuvaiheeseen ja paisuu siksi punaiseksi jättiläiseksi. Jättiläistähti pyrkii laajenemaan hitaasti.3. Jättiläistähti täyttää Rochen pinnan, joka on eräänlainen painovoimaraja, jonka takaa kaasu vuotaa punaisesta jättiläisestä.
4 Vetypitoinen kaasu virtaa kiekkomaisena spiraalina valkoiseen kääpiöön. Spiraalimainen virtaus johtuu siitä, että toisiaan kiertävillä tähdillä on nopeutta niin paljon, ettei kaasu voi pudota suoraan valkoiseen kääpiöön. 5 Kun kaasu osuu valkoisen kääpiön pintaan, vapautuva putoamisenergia lisää valkoisen kääpiön kirkkautta. Valkoisen kääpiön säteily rajoittaa sen pinnalle tulevaa massavirtaa jos se kasvaa tietyn rajan yli.
4. Aineen kertyessä valkoisen kääpiön pinnalle pinnan lämpötila ja siihen kohdistuva paine kasvavat. Ajan mittaan paine ja lämpötila ovat tarpeeksi korkeita fuusioreaktion alkamiseksi. Fuusioreaktion tapahtuminen valkoisen kääpiön pinnalla räjäyttää sen pinnalle kertyneen ainekerroksen avaruuteen ja nostaa sen kirkkautta räjähdysmäisesti. Fuusioreaktion synnyttämä paineaalto hajottaa valkoista kääpiötä kiertäneen ainekiekon. 5. Fuusioreaktio ei kuitenkaan ole tarpeeksi voimakas tuhoamaan valkoista kääpiötä. Fuusioreaktion päätyttyä valkoisen kääpiön kirkkaus normalisoituu ja aineen kerääntymisprosessi alkaa uudelleen. Tästä syystä novat ovat toistuvia eli syklisiä. Mitä harvinaisempia purkaukset ovat, sitä voimakkaampia ne ovat, sillä voimakas purkaus vaatii pitkän "uudelleen latautumisajan". Purkausten toistumistiheys ja voima riippuvat muun muassa valkoisen kääpiön massasta, sen  vetovoiman suuruudesta ja viereisestä tähdestä tulevasta massavirrasta.
Novapurkaukset eivät voi jatkua loputtomiin. Novapurkauksien jatkuminen valkoisen kääpiötähden pinnalla on riippuvainen toisen tähden vakaudesta ja siitä virtaavan massavirran suuruudesta. Valkoisen kääpiön kumppanin elämän vakaa vaihe päättyy lopulta joko supernovaräjähdykseen tai toisen valkoisen kääpiön syntyyn. Myös valkoisella kääpiöllä voi tapahtua supernovaräjähdys.
Mikäli alkuperäisen tähden massa on pienempi kuin kolme Auringon massaa, niin sen ulkokerrokset hajoavat rauhallisesti avaruuteen ja siitä jää jäljelle valkoinen kääpiö. Tällöin molemmat valkoiset kääpiöt jäävät vielä kiertämään toisiaan, mutta viilentyvät lopulta mustiksi kääpiöiksi. Novapurkaukset päättyvät johtuen ainevirran tyrehtymisestä.Mikäli tähden massa on suurempi kuin kolme Auringon massaa, niin se tuhoutuu valtavassa supernovaräjähdyksessä ja samalla tuhoutuu myös sen kumppani. Räjähtävän tähden massasta riippuen supernovaräjähdyksestä voi syntyä neutronitähti tai musta aukko. Novapurkaukset päättyvät johtuen molempien tähtien tuhoutumisesta.Itse valkoisen kääpiön massan yläraja on 1,4 Auringon massaa. Jos toisesta tähdestä tulee massaa niin paljon, että massaraja ylittyy, valkoinen kääpiö räjähtää supernovana (tyyppi Ia) ja siitä tulee neutronitähti. Tätä massarajaa kutsutaan myös Chandrasekharin rajaksi. Novapurkaukset päättyvät johtuen pääsarjan tähden tuhoutumisesta supernovaräjähdyksessä.Novien päättymiseen on siis kolme syytä. Kaksi niistä on riippuvaisia tähden massan suuruudesta ja kolmas siitä virtaavan massavirran suuruudesta. Novan voisi siis sanoa olevan vain yksi mahdollinen vaihe  kaksoistähden elämässä, jonka päättyminen on vain ajan kysymys.
Symbioottinen kaksoistähti – novapurkauksen tuottamiseen kykenevä tähti, jossa novapurkausta ei ole vielä havaittu. Kuuluu novamaisiin muuttujiin.
Novamainen muuttuja – novan kaltainen kaksoistähti, jossa ei tapahdu novapurkausta. Osa novamaisista muuttujista on symbioottisia kaksoistähtiä.
Chandrasekharin raja – Valkoisen kääpiön massan yläraja, jonka ylitys aiheuttaa supernovan.
Heikki Oja: POLARIS – Nuorten tähtitieto, s. 101–102. (5. uusittu painos).   Ursa, 1999. ISBN 951-9269-99-1.    
Tähtitieteen perusteet, s. 362–365, 400–403. (kolmas laitos).   Ursa, 2000. ISBN 952-5329-01-1.    
Hannu Karttunen, Karl Johan Donner, Pekka Kröger, Heikki Oja, Markku Poutanen: Tähtitieteen perusteet, s. 408–410. (neljäs laitos).  Jyväskylä: Gummerus/URSA, 2003. ISBN 952-5329-30-5.    
NASA´s imagine the universe -Lapsi kysyy, mikä nova on ja tiedemies vastaa. (englanniksi)
Dr. Nicholas Short´s Remote Sensing Tutorial -Eräs NASA:n sivusto, jossa on tietoa ja kuvia novista. (englanniksi)

Novak Đoković (kyrill. Новак Ђоковић, yleinen kansainvälinen kirjoitusasu Novak Djokovic) (s. 22. toukokuuta 1987 Belgrad, Jugoslavia) on serbialainen ammattilaistennispelaaja, joka on voittanut urallaan 16 Grand Slam -turnausta. Yhteensä hän on voittanut urallaan 75 ATP-turnausta kaksinpelissä ja yhden nelinpelissä. Pekingin kesäolympialaisissa 2008 hän saavutti kaksinpelistä pronssia. ATP-finaaliturnauksen Đoković on puolestaan voittanut jo viisi kertaa.Đoković on ollut maailmanlistan ykkösenä yhteensä 250 viikkoa. Hänet on valittu sekä Serbian vuoden urheilijaksi että maailman parhaan miesurheilijan Laureus-palkinnon voittajaksi kolme kertaa. Tämän lisäksi Đoković on myönnetty kansainvälisen tennisliiton maailmanmestariksi vuosina 2011–2015. Elokuussa 2016 Đoković valittiin ATP:n pelaajaneuvoston presidentiksi kesäkuuhun 2018 saakka.
Tenniksen ohjatun harjoittelun Đoković aloitti jo nelivuotiaana. Kaksi vuotta myöhemmin hän osallistui jugoslavialaisen Jelena Genčićin tennisleirille, missä Genčić huomasi Đokovićin poikkeuksellisen lahjakkuuden. Genčić valmensi Đokovićia 11-vuotiaaksi asti. Syyskuussa 1999, pian sotilasliitto Naton pommitusten jälkeen, 12-vuotias Đoković muutti neljän vuoden ajaksi Müncheniin Nikola Pilićin johtamaan tennisakatemiaan. Junioreiden Grand Slam -kilpailuissa hän ylsi parhaimmillaan välieriin, mikä tapahtui vuonna 2004 Australian avointen poikien kaksinpelissä ja nelinpelissä. Hän oli junioreiden kaksinpelin maailmanlistalla parhaimmillaan sijalla 34 (9. kesäkuuta 2003).Đoković aloitti ammattilaisuransa vuonna 2003. Hän kiersi vuosina 2003 ja 2004 pääasiassa ITF Futures ja ATP Challenger -turnauksia. Hän voitti vuonna 2003 Belgradissa pelatun Futures-turnauksen kaksinpelin ja vuonna 2004 neljä kaksinpeliturnausta: Aachenin ja Budapestin haastajaturnaukset sekä Čačakin ja Szolnokin Futures-turnaukset. Čačakin Futures-turnauksessa hän voitti myös nelinpelin. Vuonna 2004 hän pelasi ensimmäiset ATP-kiertueen turnauksensa.Heinäkuussa 2005 Đoković nousi ATP:n kaksinpelin maailmanlistalla sadan parhaan joukkoon ja päätti vuoden sijoittumalla listalla 78:nneksi. Hän voitti Sanremon haastajaturnauksen ja pelasi ensimmäisen kerran kaksinpelin pääsarjassa kaikissa neljässä Grand Slam -turnauksessa. Parhaiten hän menestyi Yhdysvaltain avoimissa ja Wimbledonissa, joissa hän eteni kolmannelle kierrokselle.
Đokovićin läpimurto tapahtui kaudella 2006, jolloin hän voitti kaksi ATP-kiertueen kaksinpeliturnausta: massa-alustalla Amersfoortissa heinäkuussa ja kovalla alustalla Metzissä lokakuussa. Amersfoortin turnauksen loppuottelussa hän voitti Nicolás Massún suoraan kahdessa erässä ja Metzin turnauksen loppuottelussa Jürgen Melzerin kolmen erän jälkeen. Hän pelasi myös Umagin massaturnauksen loppuottelussa, mutta turnauksen voitto meni Stanislas Wawrinkalle Đokovićin jouduttua luovuttamaan ensimmäisen erän loppupuolella. Grand Slam -turnauksista hän menestyi parhaiten Ranskan avoimissa, joissa hän pääsi puolivälieriin. Hän voitti turnauksen toisella kierroksella maailmanlistan yhdeksäntenä olleen Fernando Gonzálezin, kolmannella kierroksella Tommy Haasin ja neljännellä kierroksella Gaël Monfilsin. Puolivälierässä hän joutui selkävamman vuoksi jättämään Rafael Nadalia vastaan pelaamansa ottelun kesken kahden hävityn erän jälkeen. Wimbledonissa Đoković selviytyi neljännelle kierrokselle, jolla hävisi Mario Ančićille viisieräisen ottelun. Yhdysvaltain avoimissa hän hävisi kolmannella kierroksella Lleyton Hewittille. Loppukaudesta hän pääsi puolivälieriin Madridin Masters-turnauksessa.Đoković nousi kaksinpelin maailmanlistalla kahdenkymmenen parhaan pelaajan joukkoon lokakuussa 2006, ja hän oli kauden päättyessä 16:ntena. Kesäkuussa 2006 hän sai uudeksi valmentajakseen Marián Vajdan. Vajdan edeltäjä Đokovićin valmentajana oli Riccardo Piatti.
Đoković aloitti kauden voittamalla kovalla alustalla pelatun Adelaiden turnauksen. Finaalissa hän voitti australialaisen Chris Guccionen. Seuraavassa turnauksessaan, Australian avoimissa Đoković hävisi neljännellä kierroksella maailmanlistan ykköselle Roger Federerille suoraan kolmessa erässä. Maaliskuussa hän pääsi sekä Indian Wells Mastersin että Miami Mastersin finaaliin. Indian Wellsissä hän hävisi finaalissa maailmanlistan kakkoselle Rafael Nadalille, mutta Miamissa hän voitti turnauksen loppuottelussa Guillermo Cañasin. Miamin puolivälierässä hän pudotti jatkosta Nadalin. Turnausten jälkeen hän nousi maailmanlistalla ensimmäisen kerran kymmenen parhaan joukkoon. Monte Carlo Mastersissa Đoković hävisi kolmannella kierroksella David Ferrerille. Estorilin turnauksen finaalissa Đoković voitti Richard Gasquet'n. Hän pääsi puolivälieriin sekä Italian avoimissa että Saksan avoimissa. Ranskan avoimissa Đoković pääsi ensimmäisen kerran Grand Slam -turnauksen välierään, mutta hävisi siinä Rafael Nadalille. Wimbledonissa hän voitti puolivälierässä tasan viisi tuntia kestäneen ottelun Marcos Baghdatisia vastaan luvuin 7–6(7–4), 7–6(11–9), 6–7(3–7), 4–6, 7–5. Välierässä hän kohtasi jälleen Nadalin, jota vastaan joutui luovuttamaan kolmannessa erässä voitettuaan ottelun ensimmäisen erän.Đoković otti uransa kuudennen ja kauden neljännen turnausvoittonsa Canada Mastersissa, Montrealissa. Turnauksessa hän voitti kaikki maailmanlistan kolme kärkipelaajaa. Puolivälierässä hän voitti Andy Roddickin, välierässä Rafael Nadalin ja finaalissa Roger Federerin. Đoković sanoi, että voitto Federeristä oli hänen uransa suurin voitto siihen asti. Turnauksen jälkeen hän nousi maailmanlistalla kolmanneksi. Yhdysvaltain avoimissa Đoković pääsi ensimmäisen kerran Grand Slam -turnauksen finaaliin. Siinä hän hävisi kuitenkin Roger Federerille luvuin 6–7(4–7), 6–7(2–7), 4–6. Lokakuussa hän voitti Wienin turnauksen finaalissa Stanislas Wawrinkan, mutta hävisi Madridin Masters-turnauksen välierässä David Nalbandianille. Pääsy maailmanlistan kahdeksan parhaan joukkoon tiesi paikkaa vuoden päättävään Tennis Masters Cup -turnaukseen Shanghaihin. Siellä Đoković hävisi jo alkulohkossaan kaikki ottelunsa: Espanjan David Ferrerille, Ranskan Richard Gasquet'lle ja Espanjan Rafael Nadalille. Näin hän jäi turnauksen välierien ulkopuolelle.
Đoković aloitti kauden 2008 pelaamalla Hopman Cupissa yhdessä Jelena Jankovićin kanssa. Đoković voitti kaikki lohkovaiheen ottelunsa, ja serbialaiset selviytyivät turnauksen finaaliin. Finaalissa he hävisivät Yhdysvaltain Serena Williamsille ja Mardy Fishille ratkaisevassa nelinpelissä.Tammikuussa Đoković saavutti uransa toistaiseksi suurimman turnausvoiton. Australian avointen kaksinpelissä hän voitti alkukierroksilla kolme sijoittamatonta pelaajaa: Saksan Benjamin Beckerin, Italian Simone Bolellin ja Yhdysvaltain Sam Querreyn. Neljännellä kierroksella hän voitti maailmanlistalla 22:ntena olleen Australian Lleyton Hewittin, puolivälierissä maailmanlistan viidentenä olleen Espanjan David Ferrerin ja välierässä maailmanlistan ykkösen, mestaruutta puolustaneen Roger Federerin. Näissä kuudessa ottelussaan Đoković ei hävinnyt erääkään. Loppuottelussa hän hävisi Ranskan Jo-Wilfried Tsongalle ensimmäisen erän 4–6, mutta voitti kolme seuraavaa 6–4, 6–3, 7–6(2), ja vei mestaruuden. Näin hänestä tuli ensimmäinen Grand Slam -turnauksen voittanut serbialainen. Samalla hän lopetti Federerin ja Nadalin 12 peräkkäisen Grand Slamin -turnausvoiton sarjan. Đoković ansaitsi turnausvoitosta 1 370 000 Yhdysvaltain dollaria.Maaliskuussa Đoković hävisi Dubai Tennis Championships -turnauksen välierässä Andy Roddickille. Indian Wells Masters -turnauksessa hän eteni loppuotteluun. Turnauksen välierässä hän voitti Rafael Nadalin 6–3, 6–2 ja loppuottelussa Mardy Fishin 6–2, 5–7, 6–3. Monte Carlo Masters -turnauksessa hän hävisi välierässä Roger Federerille, mutta voitti heti seuraavan turnauksen, Italian avoimet Roomassa. Finaalissa hän voitti Stanislas Wawrinkan luvuin 4–6, 6–3, 6–3, ja otti näin uransa kymmenennen turnausvoiton. German Open Tennis Championships -turnauksen finaalissa hän hävisi Rafael Nadalille. Ranskan avoimissa hän selviytyi välieriin hävittyään viidessä ottelussa vain yhden erän, mutta välierässä Rafael Nadal oli parempi lukemin 4–6, 2–6, 6–7(3). Đoković hävisi Nadalille myös pari viikkoa myöhemmin Queen's Clubin ruohoturnauksen finaalissa, jossa espanjalainen oli parempi luvuin 6–7(6), 5–7. Wimbledonissa Đoković hävisi jo toisella kierroksella Marat Safinille luvuin 4–6, 6–7(3), 2–6. Kanadan Masters-turnauksessa Đoković hävisi puolivälierässä Andy Murraylle. Cincinnati Masters -turnauksessa hän pääsi finaaliin voitettuaan välierässä Nadalin. Finaalissa hän hävisi kuitenkin jälleen Murraylle.Pekingin olympialaisissa Đoković voitti olympiapronssia. Välierässä hän hävisi pitkän kamppailun päätteeksi Rafael Nadalille. Pronssiottelussa Đoković kaatoi kuitenkin Yhdysvaltain James Blaken 6–3, 7–6. Olympialaisten jälkeen oli vuorossa Yhdysvaltain avoimet, joissa hän hävisi välierissä Roger Federerille luvuin 3–6, 7–5, 5–7, 2–6. Thailand Openissa Đoković hävisi finaalissa Jo-Wilfried Tsongalle. Lokakuussa pelatuissa Masters-turnauksissa, Madridissa ja Pariisissa, Đoković putosi kummassakin kolmannella kierroksella. Kauden päätteeksi hän voitti marraskuussa Tennis Masters Cupin kukistamalla loppuottelussa Nikolai Davydenkon lukemin 6–1, 7–5. Kauden päättyessä hän oli ATP-listalla kolmantena, mutta vain kymmenen pistettä toisena olevaa Roger Federeriä jäljessä.
Đokovićin kausi alkoi vaisusti, kun hän hävisi Brisbanen turnauksessa jo avauskierroksella Latvian Ernests Gulbisille. Seuraavalla viikolla Sydneyssä hän hävisi välierässä Suomen Jarkko Niemiselle. Vuoden ensimmäisessä Grand Slam -turnauksessa, Australian avoimissa Đoković luovutti kramppien ja lämpimän sään takia puolivälieräottelunsa Andy Roddickia vastaan neljännessä erässä voitettuaan ensimmäisen erän, mutta hävittyään kaksi seuraavaa.Helmikuussa Đoković hävisi Open 13 -turnauksen välierässä Jo-Wilfried Tsongalle. Kauden ensimmäisen turnausvoittonsa hän saavutti helmikuussa Dubai Tennis Championships -turnauksessa kukistamalla loppuottelussa David Ferrerin luvuin 7–5, 6–3. Maaliskuussa hän hävisi puolivälierässä Indian Wells Masters -turnauksessa Andy Roddickille. Sen jälkeen hän selviytyi kolmessa peräkkäisessä Masters-turnauksessa loppuotteluun, mutta hävisi joka kerta: Miamissa Andy Murraylle 2–6, 5–7, Monte Carlossa Rafael Nadalille 3–6, 6–2, 1–6 sekä Roomassa jälleen Nadalille lukemin 6–7(2), 2–6. Sekä Miamin että Rooman turnauksen välierässä hän voitti maailmanlistan kakkospelaajan Roger Federerin. 11. toukokuuta julkaistulla maailmanlistalla Đoković putosi neljänneksi oltuaan 81 peräkkäisenä viikkona kolmantena.Toukokuussa Đoković voitti syntymäkaupungissaan Belgradissa pienemmän turnauksen, jonka loppuottelussa hän kukisti Łukasz Kubotin numeroin 6–3, 7–6(7). Seuraavalla viikolla hän hävisi Madridin Masters-turnauksen välierässä Rafael Nadalille yli neljä tuntia kestäneen ottelun. Ranskan avoimissa Đoković putosi jo kolmannella kierroksella hävittyään Saksan Philipp Kohlschreiberille 4–6, 4–6, 4–6. Gerry Weber Openin finaalissa hän hävisi Tommy Haasille. Wimbledonissa Đoković selviytyi puolivälierään, jossa hävisi jälleen Tommy Haasille. Elokuussa hän hävisi Kanadan Masters-turnauksen puolivälierässä Andy Roddickille ja Cincinnatin Masters-turnauksen finaalissa Roger Federerille.Yhdysvaltain avoimissa Đoković hävisi välierässä Roger Federerille 6–7(3), 5–7, 5–7. Seuraavaksi hän pelasi China Openissa, jonka finaalissa hän voitti Kroatian Marin Čilićin suoraan kahdessa erässä. Shanghain Masters-turnauksessa hän hävisi välierässä Nikolai Davydenkolle. Marraskuussa hän otti kaksi turnausvoittoa voittamalla maailmanlistan ykkösen Roger Federerin Swiss Indoors -turnauksen finaalissa sekä maailmanlistan kakkosen Rafael Nadalin Pariisin Masters-turnauksen välierässä. Pariisin finaalissa Đoković voitti Gaël Monfilsin 6–2, 5–7, 7–6(3). Kauden päättäneessä ATP World Tour Finals -turnauksessa hän ei selvinnyt lohkovaiheesta jatkoon, vaikka voitti Davydenkon ja Nadalin.
Australian avoimissa Đoković eteni puolivälieriin häviten siellä kuitenkin ranskalaiselle Jo-Wilfried Tsongalle luvuin 6–7(8), 7–6(5), 6–1, 3–6, 1–6. Đoković nousi kuitenkin avointen jälkeen julkaistulla maailmanlistalla toiseksi, ohi espanjalaisen Rafael Nadalin.ABN AMRO World Tennis Tournament -turnauksessa Đoković hävisi välierässä Mihail Južnyille. Dubai Tennis Championships -turnauksessa hän selviytyi finaaliin, jossa voitti tällä kertaa Južnyin 7–5, 5–7, 6–3. Tämä oli Đokovićille vuoden ensimmäinen turnausvoitto. Indian Wells Mastersissa Đoković hävisi neljännellä kierroksella Ivan Ljubičićille ja Miami Mastersissa toisella kierroksella Olivier Rochusille. Sekä Monte Carlon Masters-turnauksen välierässä että Rooman Masters-turnauksen puolivälierässä hän hävisi Fernando Verdascolle. Belgradissa hän ei kyennyt uusimaan edellisvuotista voittoaan, vaan putosi jatkosta puolivälierässä häviämällä maailmanlistalla 319:ntenä olleelle Filip Krajinovićille, jota vastaan hän luovutti toisessa erässä.Ranskan avoimissa hän pääsi puolivälierään asti, mutta hävisi sen yli neljä tuntia kestäneen ottelun jälkeen Jürgen Melzerille luvuin 3–6, 2–6, 6–2, 7–6(3), 6–4. Wimbledonissa Đoković pääsi välieriin asti voittamalla Olivier Rochusin, Taylor Dentin, Albert Montañésin, Lleyton Hewittin ja Lu Yen-hsunin. Välierän hän kuitenkin hävisi maailmanlistan sijalla 13 olleelle Tomáš Berdychille erin 6–3, 7–6(9), 6–3. Kanadan Masters-turnauksessa Đoković hävisi välierässä Roger Federerille luvuin 6–1, 3–6, 7–5. Hän pelasi turnauksessa myös nelinpeliä maailmanlistan ykkösen, Rafael Nadalin kanssa. Edellisen kerran kaksi maailmanlistan parasta oli pelannut yhdessä nelinpeliä vuonna 1976: tuolloin kentällä olivat Jimmy Connors ja Arthur Ashe. Đoković ja Nadal putosivat jatkosta kuitenkin avauskierroksella häviämällä kanadalaisille Milos Raonicille ja Vasek Pospisilille.Cincinnatin Masters-turnauksessa Đoković hävisi puolivälierässä Andy Roddickille. Elokuun lopulla alkaneissa Yhdysvaltain avoimissa Đoković voitti ensimmäisellä kierroksella Viktor Troickin viisieräisessä kamppailussa luvuin 6–3, 3–6, 2–6, 7–5, 6–3. Seuraavaksi hän voitti Philipp Petzschnerin toisella, James Blaken kolmannella ja Mardy Fishin neljännellä kierroksella. Puolivälierässä hän voitti Gaël Monfilsin ja kohtasi välierässä Roger Federerin. Viisieräisen välierän voitti Đoković lukemin 5–7, 6–1, 5–7, 6–2, 7–5. Hän pääsi toisen kerran urallaan Yhdysvaltain avointen loppuotteluun, jossa maailmanlistan ykkönen Rafael Nadal kuitenkin voitti hänet neljässä erässä 4–6, 7–5, 4–6, 2–6.Lokakuussa Đoković voitti Pekingin turnauksen finaalissa David Ferrerin. Shanghain Masters-turnauksen välierässä ja Baselin turnauksen finaalissa hän hävisi Roger Federerille. Pariisin Masters-turnauksessa hän hävisi toisella kierroksella Michaël Llodralle ja ATP World Tour Finals -turnauksen välierässä Federerille. Kauden päättyessä hän oli jälleen maailmanlistan kolmantena.
Đoković aloitti kauden Hopman Cupilla, jossa hän pelasi yhdessä Ana Ivanovićin kanssa. He selvittivät tiensä turnauksen loppuotteluun, josta Serbia joutui kuitenkin vetäytymään Ivanovićin loukkaannuttua edellisessä ottelussa.Australian avointen puolivälierässä Đoković voitti Tomáš Berdychin, välierässä hallitsevan mestarin Roger Federerin ja finaalissa Andy Murrayn suoraan kolmessa erässä. Kauden toisen ja uransa 20:nnen turnausvoiton hän otti Dubaissa kukistettuaan finaalissa Roger Federerin suoraan kahdessa erässä 6–3, 6–3.  Đokovićin voittokulku jatkui maaliskuussa, kun hän voitti Indian Wells Mastersin, jonka välierässä hän voitti Roger Federerin ja finaalissa Rafael Nadalin ottaen näin jo 20:nnen peräkkäisen otteluvoittonsa. Samalla hän nousi maailmanlistalla toiseksi ohi Roger Federerin. Đoković sanoikin pelaavansa tällä hetkellä elämänsä parasta tennistä. Voittoputki venyi Miamin Masters-turnauksessa, kun Đoković voitti finaalissa Rafael Nadalin luvuin 4–6, 6–3, 7–6(4). Se oli hänen 26:s otteluvoitto jo peräjälkeen, ja kauden 24:s.Huhtikuussa Đoković joutui jättämään väliin kauden ensimmäisen massakenttäturnauksen, Monte Carlo Mastersin, polvivamman takia. Kauden viidennen turnausvoittonsa Đoković saavutti Serbia Openissa, jonka loppuottelussa hän voitti Feliciano Lópezin luvuin 7–6, 6–2. Seuraavalla viikolla Đoković juhli voittoa Madridin Masters-turnauksessa, jonka finaalissa hän päihitti Rafael Nadalin. Samalla hän katkaisi Nadalin 37 ottelun pituisen voittoputken massankentillä. Voitto oli Đokovićille myös kaikkien aikojen ensimmäinen Nadalista massakentällä. Seuraavalla viikolla pelatussa Rooman Masters-turnauksessa Đoković jatkoi pitkää voittoputkeaan päihittämällä finaalissa jälleen Nadalin, tällä kertaa luvuin 6–4, 6–4. Voiton myötä hänestä tuli ensimmäinen pelaaja, joka on pystynyt voittamaan Nadalin massakentällä kaksi kertaa saman vuoden aikana.Đokovićin 43 ottelun voittoputki, ja vuoden alusta lähtien 41 ottelun voittoputki, katkesi vasta Ranskan avoimissa, joissa hän hävisi Roger Federerille luvuin 7–6(5), 6–3, 3–6, 7–6(5). Hän jäi vain yhden voitetun ottelun päähän kaikkien aikojen pisimmästä voittoputkesta vuoden alusta lähtien – se on John McEnroen hallussa. Đoković sanoi, että hänen alkukautensa oli ollut viisi parasta kuukautta hänen elämässään, ja sen oli ollut loputtava joskus, vaikkakin tällä kertaa huonoon aikaan. Đoković joutui vetäytymään seuraavalla viikolla pelattavasta Queensin turnauksesta polvivamman takia. Wimbledonin loppuotteluun Đoković pääsi ensimmäistä kertaa urallaan voitettuaan välierissä Jo-Wilfried Tsongan luvuin 7–6(4), 6–2, 6–7(9), 6–3. Samalla hän varmisti nousunsa maailmanlistan ykköseksi ohi Rafael Nadalin. Nadal ja Roger Federer olivat pitäneet ykköspaikkaa hallussaan helmikuusta 2004 lähtien. Turnauksen loppuottelussa Đoković voitti Nadalin luvuin 6–4, 6–1, 1–6, 6–3.Elokuussa Đoković otti jo kauden viidennen Masters-turnausvoittonsa kukistamalla Canada Mastersin loppuottelussa Mardy Fishin. Ennen häntä yksikään pelaaja ei ollut voittanut viittä Masters-turnausta saman kauden aikana. Seuraavalla viikolla Đoković eteni Cincinnatin Masters-turnauksen loppuotteluun, jossa hän kuitenkin joutui luovuttamaan Andy Murrayta vastaan toisessa erässä tilanteessa 0–3 loukattuaan avauserässä olkapäätään. Ensimmäisen erän hän oli hävinnyt luvuin 4–6. Tappio oli Đokovićille vasta kauden toinen. Yhdysvaltain avoimissa Đoković oli jälleen kunnossa, kun hän voitti sen ensimmäisen kerran urallaan. Loppuottelussa hän päihitti Rafael Nadalin yli neljä tuntia kestäneessä ottelussa luvuin 6–2, 6–4, 6–7(3), 6–1. Đoković ansaitsi turnauksesta palkintorahoina 2,3 miljoonaa Yhdysvaltain dollaria, ja nousi kaikkien aikojen eniten kaudessa ansainneeksi tennispelaajaksi yli kymmenellä miljoonalla dollarillaan. Pete Sampras totesi, että Đokovićin kausi oli paras, minkä hän oli elinaikanaan nähnyt, ja sanoi sen olleen ”yksi kaikkien aikojen parhaimmista urheilusaavutuksista”. 13. lokakuuta 2011 vahvistui, että Đoković olisi maailmanlistan ykkösenä kauden päättyessä. Đoković kärsi kauden kolmannen tappionsa Davis Cupissa, jossa hän luovutti ottelunsa, ja neljännen marraskuun alussa Baselin turnauksen välierässä, jossa hän hävisi villillä kortilla turnaukseen päässeelle Kei Nishikorille kolmessa erässä luvuin 6–2, 6–7(4), 0–6. Seuraavalla viikolla Đoković joutui vetäytymään Pariisin Masters-turnauksen puolivälierästä olkapäävamman vuoksi. Đokovićin kausi päättyi ATP-mestaruusturnauksessa lohkovaiheeseen, jossa hän hävisi pelaamistaan kolmesta ottelusta kaksi.Đoković voitti kauden päätteeksi ITF:n kaksinpelin maailmanmestaruuden ensimmäisen kerran urallaan. Vuodesta 2003 lähtien mestaruuden olivat voittaneet vain Roger Federer ja Rafael Nadal. Hänet valittiin myöa vuoden miespelaajaksi tenniskiertueella. Lisäksi Đoković palkittiin vuoden parhaana urheilijana Laureus-palkinnolla.
Đokovićin kausi alkoi Australian avointen voitolla. Loppuottelussa hän voitti toiseksi sijoitetun Rafael Nadalin luvuin 5–7, 6–4, 6–2, 6–7(5), 7–5 kaikkien aikojen pisimmässä Grand Slam -loppuottelussa viidessä tunnissa ja 53 minuutissa. Helmikuussa Đoković hävisi Dubain turnauksen välierässä Andy Murraylle luvuin 2–6, 5–7, ja hänen 18 ottelun voittoputkensa turnauksessa päättyi. Đoković kärsi toisen perättäisen välierätappionsa Indian Wells Masters -turnauksessa, jossa John Isner oli häntä parempi luvuin 7–6(7), 3–6, 7–6(5).Maalis-huhtikuun vaihteessa Đoković voitti Miamin Masters-turnauksen viime vuoden tapaan. Hän voitti turnauksen loppuottelussa Andy Murrayn suoraan kahdessa erässä, eikä hävinnyt turnauksessa erääkään. Monte Carlon Masters-turnauksessa Đoković hävisi loppuottelussa Rafael Nadalille, joka oli hävinnyt seitsemän edellistä loppuottelukohtaamistaan Đokovićia vastaan. Nadal voitti loppuottelun luvuin 6–3, 6–1. Toukokuussa pelatussa Rooman Masters-turnauksessa Đoković hävisi loppuottelussa jälleen Nadalille. Ranskan avoimissa Đoković hävisi neljännen kierroksen ottelussa Andreas Seppiä vastaan kaksi ensimmäistä erää, mutta nousi lopulta voittoon luvuin 4–6, 6–7, 6–3, 7–5, 6–3. Myös puolivälierässä Đoković joutui pelaamaan viiden erän ottelun voittaessaan Jo-Wilfried Tsongan. Neljännessä erässä Tsongalla oli jo kaksi ottelupalloa. Välierässä Đoković voitti Roger Federerin suoraan kolmessa erässä, ja eteni ensimmäistä kertaa Ranskan avointen loppuotteluun. Maanantaille siirtyneessä loppuottelussa Đoković hävisi Rafael Nadalille luvuin 4–6, 3–6, 6–2, 5–7, ottelun päättyessä kaksoisvirheeseen. Wimbledonissa Đoković hävisi välierässä Roger Federerille neljässä erässä. Ottelu pelattiin sateen takia suljetun katon alla.Lontoon olympialaisissa Đoković hävisi välierissä Andy Murraylle luvuin 5–7, 5–7. Murray mursi Đokovićin syötön molempien erien lopussa. Pronssiottelussa Đoković hävisi Juan Martín del Potrolle. Olympialaisten jälkeen Đoković pelasi Torontossa, jossa hän voitti Rogers Cup -turnauksen loppuottelussa Richard Gasquet'n. Seuraavalla viikolla Cincinnatin Masters-turnauksen loppuottelussa Đoković hävisi Roger Federerille. Yhdysvaltain avoimissa Đoković pääsi loppuotteluun, jossa hän hävisi ensimmäisen Grand Slam -mestaruutensa ottaneelle Andy Murraylle viidessä erässä. Lokakuussa Đoković voitti China Openin kolmannen kerran urallaan päihitettyään loppuottelussa Jo-Wilfried Tsongan. Lokakuun lopussa Đoković kärsi yllätystappion Pariisin Masters-turnauksen toisella kierroksella Sam Querreylle. Querrey voitti hänet 0–6, 7–6, 6–4. Viimeksi Đoković putosi näin aikaisessa vaiheessa vuonna 2010 Miamin turnauksessa. Ennen turnausta selvisi jo, että Đoković nousee maailmanlistan ykköseksi loppukauden ajaksi. Marraskuussa hän voitti ATP World Tour Finals -turnauksen, jonka loppuottelussa hän voitti Roger Federerin luvuin 7–6(6), 7–5. Toisessa erässä Federerillä oli kaksi eräpalloa. Đoković tienasi uransa toisesta finaaliturnauksen voitosta 1,7 miljoonaa Yhdysvaltain dollaria. Kauden päätteeksi hänet valittiin toisen kerran urallaan ITF:n maailmanmestariksi.
Australian avointen neljännellä kierroksella Đoković joutui pelaamaan viisieräisen ottelun Stanislas Wawrinkaa vastaan, voittaen ratkaisevan erän 12–10. Yli viisi tuntia kestänyt ottelu päättyi lukemin 1–6, 7–5, 6–4, 6–7, 12–10. Loppuottelussa Đoković voitti Andy Murrayn luvuin 6–7(2), 7–6(3), 6–3, 6–2. Ottelun ensimmäinen murto tapahtui vasta kolmannessa erässä. Đoković voitti turnauksen ennätyksellisen kolmannen kerran peräkkäin, ensimmäisenä miespelaajana avoimella aikakaudella. Helmi-maaliskuun vaihteessa Đoković voitti Dubain turnauksen häviämättä erääkään. Loppuottelussa hän voitti Tomáš Berdychin. Indian Wellsissä Juan Martín del Potro päätti välierissä Đokovićin 22 ottelun voittoputken. Seuraavalla viikolla pelatussa Miamin turnauksessa Đoković hävisi neljännellä kierroksella 15:nneksi sijoitetulle Tommy Haasille suoraan kahdessa erässä. Đoković sanoi ottelun olleen hänen huonoin ottelunsa pitkään aikaan. Huhtikuussa Đoković voitti Monte Carlon Masters-turnauksen ensimmäistä kertaa urallaan. Hän päihitti loppuottelussa Rafael Nadalin, joka oli voittanut turnauksen kahdeksan kertaa peräkkäin. Madridin Masters-turnauksessa Đoković hävisi heti toisen kierroksen ottelussaan Grigor Dimitroville kolmessa erässä. Rooman Masters-turnauksessa hän hävisi puolivälierissä Tomáš Berdychille.Ranskan avoimissa Đoković eteni välieriin, jossa hän hävisi seitsenkertaiselle turnauksen voittajalle, Rafael Nadalille, viisieräisen ottelun päätteeksi. Wimbledonissa Đoković voitti kaikkien aikojen pisimmässä Wimbledonin välieräottelussa Juan Martín del Potron. Viisieräinen ottelu kesti neljä tuntia ja 43 minuuttia. Ennen välierää kumpikaan heistä ei ollut hävinnyt turnauksessa erääkään. Loppuottelussa Đoković hävisi uransa ensimmäisen Wimbledonin voittaneelle Andy Murraylle suoraan kolmessa erässä. Montrealin Masters-turnauksessa Đoković hävisi välierissä Rafael Nadalille. Cincinnatin Masters-turnauksessa Đoković hävisi puolivälierissä yllättäen John Isnerille. Hän kertoikin pelanneensa omasta mielestään surkeasti. Cincinnatin turnaus on ainut Masters-tason turnaus, jota hän ei ole pystynyt voittamaan. Yhdysvaltain avoimissa Đoković eteni loppuotteluun, jossa hän hävisi Rafael Nadalille neljässä erässä. Syys-lokakuussa hän voitti Pekingin turnauksen päihitettyään loppuottelussa Nadalin. Tästä huolimatta Nadal nousi maailmanlistan ykköseksi ohi Đokovićin. Kauden lopussa Đoković voitti vielä Shanghain ja Pariisin Masters-turnaukset sekä ATP-finaaliturnauksen – kolmannen kerran urallaan. Hänet valittiin myös ITF:n maailmanmestariksi kolmannen kerran urallaan.
Ennen kauden 2014 alkua ilmoitettiin, että Đokovićin uutena päävalmentajana aloittaa entinen tennispelaaja, Boris Becker. Hänen valmentajiinsa kuuluvat myös Marián Vajda, Miljan Amanović ja Gebhard Phil-Gritsch. Australian avointen puolivälierässä Đoković hävisi Stanislas Wawrinkalle viisieräisen ottelun. Indian Wellsissä Đoković päihitti loppuottelussa Roger Federerin saavuttaen kolmannen voittonsa siellä. Seuraavaksi hän voitti Miamin Masters-turnauksen, jossa finaalissa oli vastassa Rafael Nadal. Toukokuussa Đoković päihitti Nadalin Rooman Masters-turnauksen loppuottelussa. Ranskan avoimissa Nadal kuitenkin oli loppuotteluun selvinnyttä Đokovićia etevämpi luvuin 3–6, 7–5, 6–2, 6–4. Mestaruus oli Nadalille jo yhdeksäs Ranskan avoimissa.Kesäkuussa pelatussa Wimbledonin tennisturnauksessa Đoković päihitti loppuottelussa Roger Federerin viidenteen erään venyneessä ottelussa saavuttaen uransa seitsemännen Grand Slam -voittonsa ja toisen Wimbledonissa. Yhdysvaltain avoimissa Đoković hävisi välierissä Kei Nishikorille. Kun myös Roger Federer ja Rafael Nadal jäivät ilman finaalipaikkaa, Grand Slam -finaali pelattiin ensimmäistä kertaa yhdeksään ja puoleen vuoteen ilman näitä kolmea pelaajaa. Loppuottelussa pelasi Nishikorin lisäksi Marin Čilić. Kauden lopussa Đoković voitti vielä Pekingin ja Pariisin turnaukset sekä ATP-finaaliturnauksen. Hänet valittiin myös ITF:n maailmanmestariksi neljännen kerran urallaan. Đoković valittiin toistamiseen vuoden parhaaksi miesurheilijaksi maailmassa.
Đoković hävisi kauden 2015 alussa Dohan turnauksen puolivälierissä yllättäen Ivo Karlovićille. Australian avoimissa Đoković oli jälleen voittamaton kun hän kukisti loppuottelussa Andy Murrayn. Tämä oli hänen viides mestaruutensa Australian avoimissa. Maaliskuussa hän voitti Indian Wellsin loppuottelussa Federerin. Maalis-huhtikuussa hän voitti Miamin loppuottelussa Andy Murrayn ja Monte Carlossa Tomáš Berdychin. Rooman loppuottelussa hän päihitti jälleen Federerin. Ranskan aoimissa Đoković eteni loppuotteluun, mutta hävisi sen jo kolmannen kerran, tällä kertaa Stanislas Wawrinkalle. Wawrinka voitti ottelun luvuin 4–6, 6–4, 6–3, 6–4.Wimbledonissa Đoković saavutti mestaruuden voitettuaan loppuottelussa Roger Federerin luvuin 7–6(1), 6–7(10), 6–4, 6–3. Mestaruus oli hänelle kolmas Wimbledonissa. Montrealin turnauksessa Đoković eteni loppuotteluun, jossa hävisi Andy Murraylle. Seuraavalla viikolla Cincinnatissa hän koki finaalitappion Roger Federerille. Syyskuussa pelatuissa Yhdysvaltain avoimissa Đoković saavutti toisen kerran turnauksen mestaruuden voitettuaan loppuottelussa Roger Federerin luvuin 6–4, 5–7, 6–4, 6–4. Tämä oli hänelle kymmenes Grand Slam -turnausvoitto, ja kohtaamiset Federeriä vastaan hänellä ovat voiton myötä tasan 21–21. Joulukuussa 2015 ITF valitsi hänet jo viidennen kerran peräkkäin ITF:n vuoden maailmanmestariksi. Đokovićin mielestä hänen kautensa oli paras koko hänen urallaan. Hän hävisi koko kauden aikana vain kuusi ottelua, kun voittoja tuli 82. Hänet palkittiin jo toisen kerran peräkkäin maailman parhaana miesurheilijana.
Đoković aloitti kauden voittamalla Dohan turnauksen loppuottelussa Rafael Nadalin. Tämä oli hänen 60:s turnausvoittonsa, nousten avoimen aikakauden tilastoissa kahdeksanneksi turnausvoittojen määrässä. Australian avoimissa Đoković saavutti kuudennen Australian avointen mestaruutensa ja 11:nnen Grand Slam -voittonsa. Loppuottelussa hän päihitti Andy Murrayn luvuin 6–1, 7–5, 7–6(3). Kaikkien aikojen Grand Slam -turnausvoittojen määrässä hän nousi jaetulle viidennelle sijalle. Australian avointen mestaruuksien määrässä hän nousi tasoihin Roy Emersonin kanssa.Kesäkuussa 2016 Đoković ylitti urallaan tienaamissaan palkintorahoissa 100 miljoonan Yhdysvaltain dollarin rajan ensimmäisenä tennispelaajana. Ranskan avoimissa Đoković saavutti ensimmäisen Roland Garros’n mestaruutensa voitettuaan loppuottelussa Andy Murrayn luvuin 3–6, 6–1, 6–2, 6–4. Samalla hän saavutti ns. ”career Grand Slamin”, eli on puolustava mestari jokaisessa Grand Slam -turnauksessa. Aiemmin samaan ovat pystyneet vain Don Budge vuonna 1938 ja Rod Laver vuosina 1962 ja 1969. Đoković on kahdeksas miestennispelaaja, joka on voittanut kaikki Grand Slam -turnaukset uransa aikana. Wimbledonissa hän hävisi yllättäen jo kolmannella kierroksella maailmanlistan sijalla 41 olleelle Sam Querreylle. Heinäkuussa Đoković voitti Rogers Cupin, jo neljännen kerran urallaan. Elokuussa käydyissä Rio de Janerion olympialaisissa Đoković koki tappion jo avauskierroksella loukkaantumisten vuoksi maailmanlistan sijalle 145 pudonnutta Juan Martín del Potroa vastaan. Del Potro oli vahvempi erin 7–6(4), 7–6(2). Yhdysvaltain avoimissa Đoković hävisi loppuottelussa Stanislas Wawrinkalle neljässä erässä.
Miesten maajoukkueiden välisessä tenniskilpailussa, Davis Cupissa Đoković on edustanut Serbiaa 21 maaottelussa vuodesta 2004 lähtien. Vuonna 2010 hän kuului Serbian joukkueeseen, joka saavutti maansa ensimmäisen Davis Cupin voiton. Turnauksen loppuottelussa Serbia voitti Ranskan otteluvoitoin 3–2. Đoković voitti loppuottelussa kummankin kaksinpelinsä. Voiton Serbialle ratkaisi kuitenkin Viktor Troicki. Vuonna 2011 Đoković joutui luovuttamaan Davis Cupin välierissä Argentiinan Juan Martín del Potroa vastaan loukkaantumisen vuoksi. Samalla menivät Serbian mahdollisuudet mestaruuden uusimiseen. Đoković ei pelannut ollenkaan vuoden 2012 Davis Cupissa. Vuoden 2013 Davis Cupissa Đoković voitti kaikki pelaamansa seitsemän kaksinpeliä, mutta Serbia hävisi kuitenkin loppuottelussa Tšekille, joka voitti nelinpelin sekä muut kaksinpeliottelut loppuottelussa.
Oikeakätisen Novak Đokovićin lyönnit erityisesti kämmenpuolelta ovat voimakkaita, syviä ja kierteisiä. Syöttö kuuluu hänen vahvuuksiinsa. Hänet tunnetaan myös vahvasta kahden käden rystylyönnistään, syötönpalautuksestaan ja liikkeestään kentällä. Hänen tehokkain lyöntinsä on rystylyönti suoraan linjaa pitkin. Đokovićia pidetään yhtenä maailman parhaista syötön palauttajista.Đokovićilla ei ole suuria heikkouksia. Joskus hänellä on ollut ongelmia, kun on pelattu erittäin lämpimässä ilmassa. Häntä on kritisoitu siitä, että hän pomputtaa palloa usein pitkään ennen kuin aloittaa syöttämisen.
Đokovićin vanhemmat ovat isä Srđan ja äiti Dijana. Hänellä on kaksi nuorempaa veljeä, Marko ja Djordje, jotka kumpikin pelaavat tennistä. Đoković meni naimisiin serbialaisen Jelena Ristićin kanssa heinäkuussa 2014. Heidän poikalapsensa, Stefan, syntyi 21. lokakuuta 2014. Đoković on hyvä ystävä naistennispelaaja Ana Ivanovićin kanssa; he ovat tunteneet toisensa lapsuudesta asti.Đoković oli erikoisvieraana vuoden 2008 Euroviisuissa Belgradissa. Hän heitti ison tennispallon yleisön joukkoon merkiksi äänestyksen alkamisesta ja lauloi yhdessä juontajien kanssa osan Belgradista kertovasta kappaleesta. 28. huhtikuuta 2011 Serbian ortodoksisen kirkon patriarkka Irinej myönsi Đokovićille Pyhän Savan kunniamerkin. Se myönnettiin hänelle, koska hän on osoittanut rakkautta seurakuntaa kohtaan ja koska hän on auttanut serbialaisia ihmisiä, seurakuntia ja luostareita erityisesti Kosovossa sekä Metohijassa.Vuonna 2017 Đokovićista ilmestyy dokumentaarinen sarja, jossa kerrotaan hänen elämästään sekä tenniskentillä että niiden ulkopuolella.

Albumi sisältää yhtyeen vuosina 1991–1996 julkaistut hittisinglet, kuten muun muassa "Nowhere Land", "Light My Fire" ja "Take Your Time". Albumilla esiintyy myös artisti Carl.

Nu, pogodi! (ven. Ну, погоди!, suom. Odotapas vain! tai Ootas vaan!, suomalaisissa VHS-julkaisuissa Jänis ja susi) on venäläinen (entinen neuvostoliittolainen) piirrossarja, jossa harmaa susi (Волк) ajaa takaa pientä jänistä (Заяц), tarkoituksenaan syödä jänis. Sarjan on ohjannut Vjatšeslav Kotjonotškin ja tuottanut Sojuzmultfilm.
Sarjan päähenkilöt ovat Susi (äänenä Anatoli Papanov) ja Jänis (äänenä Klara Rumjanova).  Sarjan ensimmäinen jakso lähetettiin ensimmäisen kerran 1. tammikuuta 1969. Vuosina 1969–1986 sitä tuotettiin 16 jakson verran. Neuvostoliiton hajoamisen jälkeen tehtiin vuonna 1993 kaksi lisäjaksoa uuden tekijäryhmän voimin. Uusia jaksoja ei pidetty kovinkaan laadukkaina, ja sarjan suosio laski merkittävästi. Nykyään se on kuitenkin saanut takaisin kulttimaineensa ja sitä uusitaan Venäjän televisiossa säännöllisesti. Vuonna 2005 tehtiin vielä kaksi lisäjaksoa.
Nu, pogodin konsepti muistuttaa amerikkalaisia piirrossarjoja Kelju K. Kojootti ja Tom & Jerry. Takaa-ajo päättyy aina siihen, että susi häviää ja huutaa uhkaavan näköisenä “Nu zajats, nu pogodi!“ (ven. Ну заяц, ну погоди!; “Odotapas vaan, jänis!“).
Sarjan hahmot ja kohtaukset sisältävät paljon viittauksia Neuvostoliiton arkielämään. Susi kuvataan ympäristöstään erottuvana henkilönä: 1970- ja 1980-lukujen jaksoissa hän on rettelöitsijä, 1990-luvulla hän taas symboloi Venäjän uusrikkaita. Sarja on oikeastaan eräänlainen parodia Venäjästä. Tätä korostaa vielä se, että kussakin jaksossa on taustamusiikkina ajalleen tyypillistä neuvostoliittolaista viihdemusiikkia sekä muitakin musiikkeja.

Nuijasara kuuluu valeyhtäläistähkäisten kolmiluottisten sarojen ryhmään. Se kasvaa 20–80 senttimetriä korkeaksi.  Nuijasaralla voi esiintyä harvinaista Anthracoidea buxbaumii -nokisientä.
Nuijasaran alalajeista Suomessa tavataan kahta, rantanuijasaraa (Carex buxbaumii ssp. buxbaumii) ja lapinnuijasaraa (Carex buxbaumii ssp. mutica). Lajia tavataan suurimmassa osassa Suomea, ei kuitenkaan aivan lännessä. Etelä-Suomessa nuijasara on harvinainen ja Lapissa paikoin yleinen, Inarin Lapissa jopa hyvin yleinen. Alalajien kasvupaikkavaatimukset ovat erilaiset: rantanuijasara kasvaa muun muassa ohutturpeisilla letoilla ja suoniityillä, lapinnuijasara ohutturpeisilla ravinteisilla soilla, puronvarsilla ja hiekkaisilla rannoilla. Nuijasara on rauhoitettu Ahvenanmaalla.
Hämet-Ahti, Leena, Suominen, Juha, Ulvinen, Tauno & Uotila, Pertti (toim.): Retkeilykasvio.   Helsinki: Luonnontieteellinen keskusmuseo, Kasvimuseo, 1998. ISBN 951-45-8167-9.    

Nukleiinihapon rakenneyksikkö on nukleotidi. Nukleotidit koostuvat fosfaatti-, sokeri- ja emäsosasta. DNA:n sokeriosa on deoksiriboosi, johon 2. hiileen on liittyneenä vety, kun taas RNA:n sokeri on riboosi ja siinä on kakkoshiileen liittyneenä OH-ryhmä. Perusemäksiä on viittä erilaista: adeniini, tymiini, guaniini, sytosiini ja urasiili. Urasiili esiintyy tymiinin tilalla RNA:ssa. 
Nukleotidit liittyvät nukleiinihapporihmaksi fosfaattiosan kiinnittyessä fosfo­di­esteri­sidoksen välityksellä sokeriosan 5'-hiileen. Nukleiinihapot kasvavat vain sokeriosan päädystä, joten nukleiinihapoilla on suunta. Merkinnät 3' ja 5' ilmaisevat nukleiinihapon suuntaa. 5'-pää on ketjun fosfaattiin päättyvä puoli, kun taas 3'-pää loppuu sokeriin.
DNA esiintyy yleensä kahden nukleiinihapporihman muodostamana kaksoiskierteenä, kun taas RNA esiintyy yleensä yksöisrihmana. Erilaiset tekijät stabiloivat DNA kaksoiskierteen rakennetta. Ensinnäkin emästen niukkaliukoisuus ajaa niitä molekyylin sisään ja fosfaattiryhmien hydrofiilisyys vetää ne molekyylin ulkopuolelle (veden vaikutus). Lisäksi vetysidokset emästen välillä aiheuttavat spesifisen pariutumisen siten, että adeniini (puriiniemäs) liittyy kahdella vetysidoksella kiinni tymiiniin (pyrimidiiniemäs), RNAssa urasiiliin, ja guaniini (puriiniemäs) kolmella vetysidoksella sytosiiniin (pyrimidiiniemäs).
Avaruushallinto NASA:n mukaan Kaliforniasta kerrotaan löydetyn mikrobeja, joiden nukleotideissa ei ole fosforia vaan sen sijasta arseenia.
Nukleiinihapot toimivat eliöissä perinnöllisen informaation säilytysmolekyyleinä. Eliö valmistaa tarvitsemansa proteiinit nukleiinihappojen emäsjärjestyksen pohjalta.

Nummelan lentokenttä (ICAO: EFNU) sijaitsee Vihdissä Lohjanharjulla valtatien 25 ja Nummelan taajaman välissä. Sitä hallinnoi Nummelan Lentokeskus ry. Lentokentällä ei ole polttoainepistettä. 
Kenttä on perustettu 1940, ja jatkosodan aikana se oli lentolaivueen tukikohta.Vihdin kunta on saanut rahoitusta kentän kehittämiseen, joiden ansiosta voidaan kiitotiet kunnostaa. Malmin kentän lakkauttamista ennakoiden sieltä on siirtymässä yrityksiä Nummelaan.
Kentällä on läpilaskuharjoittelu kielletty meluhaittojen välttämiseksi, ja yöaikaan on lentotoiminta rajoitettu vain välttämättömiin saapumisiin ja lähtöihin. Kenttä ei ole valaistu ja tankkaaminen on sallittu ympäristösyistä ainoastaan erityisluvalla.
Kentällä sattui lento-onnettomuus 2. elokuuta 1941, jolloin pommituslennolle lähdössä ollut kone syöksyi maahan ja koneessa olleista kolmesta kaksi sai surmansa.Onnettomuudessa surmansa saaneiden muistoksi on kentän ja tien numero 25 välissä metsässä olevaan kiveen kiinnitetty kyltti. Toisella puolella kenttää on muistomerkki Total Energy, jolla muistetaan kaikkia kentällä sattuneissa onnettomuuksissa surmansa saaneita.
Kauko Peltonen ja Kai Halonen: Nummelan lentokentällä. Tapahtumia ja tarinoita jatkosodan ajalta ja vähän sen jälkeen BoD 2015 ISBN 978-952-31-8828-0 
 Kuvia tai muita tiedostoja aiheesta Nummelan lentokenttä Wikimedia CommonsissaNummelan lentokeskuksen sivusto

Nuntius, virallisesti apostolinen nuntius, (nuncio) on diplomaattien arvonimi, joka merkitsee Pyhän istuimen suurlähettilästä. Pyhällä istuimella on nuntius tai delegaatti useimmissa maailman maissa. Hän johtaa apostolista nuntiatuuria.Kirkolliselta arvoltaan apostolinen nuntius on titulaariarkkipiispa.

Nuori leski (engl. Young Widow) on vuonna 1946 ensi-iltansa saanut Edwin L. Marinin ohjaama yhdysvaltalainen draamaelokuva, jonka pääosissa ovat Jane Russell ja Louis Hayward. Elokuva perustuu Clarissa Fairchild Cushmanin romaaniin Young Widow (1941), jonka pohjalta Richard Macaulay, Margaret Buell Wilder ja Ruth Nordli laativat elokuvan käsikirjoituksen. Hunt Stromberg ja hänen elokuvayhtiönsä tuottivat elokuvan. Suurin osa ajan katsojista näki Jane Russellin ensimmäistä kertaa Nuoressa leskessä, koska Russellin kohua herättänyt ensimmäinen elokuva Lainsuojaton (1943) oli vielä hyllytettynä sensuurin takia.
Nuori leski kertoo Joan Kenwoodista, nuoresta toimittajasta, joka ei pääse aviopuolisonsa kuoleman yli toisen maailmansodan aikaan. Jokainen pienikin asia muistuttaa häntä hänen edesmenneestä aviomiehestään.
Nuoren lesken tuotanto alkoi helmikuussa 1945, jolloin elokuvan pääosaan oli valittu Ida Lupino ja ohjaajaksi William Dieterle. Elokuvan kuvaukset alkoivat huhtikuussa 1945. Dieterle ohjasi elokuvaa ainoastaan kaksi viikkoa, ja Lupinokin vetäytyi projektista. Lupinon lähdettyä Joan Fontainelle tarjottiin roolia, mutta hän kieltäytyi. Lupinon lähdettyä elokuvan tuotanto keskeytyi kahdeksaksi viikoksi. Myöhemmin André de Toth valittiin ohjaajaksi, mutta lopulta Edwin L. Marin ohjasi elokuvan. Tuottaja Howard Hughes lainasi Jane Russellia tuottaja Hunt Strombergille. Nuoressa leskessä esiintyy myös toinen Hughesin suojatti, Faith Domergue. Elokuvan tuotantokustannukset nousivat 600 000 dollaria alkuperäisestä budjetista.
Nuori leski sai ensi-iltansa Yhdysvalloissa 1. maaliskuuta 1946. Suomessa elokuva sai ensi-iltansa 24. syyskuuta 1948. Elokuvan levityksestä vastasi United Artists. Elokuva sai uusintaensi-iltansa uudella nimikkeellä The Naughty Widow Yhdysvalloissa vuonna 1952. Ilmestyessään vuonna 1946 Nuori leski ei ollut menestys.

Maria ”Nuppu” Stenros (s. 1981) on suomalainen muusikko, televisiojuontaja ja yrittäjä. Hän on kirjoittanut kirjan Signmark, joka kertoo kuurosta räppäristä Marko Vuoriheimosta eli Signmarkista. Stenrosilla on Vuoriheimon kanssa yhteinen yritys nimeltä Signmark Productions Oy. 
Stenros oli mukana myös hyväntekeväisyysprojekti Kapuassa vuonna 2011, jolloin joukko suomalaisia matkasi tavoittelemaan Nepalin korkeimman vaellushuipun Mera Peakin huippua. Stenrosin isänäiti on edesmennyt tv-toimittaja Kyllikki Virolainen (ent. Stenros, o.s. Salojärvi).
Stenros oli suomalaisen popyhtye Nerdeen kosketinsoittaja ja taustalaulaja. Yhtye toimi vuosina 1995–2008 ja julkaisi neljä albumia.
Tv-töistä Stenros on parhaiten tunnettu Ylellä pyörivän nuortenohjelma Summerin juontajana. Stenros oli mukana vuonna 2002 Heikki Paasosen kanssa, vuonna 2003 Heikki Paasosen ja Ville Kivelän kanssa sekä vuonna 2004 Nuutti Takkisen kanssa. Lisäksi Stenros on myös juontanut muun muassa Sohva- ja Iines-televisiosarjoja,  YLE Extra -kanavan Extra Large -tv-sarjaa ja Yle TV2:n Kukkaron herraa.

Nurmon Jymy (lyh. NJ) on salibandyseura Seinäjoen Nurmosta. Seurassa harrastetaan useita eri lajeja, joista salibandy on yksi. Jymyssä on pelattu salibandya vuodesta 1994 lähtien. Nykyisin Jymyn miesten edustusjoukkue pelaa I-divisioonassa eli Suomen toiseksi korkeimmalla sarjatasolla, jonne se nousi vuonna 2016. Parhaiten Jymy muistetaan kuitenkin vuosituhannen vaihteesta, jolloin miehet pelasivat kaksi kautta Salibandyliigassa. Sijoitukset olivat seitsemäs ja viides. Jälkimmäisen kauden jälkeen seura joutui luopumaan sarjapaikastaan taloudellisten ongelmien vuoksi. Jymy panostaa myös junioritoimintaan ja pojissa joukkue löytyy aina kuusivuotiaista miehiin saakka, naisten puolelta löytyy kaudella 2018-2019 kaksi joukkuetta. Naisten edustusjoukkue pelaa III-divisioonassa, II-joukkue paikallista puulaakia. Kaudesta 2016-2017 lähtien seuralla myös tyttösalibandytoimintaa. Jymyn kotikenttänä toimii Nurmohalli.
Nurmon Jymy perustettiin 5. toukokuuta 1925. Tuolloin nuorisoseurojen yhteydessä toimineet Ylipään Kaverit ja Alapään Koitto yhdistyivät. Kuitenkin salibandyjaosto Jymyyn perustettiin vasta vuonna 1994. Jukka Tervon tulo valmentajaksi muutti Jymyn toimintaa määrätietoisemmaksi. Tervo valmensi joukkuetta kaudella 1995–1996, jolloin Jymyssä pelasivat muiden muassa Jouni Heikkilä, Jarmo Eteläaho ja Teemu Kokko, jotka pelaavat joukkueessa vielä 15 vuotta myöhemminkin. Tervon valmentamana Jymyn miesten edustusjoukkue nousi 4. divisioonasta neljässä vuodessa aina liigaan asti, minkä jälkeen Tervo luovutti valmennusvastuun muille. Joukkue nousi siis yhden sarjan ylöspäin neljä kertaa peräkkäin. Näin salibandysta tuli pesäpallon jälkeen historian toinen laji, jossa Jymy on pelannut pääsarjassa. Jymy oli noihin aikoihin lajin edelläkävijä Etelä-Pohjanmaalla noustessaan ensimmäisenä etelä-pohjalaisena seurana liigaan.Kaudella 1998–1999 ykkösdivisioonassa pelannut Jymy varmisti käytännössä tammikuun voittoputkella pääsynsä nousukarsintaan. Joukkue voittikin oman länsilohkonsa. SBS Pori jäi lopulta viiden pisteen päähän. Kauden 22 ykkösdivarin ottelusta Jymy voitti 16 ja pelasi kolme tasan. Maalejakin syntyi 110 eli keskimäärin viisi yhtä ottelua kohden. Omiin meni kauden aikana 51 maalia. Jatkossa Jymy pelasi toisen lohkon voittajaa eli SSV:aa vastaan suorasta noususta. Kolmella voitolla pääsi suoraan liigaan. SSV kuitenkin voitti Jymyn suoraan kolmessa ottelussa. Näin ollen Jymy joutui karsimaan vielä liigassa viimeistä edelliseksi jääneen Lappeenrannan NST:n kanssa. Jälleen oli kolmella voitolla liigapaikka luvassa. Alku menikin hyvin nurmolaisten voittaessa kaksi ensimmäistä ottelua; ensimmäisen 5–2 ja toisen rankkareilla 2–1. Kolmattakin ottelua Jymy johti viimeisellä minuutilla 3–2, mutta ajassa 59.22 NST tasoitti. NST veikin ottelun lopulta jatkoajalla. NST voitti seuraavan ottelun 5–1 ja ratkaisevan pelin jatkoajalla 3–2, joten nurmolaisten liigahaaveet kariutuivat. Kauden jälkeen tapahtui pääkaupunkiseudulla kuitenkin kaksi seurafuusiota. Jymy sai näistä ensimmäisen vapautuneen liigapaikan, joka oli seurausta helsinkiläisjoukkueiden SSV:n ja Viikinkien yhteenliittymästä. Jymy sai paikan, koska se oli päässyt liigakarsinnassa pisimmälle. Jymyn yleisökeskiarvo divarikaudella oli 212 katsojaa.
Liigajoukkuetta ruvettiin rakentelemaan kovilla hankinnoilla ja kokeneilla pelaajilla, vaikka tavoitteeksi riitti sarjapaikan säilyttäminen. Kovjoki Blue Foxista hankittiin maalivahti Janne Manninen sekä kenttäpelaajat Erno Tyni, Johnny Ojala ja Patrik Högstedt. Kovin nimi oli kuitenkin Sveitsistä Suomeen palannut Sebastian Freudenthal. Jotkut pelaajat pääsivät myös maajoukkueeseen. Tällaisia olivat esimerkiksi Erno Tyni ja MM-kisoihin itsensä torjunut Jussi Viitanen. Nelosdivisioonasta asti ollut pelaajarunko säilyi kuitenkin edelleen. Niinpä Nurmo luottikin pitkälti joukkuehenkeen ja kurinalaiseen peliin. Valmentajana ensimmäisellä liigakaudella toimi Eino Vuoluterä. Jymyn managerina jatkoi liigakaudella jo edellisvuoden liiganousussa mukana ollut Pasi Pölönen. Jymyn historian ensimmäinen ottelu oli vieraspeli Happeeta vastaan. Ensimmäinen ottelu päättyi rumiin 9–2 tappiolukemiin.. Jymyn kausi sujui kuitenkin kaikin puolin hyvin. Joukkue oli viimeiseen asti kiinni ylemmän jatkosarjan paikassa eli kuuden parhaan joukossa voitettuaan joulun jälkeen neljä seitsemästä ottelustaan. Oilersin tappio Tampereen Gunnersille kuitenkin pudotti Jymyn alempaan jatkosarjaan. Runkosarjassa Jymyn pelejä kävi katsomassa tasaisesti vajaat 350 katsojaa ja samoille tienoille asettui myös seuran keskiarvo.
Lopulta Jymy voitti kuuden joukkueen alemman jatkosarjan, jonka kaksi parasta pääsivät pudotuspeleihin. Joukkue kärsikin jatkosarjan ainoan tappion sen viimeisessä pudotuspelipaikan kannalta merkityksettömässä ottelussa. Saavutus on hyvä liigatulokkaalle varsinkin, kun Jymy sai harvoissa otteluissa liikkeelle parhaan miehistönsä. Jymy teki sarjassa myös sarjanousijoiden uuden piste-ennätyksen. Puolivälierissä vastaan asettui runkosarjan kakkonen eli HIFK Helsingistä. HIFK oli jo runkosarjassa Jymylle paha vastustaja ollen ainoa joukkue, joka voitti Jymyn kahdesti varsinaisella peliajalla. Puolivälierät päättyivät kuitenkin tulevan Suomen mestarin HIFK:n juhliin voitoin 3–1. Jymyn sijoitukseksi jäi lopulta seitsemäs. Jymyn kauden yleisöennätys syntyi viimeisessä puolivälierässä 18. maaliskuuta, kun liikuntahallilla oli 575 katsojaa. 12. maaliskuuta 2000 eli toisessa puolivälierässä Jymy voitti kotonaan HIFK:n 5–3, mikä on Jymyn historian ainoa pudotuspelivoitto. Tuossa ottelussa Jymyn Erno Tyni teki 5 maalia. Tämä on edelleen yhden henkilön yhdessä pudotuspeliottelussa tehtyjen maalien ennätys. Kauden aikana Jymystä valittiin kaksi Salibandyliigan kuukauden pelaaja. Erno Tyni nappasi tittelin lokakuussa ja Jussi Viitanen tammikuussa. Jymyn paras pistemies runkosarjassa oli Erno Tyni tehoin 28+8=36 ja toiseksi paras oli Johnny Ojala tehoin 10+19=29. Pudotuspeleissä Jymyn paras pistemies oli jälleen Tyni kuudella maalillaan. Paikallinen sanomalehti Ilkka rankkasi Jymyn pelaamisen ensimmäisenä Etelä-Pohjanmaan joukkueena Salibandyliigassa sijalle 15 maakunnan kaikkien aikojen parhaiden palloilujoukkueiden listalla vuonna 2006.
Toiseen liigakauteensa Jymy lähti varsin muuttuneella kokoonpanolla. Ennen kautta oli vielä epäselvää pystyykö Jymy osallistumaan taloussotkujen takia lainkaan sarjaan. Sarjapaikka säilyi, mutta moni runkopelaaja lähti. Heistä kirkkaimpina tähtinä Jussi Viitanen ja Sebastian Freudenthal, jotka molemmat siirtyivät SSV:hen. Jymyn valmentajaksi tuli pietarsaarelainen Patrick Björk. Tärkeimpiä pelaajahankintoja olivat Jori Isomäki ja Daniel Wargh. Isomäki valittiinkin heti myös joukkueen kapteeniksi. Jymyn omista junioreista joukkueessa jatkoivat Juha Lähdesmäki ja Heikki Pernaa. Tavoitteekseen joukkue asetti pudotuspelipaikan, vaikka päätavoite olikin sarjapaikan säilyttäminen. Kausi alkoi Jymyn osalta kotipelillä SC Classicia vastaan. Kauden avaus päättyi nurmolaisittain hienoon 5–1 voittoon. Lopulta Jymy selvittikin tiensä kuuden parhaan joukkoon eli ylempään jatkosarjaan. 12–3 lukemin Oilersille hävitty ottelu enteili kuitenkin pahaa, mutta Jymy sai käännettyä kurssinsa. Joulukuussa joukkue ottikin peräkkäisinä päivinä voitot HIFK:sta ja Oilersista Seinäjoki-areenassa. Oilers-ottelua oli seuraamassa huimat 1 230 katsojaa. Pääosin koko kauden käytännössä kahdella kentällisellä pelannut Jymy saavuttikin lopulta jatkosarjassa sijan viisi. Kaikkiaan joukkue voitti 27 ottelustaan 12 ja pelasi kolme tasan. Näin ollen pisteitä kertyi yhteensä 27 ja Jymy jäi kolmen pisteen päähän pudotuspelien kotiedusta. Maaliero oli 105–112. NJ:n paras pistemies runkosarjassa oli jälleen Johnny Ojala. Hän saavutti tehot 19+20=39, mikä riitti runkosarjan pistepörssissä toiseen sijaan. Hän ja Erno Tyni olivatkin Jymyn kauden tähtiä, jotka palkittiin myös maajoukkuekutsuilla. Tyni oli Jymyn toiseksi paras pistemies tehoin 25+10=35. Se riitti pistepörssin neljänteen sijaan.Puolivälierissä Nurmon Jymy sai vastaansa Tampereen Gunnersin, joka sijoittui jatkosarjassa sijalle neljä. Näin ollen paras viidestä -systeemillä pelattu pudotuspelisarja aloitettiin Tampereella. Gunners voitti ensimmäisen kohtaamisen ja samoin kävi kahdessa seuraavassa ottelussa, joten Gunners meni välieriin voitoin 3–0. Näin Jymyn lopulliseksi sijoitukseksi jäi viides. Jymyn pudotuspelien paras pistemies oli Ville Lahdensuo tehoin 2+1. Hänen lisäkseen pudotuspeleissä kaksi maalia teki Erno Tyni Jymyn tehtyä yhteensä ainoastaan kuusi maalia. Sijoitus sarjassa olisi luonnollisesti riittänyt sarjapaikan uusimiseen. Jymy joutui kuitenkin luopumaan sarjapaikastaan taloudellisten ongelmien ja suuren velkamäärän takia. Näin Jymy joutui aloittamaan jälleen pohjalta, kun sarjataso putosi usealla. Kaikkiaan Jymyn kaksi kautta liigassa tuottivat 54 ottelua. Näistä tuli 24 voittoa ja 56 pistettä. Tasapelejä tuli kahdeksan ja tappioita 22. Maaleja Jymy teki 211 ja päästi 215. Maalisuhde jäi näin miinukselle neljän maalin verran.
Heikon talouden aiheuttaman pudotuksen jälkeen Jymy on pelannut alasarjoissa. Kaudella 2003–2004 Jymy pelasi vielä 5. divisioonassa. Noihin aikoihin Jymyn salibandyjaoston puheenjohtajana toimi Esa Lähdesmäki. Jymy ei tuolloin ollut edes Nurmon salibandyseuroista korkeimmalla vaan Team Atria selviytyi samalla kaudella jopa 1. divisioonan karsintoihin. Pitkään oli jo mietitty kannattaako Team Atrian ja Jymyn toimintaa pitää erillään. Team Atrian hankala tilanne valmentajan ja salivuorojen suhteen ajoi sen kuitenkin tilanteeseen, että se luovutti Suomen kolmanneksi korkeimman sarjatason eli II-divisioonan sarjapaikkansa ja pelaajansa Jymylle. Samalla Jymyn harrastajamäärät kasvoivat 160:sta 180:een. Jymyn edustusjoukkue oli kuitenkin saavuttanut kauden päätteeksi sarjapaikan 4. divisioonasta. Tämän paikan otti Jymyn kakkosjoukkue. Kauteen 2004–2005 II-divisioonassa Jymy lähti valmentajanaan Jukka Tervo. Kauden päätteeksi se kuitenkin putosi jälleen yhtä tasoa alemmas, vaikka lähti kauteen yhtenä ennakkosuosikkina. Jymy jäi nimittäin koko sarjan viimeiseksi. 9. tammikuuta 2005 Jymy pelasi myös salibandyjaoston 10-vuotisjuhlaottelun Oulun Yliopiston Urheiluseuraa vastaan. Markus Kujanpään valmennukseen siirtynyt Jymy hävisi ottelun lukemin 4–5. Jymyn Markku Neva-Keturi voitti koko pohjoisen lohkon pistepörssin tehoillaan 14+24=38.
Kolmanneksi korkeimmalle sarjatasolle joukkue palasi kuitenkin jo kauden 2005–2006 päätteeksi eli sen visiitti 3. divisioonassa kesti ainoastaan yhden vuoden. Jymyn tärkein hankinta seuraavaksi kaudeksi oli Andonis Mavromihalis, joka tuli Töysän Vedosta. Paluun jälkeen ensimmäinen kausi kolmannella tasolla päättyi hyvin. Jymy sijoittui nimittäin Pohjanmaan lohkossa kolmanneksi. Suomen Cupissa Jymy selvitti tiensä aina neljännelle kierrokselle asti. Valmentajana koko kauden toimi Markus Kujanpää. Jymyn paras pistemies oli lohkon pistepörssissä 11. sijoittunut Mavromihalis tehoin 14+27=41. Mavromihalis valittiinkin yhdessä Timo Viidan kanssa Jymyn kauden parhaiksi. Miesten esitykset eivät kuitenkaan olleet NuJyn parasta antia kauden aikana. Kauden päätteeksi Jymyn C-92 -pojat nimittäin nappasivat historiallisen neljännen sijan SM-sarjassa. Kauden kaksi ainoaa tappiota tulivat välierässä ja pronssiottelussa, joten kauden 21 voittoa 71 joukkueen sarjassa eivät tuoneet seuralle sen ensimmäistä SM-mitalia. Tuon lahjakkaan joukkueen hajoamisuhan vuoksi Jymy solmi vuonna 2008 B-junioreiden yhteistyösopimuksen Seinäjoen Peliveljien kanssa. Sopimus on historiallinen siinä mielessä, että Jymy ja SPV ovat olleet verivihollisia taistellen alueen herruudesta seurojen perustamisesta lähtien. Yhteensä Jymyn salibandyjaostossa oli pelaajia kauden 2006–2007 aikana noin 160. Kauden aikana Jymyn puheenjohtajana toimi Arto Vienola.Jymyn edustusjoukkueen osalta kausi 2007–2008 sujui huonosti. Janne Mäkelän valmentama joukkue jäi II-divisioonassa Pohjanmaan lohkon viimeiseksi. Joukkue saalisti 21 ottelussaan vain yhdeksän pistettä otettuaan kolme voittoa. Maalierokin jäi pakkasen puolelle 71 maalin verran. Niinpä putoaminen takaisin 3. divisioonaan kahden kakkosdivarissa vietetyn kauden jälkeen oli tosiasia. Jymyn paras pistemies oli jälleen Andonis Mavromihalis tehoin 22+11=33. Vuoden 2007 Suomen Cupissakin Jymy putosi heti ensimmäisellä kierroksella. Kaudella 2008–2009 alussa Jymy oli Etelä-Pohjanmaan toiseksi suurin salibandyseura SPV:n jälkeen. Koko Pohjanmaan alueella luku riitti sijaan neljä. Koko Suomessa 157 lisenssipelaajan Jymy oli 56. suurin seura. 3. divisioonan Pohjanmaan lohkossa Jymy sijoittui 18 pisteellä sijalle viisi, joten sen sarjataso pysyi samana myös kaudelle 2009–2010. Jymyn paras pistemies oli tehoin 13+9=22 Tero Alakurtti ja joukkueen maalipörssin voitti 17 maalillaan Harri Käpyaho. Kaudella 2009–2010 Jymyn päävalmentajana toimii Jukka Tervo ja vaihtuvuus joukkueessa oli pientä. Lohkossaan Jymy sijoittui toiseksi jääden pisteen päähän suorasta noususta. Jymyn kauden paras pistemies oli Lauri Lehtimäki, joka sijoittui koko sarjan pistepörssissä kolmanneksi tehoin 20+15=35. Lohkon kakkossija tiesi, että Jymy pääsi karsimaan noususta II-divisioonan viimeistä edellistä Himangan Palloa vastaan. Paras kolmesta pelatun sarjan ensimmäisen ottelun Jymy hävisi luvuin 3–8, mutta voitti toisen 2–1. Ratkaisevassa ottelussa Jymy oli parempi 6–1 ja nousi jälleen parin vuoden tauon jälkeen II-divisioonaan. Kauden aikana Jymy teki myös seurahistoriaa voittamalla runkosarjan kymmenen viimeistä otteluaan. Jymyn aiempi peräkkäisten ottelujen voittoputki oli kahdeksan ottelua.Kakkosdivisioonaan noussut joukkue jatkoi Jukka Tervon valmennuksessa. Joukkue vahvistui, kun Jouni Heikkilä, Jarmo Eteläaho ja Teemu Kokko tulivat SBS Lapuasta. Lisäksi joukkueeseen tulivat uusina pelaajina Henri Välisaari, Timo Viita, Elias Jokiranta, Petri Pollarinen, Juha Lähdesmäki ja Tero Alakurtti. Joukkueen kapteeniksi valittiin Jarmo Eteläaho, mutta vuodenvaihteen jälkeen kapteeniksi vaihtui Timo Mäntylä. Samalla Tervon tilalla valmentajina jatkoivat Jarmo Eteläaho ja Teemu Kokko. Miesten edustusjoukkue selvisi II-divisioonan Pohjanmaa lohkossa Jymy keräsi 24 pistettä ja sijoittui sarja toiseksi. Se tiesi paikkaa myös Ykkösdivisioonan karsintoihin. Runkosarjassa Jymyn paras pistemies oli koko lohkon pistepörssissä seitsemänneksi sijoittunut Teemu Kokko. Hän keräsi tehot 18+31=49. Jymyn runkosarjan kotiotteluiden katsojakeskiarvo oli 112. Nousukarsintojen ensimmäisellä kierroksella Jymyä vastaan asettui Suolahden Urho, jonka Jymy pudotti suoraan kahdessa ottelussa tuloksin 11–2 ja 7–9. Kaudeksi 2010–2011 Jymylle valmistui myös uusi kotikenttä Tanelinrantaan. Qmax Arenan avausottelussa 21. syyskuuta Jymy hävisi liigajoukkue SPV:lle lukemin 2–11. Jymyn salibandyjaoston puheenjohtajana kaudella 2010–2011 toimi edelleen Arto Vienola. Kaudella Jymyn joukkue selvisi ensimmäistä kertaa vuosituhannen vaihteen edustusjoukkueen jälkeen yksittäisinä otteluina pelattavaan SM-sarjaan, kun B-pojat pelasivat valtakunnallista sarjaa.
Jymy on pelasi kotiottelunsa perustamisesta lähtien Nurmon liikuntahallissa, sillä halli on valmistunut vuonna 1989 eli viisi vuotta ennen Jymyn salibandytoiminnan alkamista. Siellä kaukalon koko on 38 x 19 metriä. Alustana on nykyaikaisten salibandykenttien tapaan mattolattia. Liikuntahallin katsojakapasiteetti on 900. Niinpä jälkimmäisellä liigakaudellaan joukkue joutuikin siirtämään joitain ratkaisuottelujaan Seinäjoki-areenaan, jotta katsojia mahtuisi enemmän.
Kaudeksi 2010–2011 joukkue muutti kuitenkin valmentajansa Jukka Tervon omistamaan uuteen Tanelinrannan salibandyhalliin Qmax Arenaan. Hallin kokonaiskustannukset olivat 750 000 euroa. Hallin kapasiteetti on 250 katsojaa ja pelialustana siellä toimii matto.
Nykyisin Jymyn talous on tukevalla pohjalla joukkueen pelatessa sopivalla sarjatasolla. Niin ei kuitenkaan ole ollut aina sillä Jymy joutui luopumaan vuonna 2001 Salibandyliigan sarjapaikastaan. Kuitenkin jo kauden 1999–2000 päätteeksi oltiin mietitty voiko joukkue osallistua sarjaan. Ongelmat olivat kuitenkin alkaneet jo aiemmin ja kaikki kärjistyi kaudella 1998–1999. Tuolloin Jymyn managerina ollut Pasi Pölönen osti vasten joukkueen tahtoa vahvistuksiksi Vesa Nordlingin ja Arto Riihimäen. Pölöstä pidettiinkin yleisesti vastuussa Jymyn ajauduttua pulaan. Nordlingin ja Riihimäen hankinnat rahoitettiin pankkilainalla. Pölönen oli tehnyt pelaajien kanssa myös ylisuuria sopimuksia, jotka sisälsivät vielä ylimääräisiä maksuja tehopisteistä. Ensimmäisellä liigakaudella useat pelaajat vaativat kovaäänisesti palkkojaan ylivelkaantuneelta seuralta. Jymyllä ei ollut noilta ajoilta edes kunnon kirjanpitoa ja laskuja tuli päivittäin. Niinpä maaliskuussa vuonna 2000 Pölönen siirtyi ovet paukkuen syrjään johtokunnan luottamuspulan takia. Hänet korvasi kolmikko Marko Leskinen, Samuli Kivimäki ja uusi toimitusjohtaja Tero Tamminen, joiden ansiosta Nurmossa vielä pelataan salibandya. Velkaa oli tuossa vaiheessa joidenkin lähteiden mukaan lähes puoli miljoonaa markkaa, mutta virallisesti myönnettiin summan olevan vain 200 000 markkaa.Tammisen johdolla Jymy karsi suuresti kustannuksiaan ja toimintaan tuli jatkuvuutta. Vanhat rästit maksettiin ja muutenkin tehtiin tarkat maksusuunnitelmat. Huhuja liikkui kuitenkin runsaasti ja Jymy joutui sulkemaan kotisivujensa vieraskirjan arkaluontoisen informaation takia. Ennen kauden 2000–2001 alkua Jymyssä kuitenkin pohdittiin pystytäänkö pääsarjassa jatkamaan. Useat runkopelaajat päättivät jättää Jymyn ennen uuden kauden alkua. Heidän mukanaan maajoukkuemaalivahti Jussi Viitanen, Jarmo Eteläaho ja Sebastian Freudenthal. Salibandytoiminta Jymyssä oli loppumassa kokonaan, kun myös Erno Tynin ja Sami Matikaisen mitta alkoi täyttyä vaikeuksien keskellä. Heidät kuitenkin saatiin pysymään seurassa. Useille pelaajille kuitenkin ilmoitettiin ettei sopimusten ehtoja pystytä täyttämään. Niinpä heillä oli mahdollisuus jatkaa leikatuilla ehdoilla tai etsiä uusi seura. Suurin pelko eli pelaajien joukkopako ei kuitenkaan toteutunut.Valtavalla budjetilla jo vuosia toimineen Jymyn sponsoreiden hankinta oli lentopallon ja pesäpallon puristuksessa Etelä-Pohjanmaalla hankalaa. Jymyn velkaantuessa monet olivat kuitenkin luulleet, että Jymyllä on monia rahakkaita tukijoita. Sponsoreiden hankinta vaikeutui edelleen taloussotkujen antaman kuvan takia. Niinpä Jymy ei taloudellisista leikkauksistaan huolimatta pystynyt jatkamaan Salibandyliigassa enää kauden 2000–2001 jälkeen vaan se luopui sarjapaikastaan. Jymy on tapauksen jälkeen joutunut useita vuosia lyhentämään velkoja.

Linnun pituus oli noin 30,5 cm ja pyrstön pituus 10,5–11,4 cm. Sen höyhenpuku oli pääosin musta. Kupeilla ja alaperässä oli keltaista ja pitkässä pyrstössä sekä kainaloissa oli valkoista.
Laji eli Oʻahun saarella Havaijin saaristossa. On oletettu, että Moho-suvun linnut olisivat ajautuneet myrskyjen riepoteltavina varsinaisilta elinalueiltaan Oseaniasta. Oahunkiharapyrstö ja sen kolme sukulaislajia ovat kaikki kuolleet sukupuuttoon. Oahunkiharapyrstön viimeiset kolme yksilöä pyydysti saksalainen Ferdinand Deppe 1837. John Gould kuvaili lajin museokappaleesta 1860. Maailman museoissa on säilynyt seitsemän yksilöä, jotka sijaitsevat Berliinissä, Lontoossa, New Yorkissa ja Cambridgessa (Massachusetts). Toisessa lähteessä sanotaan museokappaleita olevan viisi.Oahunkiharapyrstön kohtaloksi koituivat luultavasti Havaijille tuotujen sääskien levittämät taudit, elinympäristöjen tuhoutuminen laidunnuksen ja rakentamisen takia, metsien hakkuut, laivojen mukana saapuneiden rottien aiheuttamat pesätuhot ja metsästys. Lajin loistavan keltaiset kylkihöyhenet olivat hyvin arvostettuja paikallisten asukkaiden kesken, ja erityinen kuninkaallinen linnunpyydystäjä pyydysti näitä lintuja, päästäen linnun vapaaksi otettuaan siltä muutaman keltaisen höyhenen.

Obernzell on kunta Passaun piirikunnassa, Ala-Baijerissa Saksassa. Sen pinta-ala on 18,3 km2, asukasluku oli vuoden 2015 lopulla 3 795 henkeä. Kunnan pormestarina toimii Josef Würzinger. Se kuului aluksi Untergriesbachiin, mutta on ollut itsenäinen kunta jo vuodesta 1359.

Obi (jap. 帯, おび, kirjaimellisesti ”vyö”) on perinteiseen japanilaiseen asuun kuuluva vyö, jota käytetään osana kimonoasua. Miesten obi on kapeahko, noin 10 cm:n levyinen, mutta naisten muodollinen vyö voi olla 30 cm leveä ja 4 m pitkä.
Naisten leveä ja koristeellinen obi ei enää nykyään varsinaisesti kiinnitä kimonoa: kimonon pitävät kiinni obin alle sidottavat alusvyöt ja nauhat. Myös obi itse vaatii omat kovikkeensa ja nauhansa. 
Obit luokitellaan eri tyyppeihin juhlavuutensa, materiaalinsa, käyttötarkoituksensa ja muiden ominaisuuksien mukaan. Epämuodollisemmat obit ovat kapeampia ja lyhyempiä. Erityisesti naisten obeja on monenlaisia: leveitä ja brokadisia juhlaan sekä kapeampia, yksinkertaisempia arkeen. Koristeellisimmat ja värikkäimmät obit on tarkoitettu nuorten naisten käyttöön. Nykyaikainen obi on hyvin huomiota herättävä asuste, jopa vaikuttavampi kuin kimono itse. Hieno, muodollinen obi voi joskus olla kalliimpi kuin koko muu kimonoasu yhteensä.
Obi oli alkuaikoinaan köysimäinen nyöri tai noin kahdeksan sentin levyinen nauhamainen vyö. Miesten ja naisten obit olivat tuolloin samantapaisia. 1600-luvun alussa sekä miehet että naiset käyttivät nauhaobia; 1680-luvulle tultaessa naisten obien leveys oli jo kaksinkertaistunut. 1730-luvulla naisten obit olivat jo noin 25 cm leveitä ja 1800-luvulle tultaessa jopa noin 30 cm leveitä. Tässä vaiheessa obin kiinni pitämiseen tarvittiin jo erillisiä nauhoja ja huiveja. Miesten obi leveni enimmillään noin 16 cm leveäksi 1730-luvulla.Ennen vuonna 1600 alkanutta Edo-kautta naisten kosodet kiinnitettiin lanteilta kapealla vyöllä. Tuolloin käytössä ollut leveästi torsokappaleeseen kiinnitetty hihamalli olisi estänyt leveämmän obin käytön. Kun kosoden hihat Edo-kaudelle tultaessa levenivät (eli pitenivät), naisten obikin leveni. Tähän oli kaksi syytä. Ensinnäkin puvun esteettinen sopusuhtaisuuden säilyttämisen vuoksi leveät hihat vaativat tasapainokseen leveän vyön. Toiseksi, toisin kuin nykyisin, 1770-luvulla myös vaimojen hihat olivat leveät. Leveiden hihojen käyttö ilman kainaloiden alle tulevia aukileita olisi haitannut liikkumista huomattavasti. Aukileet taas antoivat vyötäisiltä ylöspäin tilaa leveämmälle obille.Alussa kaikki obit solmittiin edestä. Myöhemmin muoti alkoi vaikuttaa solmun sijaintiin ja obit voitiin solmia kyljelle tai selkäpuolelle. Obien levetessä suurenevat solmut olivat hankalia puvun etupuolella ja niinpä 1600-lopulla obit solmittiin jo useimmiten selkäpuolelle. Tapa ei kuitenkaan vakiintunut täysin ennen 1900-luvun alkua.1700-luvun lopulla naisten kosodeissa olivat muotia ylipitkät helmat, joiden annettiin laahata lattiaa sisätiloissa. Ulkona liikkumista varten ylimääräinen kangas sidottiin obin alle shigoki-obiksi kutsutulla leveällä kangasnauhalla. Nykyaikaiset kimonot tehdään samaan tapaan ylipitkiksi, mutta niiden helmojen ei anneta laahata, vaan ylimääräinen pituus sidotaan lanteille ohashori-taitteeksi. Shigoki-obia käytetään myös nykyään, mutta se toimii enää lähinnä koristeena.Obityypeistä muodollisimmat ovat nykyään jäämässä pois käytöstä. Painavaa ja pitkää maru-obia käyttävät maikojen lisäksi ainoastaan morsiamet osana hääpukuaan. Sen sijalla käytetään usein kevyempää fukuro-obia. Alkujaan arkinen nagoya-obi on nykyään obeista käytetyin, ja kallisarvoisemmista materiaaleista valmistettuna sellainen kelpuutetaan osaksi jopa puoliseremoniallista asua. Myös koristesolmujen kirjo on kaventunut niin, että naiset sitovat obinsa nykyisin lähes yksinomaan yksinkertaiselle rumpusolmulle. Valmiiksi solmuksi muotoillut tsuke-obit ovat myös hyvin suosittuja nykyään.
Naisten leveä obi taitetaan puettaessa osapuilleen kahtia (15–20 cm). Tyylikkäimpänä pidetään obia, jonka leveys on valittu vartalon mittasuhteiden mukaan: noin kymmenes henkilön pituudesta. Koko obin leveys näkyy ainoastaan koristesolmussa (musubi). 
Naisten obi sidotaan koristeelliselle musubi-solmulle. Sidontatapoja on kymmeniä erilaisia, ja ne sopivat erilaisiin tilaisuuksiin ja erilaisille kimonoille.
Naisten obeja on montaa erilaista tyyppiä, ja niiden käyttöä saattaa hyvin säädellä ainakin yhtä paljon kirjoittamattomia sääntöjä kuin erilaisten kimonoiden käyttöä. Tietynlaisia obeja käytetään tietynlaisten kimonoiden kanssa; naimattomat ja naidut naiset sitovat obin erilaisille solmuille. Monesti obilla hienosäädetään kimonoasun juhlavuutta: sama kimono voi soveltua hyvinkin erilaisiin tilaisuuksiin riippuen siitä, millaista obia sen kanssa pidetään.
Darari-obi (jap. だらり帯) on maikojen käyttämä erityisen pitkä maru-obi, jonka toisessa päässä on obin omistajan okiyan merkki (kamon). Darari-obi voi olla jopa 600 cm pitkä.Fukuro-obi (jap. 袋帯, ”pussi-obi”) on maru-obia astetta vähemmän juhlallinen ja nykyään käytännössä juhlavin käytössä oleva obi. Sen kangas on joko taitettu kahtia tai kaksi kangasta on ommeltu vastakkain ja sisällä on kovikekangas. Jos kankaita on kaksi, obin vasten vartaloa tulevan puolen kangas voi olla halvempaa ja päällyskangas esimerkiksi brokadia. Fukuro-obi on hääpukuja lukuun ottamatta korvannut painavan maru-obin seremoniallisten ja juhlapukujen obina. Se tehdään usein niin, että näkymättömiin vyötärölle, kerrosten alle ja solmun alle tulevat osat ovat sileää, ohuempaa ja kevyempää silkkiä. Fukuro-obi on noin 30 cm leveä ja 360–450 cm pitkä.Käytössä fukuro-obia voi tuskin lainkaan erottaa maru-obista. Fukuro-obeja valmistetaan karkeasti ottaen kolmea eri alalaatua. Kallein ja juhlavin näistä on kuvioitua brokadia molemmilta puoliltaan. Toinen laatu on kahdelta kolmasosaltaan kuvioitu, niin kutsuttu ”60 prosentin fukuro-obi”, ja edellistä jonkin verran kevyempi ja halvempi. Kolmas laatu on kuvioitu ainoastaan niiltä osin, jotka jäävät näkyviin kun obi sidotaan yleiselle o-taiko-musubille eli rumpusolmulle.Fukuro-nagoya-obiksi (jap. 袋名古屋帯) (myös hassun-nagoya-obi, jap. 八寸名古屋帯) kutsutaan obia, joka on ommeltu kahtia vain taiko-solmun alun kohdalta. Vartalon ympäri kierrettävä osuus taitetaan puettaessa. Fukuro-nagoya-obi on tarkoitettu tavallista taiko-solmua muodollisemman niin kutsutun nijuudaiko-solmun tekoon. Se on noin 350 cm pitkä.Hakata-obi (jap. 博多帯, ”hakatalaisobi”) on vuorittamaton kudottu obi, jossa loimi on ohut ja kude paksua.Hoso-obi (”kapea vyö”, jap. 細帯) on yhteisnimitys epämuodollisille, tavanomaista obia puolet kapeammille obeille. Ne ovat leveydeltään 15 tai 20 cm ja pituudeltaan noin 330 cm.Hanhaba-obi (jap. 半幅帯, t. 半巾帯 ”puolileveä obi”) on nykyisin suosittu, vuorittamaton ja epämuodollinen obi, jota käytetään yukatan tai arkisten kimonoiden kanssa. Yukatan kanssa suosittuja ovat eri puolilta eriväriset obit, joita voi solmiessa taitella erilaisten väriefektien luomiseksi. Hanhaba-obi on 15 cm leveä ja 300–400 cm pitkä. Sen sitominen on verrattain helppoa, eikä siihen useimmiten tarvita tyynyjä tai nauhoja. Hanhaba-obin solmut ovat yksinkertaistettuja malleja kai-no-kuchi-musubista (”simpukkasolmu”), bunko-musubista (”laatikkosolmu”) tai chōchō-musubista (”perhossolmu”). Koska epämuodollisen obin kanssa on "luvallisempaa" leikitellä, hanhaba-obille keksitään myös omia solmuja, joihin liitetään usein erilaisia koristenauhoja ynnä muuta sellaista.Kobukuro-obiksi (jap. 小袋帯) kutsutaan hoso-obia, jonka leveys on 20 tai 15 cm ja pituus noin 330 cm. Kobukuro-obi on muodollisempi ja juhlallisempi kuin hanhaba-obi.Hara-awase-obi tai chūya-obi (jap. 典雅帯) on epämuodollinen obi, jossa on eriväriset puolet. Edo- ja Meiji-kauden kuvissa sitä näkee usein, mutta nykyään sitä ei enää käytetä. Chūya-obissa (”päivä ja yö”) toinen puoli on tumma ja vähän koristeltu ja toinen on värikkäämpi ja juhlava, joten vyötä voi käyttää sekä arkena että juhlavammassa tilaisuudessa. Obi on kooltaan ”muodollinen” eli noin 30 cm leveä ja 350–400 cm pitkä.Heko-obi (jap. 兵児帯, ”pehmeä obi”) on hyvin epämuodollinen vyö, joka on tehty pehmeästä, ohuesta kankaasta, joka on usein värjätty shibori-tekniikalla. Se on perinteisesti miesten ja lasten epämuodollinen obi, ja välillä naisten ei ollut sopivaa käyttää sitä ollenkaan. Nykyisin nuoret naiset voivat käyttää heko-obia hyvin modernien, epämuodollisten kimonoasujen ja yukatan kanssa. Aikuisten heko-obi on tavallisen obin kokoinen, noin 20–30 cm leveä ja noin 300 cm pitkä.Hitoe-obi (jap. 単帯) tarkoittaa ”yksikerroksista obia”. Se on tehty silkkikankaasta, joka on niin kovaa, ettei obiin sen lisäksi tarvitse ommella vuorikangasta tai kovikkeita; esimerkiksi hakata-orista. Sitä voidaan käyttää arkisen kimonon tai yukatan kanssa. Hitoe-obi on leveydeltään 15–20 cm (hanhaba-obi) tai 30 cm ja noin 400 cm pitkä.Kyōbukuro-obi (jap. 京袋帯) keksittiin 70-luvulla Kioton Nishijinissä. Se on käyttötarkoitukseltaan nagoya-obin ja fukuro-obin välissä ja soveltuu tyylikkäänä osana myös arkipukuun. Se on rakenteeltaan samanlainen kuin fukuro-obi, pituudeltaan kuin nagoya-obi. Tämän vuoksi sitä voi käyttää myös ”väärin päin”.  Se on noin 30 cm leveä ja 350 cm pitkä.Maru-obi (jap. 丸帯, ”yksiosainen obi”) on kaikkein juhlallisin obi. Se tehdään noin 68 cm leveästä brokadinkappaleesta, joka taitetaan kaksinkertaisen vuorikankaan ympärille ja ommellaan siihen kiinni. Maru-obit olivat suosionsa huipulla Taishō- ja Meiji-kausilla. Paksuutensa ja painonsa vuoksi maru-obit ovat vaikeita käsitellä ja nykyään niitä käyttävät lähinnä geishat ja maikot. Toinen tärkeä käyttö on osana morsiuspukua. Maru-obi on noin 30–35 cm leveä ja 360–450 cm pitkä, kauttaaltaan kuvioitu ja usein kirjailtu metallilangoilla ja lehtimetalleilla.Nagoya-obi (jap. 名古屋帯) (erotuksena fukuro-nagoya-obista myös kyūsun-nagoya-obi, jap. 九寸名古屋帯) on nykyään tavallisin obi. Nagoya-obin tunnistaa sen erikoisesta muodosta: toinen pää on kapea ja toinen leveä obin solmimisen helpottamiseksi. Nagoya-obi voi olla kokonaan tai osittain kuvioitu. Nagoya-obista solmitaan yleensä vain taiko-solmu, ja jotkin nagoya-obit on suunniteltu siten, että niissä on kuvio kohdassa, joka tulee solmun ”rumpuun”. Tällaiset obit on tarkoitettu ainoastaan taiko-solmun tekoon. Nagoya-obi on muita lyhyempi, noin 315—345 cm pitkä, mutta samanlevyinen (noin 30 cm).Nagoya-obi on suhteellisen uusi keksintö: sen kehitti nagoyalainen ompelijatar 1920-luvun loppupuolella. Uudesta helppokäyttöisestä obista tuli suosittu Tokion geishojen keskuudessa, mistä se levisi muodikkaiden kaupunkilaisten arkikäyttöön.Nagoya-obin juhlavuusaste riippuu muiden obien tavoin sen materiaalista. Se ei alkuperäisen arkisen käyttönsä vuoksi voi varsinaisesti koskaan olla seremoniallisen asun osa, mutta hyvin hienosta brokadista tehty nagoya-obi voidaan hyväksyä puoliseremoniallisissa tilaisuuksissa.Termi nagoya-obi voi viitata myös satoja vuosia sitten käytettyyn samannimiseen obiin, joka oli paljon kapeampi ja köysimäisempi.Odori-obiksi (jap. 盆踊帯, ”tanssi-obi”) voidaan kutsua obia, jota käytetään tanssiesityksissä. Odori-obin kuvio on yleensä iso, selkeä ja metallinsävyinen, jotta se erottuu esityksessä tarpeeksi pitkälle. Odori-obi on 10–30 cm leveä ja 350–450 cm pitkä. Odori-obi terminä ei ole selkeästi rajattu: sillä voidaan tarkoittaa mitä tahansa tanssiesityksiin tarkoitettua obia.Sakiori-obi on tehty kutomalla loimeen vanhoista kankaista purettua lankaa tai leikattua nauhaa. Sakiori-materiaalia käytetään kotona pidettävien kimonoiden kanssa. Sakiori-obi on kooltaan hanhaba-obin tapainen ja hyvin epämuodollinen.Tenga-obi (jap. 典雅帯, ”tyylikäs obi”) muistuttaa hanhaba-obia, mutta on sitä juhlavampi. Se on yleensä vähän leveämpi ja tehty hienommasta, juhlaan sopivasta kankaasta. Koristeissa on useimmiten juhlaan sopivia symbolisia aiheita, joiden uskotaan tuottavan onnea. Kooltaan tenga-obi on noin 20 cm leveä ja 350–400 cm pitkä.Tsuke-obi (jap. 付け帯) (tai tsukuri-obi (jap. 作り帯) tai kantan-obi) on mikä tahansa obi, jota ei tarvitse solmia perinteiseen tapaan. Siinä on erillinen muotoon ommeltu, usein pahvilla tuettu solmu ja vyötärölle kierrettävä osa. Tsuke-obi pysyy kiinni nauhoilla. Tsuke-obit ovat yleensä hyvin epämuodollisia ja niitä käytetään lähinnä yukata-asuissa.
Obi-age on huivimainen kangas, joka peittää obi-makuran ja kiinnittää solmun yläreunan. Nykyään on tapana, että naimattomalla, nuorella naisella kangas näkyy selvästi obin yläreunasta; naimisissa olevalla se työnnetään melkein kokonaan piiloon obin yläreunan alle. Obi-age voidaan mieltää obin alusvaatteeksi, joten sen jättäminen näkyviin on hieman provosoivaa.Obidome on pieni koriste, joka kiinnitetään obi-jimeen. Sitä ei käytetä läheskään aina.Obi-ita on irtonainen kovike, joka pitää obin tasaisena. Se on ohut kankaalla päällystetty pahvilevy, joka pannaan obin kerrosten väliin puettaessa. On myös obi-itoja, jotka kiinnitetään nauhalla vyötärön ympärille ennen obin pukemista.Obi-jime on noin 150 cm pitkä nyöri, joka sidotaan obin ympäri ja solmun läpi ja toimii koristeena. Se voi olla punottu tai kankaasta ommeltu kapea putki. Obi-jimejä on sekä litteitä että pyöreitä, niiden molemmissa päissä on usein tupsut ja ne valmistetaan silkistä, satiinista, brokadista tai viskoosista. Nyörimäinen tai topatusta putkesta tehty obijime on juhlallisempi ja muodollisempi kuin nauhamainen.Obi-makura on pieni tyyny, joka tukee ja muotoilee vyön solmua; nykyisin tavallisimmassa rumpusolmussa on pitkulainen tyyny.
Miehet käyttävät huomattavasti kapeampaa obia kuin naiset: leveys on yleensä vain noin 10 cm. Miesten obi solmitaan huomattavasti yksinkertaisemmalla tavalla kuin naisten. Se kiedotaan lantiokorkeudelle, vatsan alle, ja sidotaan yksinkertaiselle solmulle taakse.
Heko-obi (jap. 兵児帯, ”pehmeä obi”) on epämuodollinen, pehmeä vyö. Aikuisten heko-obi on tavallisen obin kokoinen, noin 20–30 cm leveä ja 300–400 cm pitkä. Aikuiset miehet käyttävät heko-obia ainoastaan kotona, mutta nuoret pojat voivat käyttää sitä myös julkisesti esimerkiksi kesäfestivaaleilla yukatan kanssa.Kaku-obi (jap. 角帯, ”jäykkä obi”) on toinen miesten käyttämä obityyppi. Se on noin 10 cm leveä ja 400 cm pitkä ja soveltuu materiaalista, väristä ja kuviosta riippuen kaikkiin tilanteisiin arkitilanteista aina lähisukulaisen hautajaisiin. Kaku-obi on tyypillisesti pitkittäisraidallinen (niin kutsuttu hakata-ori) ja se sidotaan useimmiten kai-no-kuchi-solmulle.
Lapset käyttävät kimonoita erityisesti shichi-go-san-juhlassa, jossa kolme- ja seitsemänvuotiaat tytöt ja viisivuotiaat pojat puetaan kimonoihin. Lasten kimonoasut muistuttavat suuresti aikuisten asuja, ja niiden osat ovat käytännössä pienoisversioita aikuisten vastaavista. Aivan pienillä lapsilla käytetään pehmeitä, huivimaisia obeja.
Sanjaku-obi (jap. 三尺帯, さんじゃくおび, ”kolmen jalan pituinen obi”) on yksi miesten obityypeistä. Se on saanut nimensä siitä, että se on kolmen vanhan japanilaisen jalkamitan (鯨尺, noin 37,9 cm) pituinen. Obia kutsutaan myös lyhyemmällä nimellä sanjaku (三尺). Edo-kaudella se oli kansan keskuudessa suosittu yukatantapaisten kimonoiden vyönä helppokäyttöisyytensä vuoksi. Eräiden teorioiden mukaan sen esikuva oli samanpituinen huivi, joka taitettiin ja sidottiin vyöksi. Sanjaku-obille on tyypillistä kaku-obin tapainen muoto, kapeus ja lyhyet ompeleet. Se tehdään yleensä pehmeästä puuvillantapaisesta kankaasta. Lyhyytensä vuoksi sanjaku-obi sidotaan muista obeista poiketen merimiessolmua vastaavalle koma-musubille tai muulle sen tapaiselle solmulle.
Shigoki-obi (jap. しごき帯) oli maata laahaavien kimonoiden aikana käyttöesine, jolla laahus sidottiin ylös ulkona liikkumisen ajaksi. Nykyään shigoki-obi toimii vain koristeena. Se kuuluu muun muassa seitsemänvuotiaan tytön shichi-go-san-juhla-asuun.Tsuke-obi on helppokäyttöisyytensä vuoksi suosittu lasten obityyppi. Lapsille on saatavilla fukuro-obia vastaavia muodollisia tsuke-obeja.
Moniin japanilaisten kamppailulajien asuihin kuuluu obi eli vyö. Nämä obit ovat yleensä paksua pellavaa ja noin 5 cm leveitä. Kamppailulajiasujen obi sidotaan useimmiten eteen koma-musubille  eli merimiessolmulle; esimerkiksi iaidōssa taas taakse kai-no-kuchi-solmulle.
Useimmissa kamppailulajeissa obin väri osoittaa käyttäjänsä taitotasoa. Yleisimmin värit alkavat aloittelijan valkoisesta ja päättyvät mustaan. Joissain lajeissa käytettävään asuun kuuluu hakama, joka peittää obin; tällöin obin värillä ei ole merkitystä.
Obin solmua kutsutaan nimellä musubi (jap. 結び, むすび). Naisen puvussa solmu ei nykyaikana varsinaisesti pidä obia paikallaan vaan pikemminkin toimii kookkaana koristeena kimonopuvun selkäpuolella. Valmista solmua tukee yleensä obi-makura (tyyny), obi-age (eräänlainen huivi) ja obi-jime (nyöri). Tekovaiheessa (erityisesti jos pukeutuu ilman apua) voidaan tarvita näiden lisäksi useita väliaikaisnauhoja.
Koristesolmuja on satoja, ja ne esittävät usein kukkia tai lintuja. Kuten kaikkea muutakin kimonoasussa, myös solmuja koskee laaja joukko kirjoittamattomia soveliaisuussääntöjä. Yleisesti ottaen monimutkaisempien ja näyttävämpien solmujen katsotaan soveltuvan nuorille naisille juhlallisiin tilaisuuksiin, hillitympien vanhemmille naisille tai muodollisiin tilaisuuksiin. Osa solmuista ei edes täytä varsinaisen solmun määritelmää.
Aiemmin solmujen uskottiin karkottavan pahoja henkiä. Monilla solmuilla on myös nimi, jolla on hyväenteinen kaksoismerkitys.
Asagao-musubi (jap. 朝顔, あさがお) on yukatan kanssa käytettäväksi sopiva solmu, joka muistuttaa nimensä mukaan japanilaista päivänsineä. Solmun tekoon tarvitaan pitkälti obia, joten sen voi tehdä lähinnä pienille tytöille.Ayame-musubi (jap. 菖蒲, あやめ, ”kurjenmiekka”) on hyvin koristeellinen ja monimutkainen solmu, joka oikein tehtynä muistuttaa läheisesti kurjenmiekan kukkaa. Sen katsotaan sopivan nuorelle naiselle epämuodollisiin tai puoliarkisiin tilaisuuksiin ja juhliin. Solmun monimutkaisuuden ja näyttävyyden tähden se tulisi yhdistää hillitympiin, mieluusti yksivärisiin kimonoon ja obiin.Bara-musubi (jap. 薔薇, バラ, ”ruusu”) on nykyaikainen, koristeellinen solmu. Se soveltuu nuorelle naiselle epämuodollisin juhliin. Solmun monimutkaisuuden tähden sitä ei tulisi tehdä kirjavasta tai voimakaskuvioisesta obista. Kimonon kuvioiden tulisi sopia aiheiltaan länsimaista kukkaa esittävään solmuun.Chōchō-musubi (jap. 蝶蝶, ちょうちょう, ”perhonen”) on bunko-solmun muunnos hanhaba-obille. Useimmat valmiiksi muotoillut obit (tsuke obi) tehdään perhossolmun malliin.Darari-musubi on nykyään ainoastaan maikojen, tanssijoiden ja kabuki-näyttelijöiden käyttämä solmu, jonka tunnistaa helposti selkäpuolella pitkänä roikkuvista ”hännistä”. Historiallisina aikoina myös muun muassa kabukinäyttelijät, kurtisaanit ja varakkaiden kauppiaitten tyttäret sidottivat obinsa darari-solmulle. Daradi-solmun tekoon tarvitaan erityisen pitkä, noin kuusimetrinen niin kutsuttu darari-obi.Darari-solmusta on olemassa myös niin kutsuttu handara-muunnos, joka on nimensä mukaisesti tavallista darari-solmua puolet lyhyempi. Perinteisesti minarain eli kokelasmaikon obi sidotaan handara-musubille, mutta sitä käytetään myös maikon asussa esimerkiksi tietyissä tansseissa.Kai-no-kuchi-musubi (jap. 貝の口, かいのくち, ”simpukan suu”) on hillitty solmu, jota käyttävät useimmiten miehet. Joskus myös vanhat tai tietoisesti hiukan miehistä vaikutelmaa hakevat naiset sitovat obinsa simpukansuusolmulle. Tämä solmu on myös eräs niistä, jonka päälle voidaan pukea hakama-housut.Koma-musubia (jap. 駒結び, merimiessolmu, kirjaimellisesti ”varsasolmu”) käytetään yleensä haorin nyörien ja obi-jimen sitomiseen. Myös lasten lyhyt sanjaku-obi solmitaan näin.Taiko-musubi tai o-taiko-musubi (jap. 太鼓, たいこ, ”rumpu”) lienee nykyisin yleisimmin käytetty solmutyyppi. Se on yksinkertainen ja hillitty ja muistuttaa lähinnä tasasivuista laatikkoa. Se sopii sekä nuorille että vanhoille naisille miltei mihin tahansa tilaisuuteen ja miltei minkä kimonon kanssa tahansa, joissain tapauksissa jopa yukatan kanssa. Ainoastaan furisoden katsotaan olevan niin juhlava ja nuorekas, että sen kanssa ei sovi käyttää rumpusolmua.Nykyään taiko-solmu yhdistetään yleisimmin taiko-rumpuun, mutta nimen alkuperä on toisenlainen. Solmu luotiin Tokion Taikobashi-sillan juhlallisien avajaisten yhteydessä vuonna 1823. Jotkin tapahtumaan osallistuneet geishat sitoivat obinsa uudella, huomiota herättäneellä tavalla, jota kutsuttiin ”pelikortin muotoiseksi” (ichimae karuta). Solmu oli muunnelma tuolloisesta yksinkertaisesta miestensolmusta. Muodinluojageishojen käyttämä solmu levisi myös tavallisen kansan keskuuteen. Taiko-solmun syntymän myötä myös obiage-huivi, obijime-nyöri ja obi-ita-kovike tulivat käyttöön. Nämä kuuluvat nykyään miltei jokaiseen kimonoasuun.Nijūdaiko-musubi (jap. 二重太鼓) eli ”kaksikerroksinen taiko-solmu” on nimensä mukaan muunnos tavallisesta taiko-solmusta, jota käytetään muodollisen fukuro-obin kanssa. Fukuro-obi on yleisemmin käytettävää nagoya-obia pidempi, joten obi on taitettava solmun muotoilun aikana kahtia. Solmun nimien kaksoismerkitys on ”ilon kaksinkertaistuminen”.Tateya-musubi (jap. 立て矢, たてや, ”törröttävä nuoli”) muistuttaa suurta rusettia ja on yksi yksinkertaisimmista ja muodollisimmista furisoden kanssa käytettävistä solmuista. Kitsukeauktoriteetti Norio Yamanakan mukaan se sopii täyspitkähihaiselle honburisodelle solmuista parhaiten.Washikusa-musubi (jap. 鷲草, わしくさ, ”kotka-kasvi”) on perusmuodoltaan rusetti, joka muistuttaa tiettyä lentoon nousevaa kotkaa muistuttavaa kasvia.
Gary Bennett: Aikido techniques & tactics.   Yhdysvallat: Human Kinetics Publisher, 1997. ISBN 0-88011-598-X.    (englanniksi)
Liza Dalby: Kimono, Fashioning Culture.    Vintage, 2001. ISBN 0-09-942899-7.    (englanniksi)
Olavi K. Fält, Kai Nieminen, Anna Tuovinen, Ilmari Vesterinen: Japanin kulttuuri.   Helsinki: Otava, 2006. ISBN 951-1-12746-2.    
Fay Goodman: The Ultimate Book of Martial Arts.   Yhdysvallat: Lorenz Books, 1998. ISBN 1-85967-778-9.    (englanniksi)
Norio Yamanaka: The book of kimono.    Kondansha International, 1986. ISBN 0-87011-785-8.    (englanniksi)

Octavarium on amerikkalaisen progemetalliyhtye Dream Theaterin kappale. Kappale julkaistiin levyllä Octavarium ja se on levyn viimeinen. Kappale sisältää viisi osaa ja kestää 24 minuuttia, joten se on Dream Theaterin pisin yksittäinen kappale (42-minuuttinen Six Degrees of Inner Turbulence oli levyllä jaettu kahdeksaan osaan, 25-minuuttinen In the Presence of Enemies kahteen).
Intervals -osa käy läpi kaikki Octavarium-levyn kappaleet. Mike Portnoy sanoo jokaisen osan skaalan ennen osaa.

Odorono on yhdysvaltalainen deodoranttimerkki. The Whon albumilla The Who Sell Out (1967) on kappale nimeltä "Odorono", ja albumin kannessa Pete Townshend sivelee jättikokoisella deodoranttipuikolla kainaloaan.Tuotteen valmistamisen aloitti 1911 perustettu Northam Warren, jonka osti vuonna 1960 Chesebrough-Ponds.

Off Records oli suomalainen levy-yhtiö, joka toimi vuosina 2007–2013. Yhtiö keskittyi pääasiassa punkin, hardcore punkin ja metallimusiikin julkaisemiseen.

Ogdens’ Nut Gone Flake on brittiläisen Small Faces -yhtyeen vuonna 1968 julkaistu studioalbumi, jota pidetään samalla yhtenä ensimmäisistä konseptialbumeista. Tyyliltään psykedeelinen levy nousi Britannian albumilistan kärkeen kuudeksi viikoksi ollen samalla ainoa maassa ykköstilalle yltänyt Small Faces -albumi. Levyllä on Britanniassa listakakkoseksi päässyt hittisingle ”Lazy Sunday”.Albumin erikoisuutena oli sen kansi, joka oli vanhan, peltisen tupakkarasian muotoinen. Kun sen avasi, paljastui sisältä sätkäpapereita ja psykedeelinen kollaasi. Kansi on parodia Ogdens’ Nut-brown Flake -tupakasta, jota valmistettiin Liverpoolissa vuodesta 1899.
Albumin työstöön kului aikaa kaiken kaikkiaan vuoden verran. Koska yhtyeen manageri Andrew Loog Oldham omisti Small Facesin levy-yhtiön, Immediate Recordsin, oli hänelle kannattavampaa viedä yhtye studioon kiertueen sijasta. Suurin osa albumin kappaleista kirjoitettiin tammikuussa 1968, jolloin Small Faces toimi The Who -yhtyeen lämmittelijänä tämän Australian-kiertueella, joka puolestaan kirjoitti tuohon aikaan suuren osan Tommy-rockoopperastaan. Yhtyeet soittelivat kiertueen aikana usein keskenään ja samalla antoivat toisilleen vaikutteita.Australian-matkalta Small Faces sai paljon kasaan musiikkia ja sävellyksiä, mutta sanoituksia jäi uupumaan. Niinpä manageri Andrew Loog Oldham lähetti yhtyeen jäsenet inspiraation toivossa veneretkelle Thames-joelle. Tämän matkan aikana yhtye keksi tarinan, jossa puolet kuusta häipyisi näkyvistä.Itse albumin äänittäminen vei aikaa kolme kuukautta. Yhtye pyrki näyttämään kykenevänsä kolmiminuuttisten hittisinglejen lisäksi luomaan myös hyvän albumikokonaisuuden. Äänittäjä Glyn Johnsin äänimaailmallisina esikuvana toimivat The Beatles -yhtyeen viimeisimmät studiokikkailuja sisältävät albumit, ja Johnsin asemaa onkin korostettu levyn lopputuloksen kannalta.Albumin kansikuva syntyi, kun Ogdens-tupakkavalmistaja lähetti tuoteluettelon kaikista savukerasioistaan aina 1800-luvulle asti. Näistä valittiin nopeasti yksi, jolloin teksti Ogden’s Nut Brown Flake muutettiin muotoon Ogdens Nut Gone Flake ja alkuperäinen suorakulmainen muoto muutettiin ympyräksi, jolloin syntyi historian ensimmäinen ympyränmuotoinen levynkansi. Albumista löytyvät valokuvat otettiin puolestaan levy-yhtiön toimistossa sekä kosketinsoittaja Ian McLaganin asunnossa. Pyöreä kansi aiheutti kuitenkin ongelmia levynjakajille, joten albumista otettiin myöhemmin myös tavanomaisella, suorakulmaisella kannella varustettu painos.
Monilla yhdysvaltalaisilla ja etenkin sanfranciscolaisilla yhtyeillä oli 1960-luvun loppupuolella tapana sisällyttää musiikkiinsa poliittista kommentointia, mutta brittiyhtyeet, Small Faces mukaan luettuna, asennoituivat aikakauden hippivillitykseen yleisesti ”rennommalla” tavalla. Tämä heijastuu myös Ogdens’ Nut Gone Flakella, jossa yhtye kritisoi Vietnamin sodan sijaan muun muassa metelöiviä naapureita.
Levyn A-puoli koostuu täyteläisestä psykeedelisestä rockista, LSD-vaikutteisesta ja vääristyneestä varieteemusiikista sekä varhaisesta heavy rockista. Mukana on myös yhtyeelle ennestään tyypillistä rhythm and bluesia. Albumin aloittaa psykedeelinen instrumentaali, nimiraita ”Ogdens’ Nut Gone Flake”, jonka pohja on periaatteessa Small Facesin historian toisen singlen, ”I’ve Got Minen”, toisintaa. ”Afterglow (Of Your Love)”, jonka solisti-kitaristi Steve Marriott kirjoitti tyttöystävälleen, on puolestaan soul-vaikutteinen. Cockney-aksentilla laulettu ”Rene” on yhtyeen oodi Rene Tungatelle, huonomaineiselle naiselle East Endistä. Solisti Marriott oli nuorena saanut äidiltään kurinpalautuksen, kun oli myöntänyt käyneensä muiden poikien kanssa naisen luona muutamia kertoja. Basisti Ronnie Lane kirjoitti raskassävyisen ”Song of a Bakerin” vietettyään aikaa The Whon Pete Townshendin kanssa ja luettuaan intialaisesta mystikosta Meher Babasta. ”Lazy Sunday” on levyn toinen raita, joka on laulettu cockney-aksentilla, ja se sai innoituksensa Steve Marriottin riidoista naapuriensa kanssa; naapureilla oli toistuvasti tapana hakata Marriottin asunnon seinää kovaääniseen musiikinkuunteluun kyllästyneenä.B-puoli sisältää surrealistisen tarinan seikkailunhaluisesta pojasta, Happiness Stanista, joka on tutkimusmatkalla Kuun varjoisalle puolelle. Matkan aikana hän tapaa puhuvia kärpäsia sekä Mad John -nimisen erakon päätyen tanssikutsuille. Tarinan kertojana toimii komedianäyttelijä Stanley Unwin, joka yhdistelee brittipekoraalisuutta beat-slangiin. Alun perin kertojaksi kaavailtiin irlantilaista Spike Milligania, mutta tämä kieltäytyi. Musiikillisesti B-puoli on A-puolta hiotumpi, ja se sisältää muun muassa keinotekoisen kansanomaisen ”Mad Johnin” sekä rokkaavamman ”Rollin’ Overin”.
Ogdens’ Nut Gone Flake ilmestyi markkinoille 24. huhtikuuta 1968.  Levy nousi Britannian listaykköseksi kuuden viikon ajaksi ollen samalla viimeinen brittilistalle yltänyt Small Faces -albumi, ellei myöhempiä kokoelma-albumeja oteta huomioon. Myös muutamissa Manner-Euroopan maissa levy saavutti menestystä – Länsi-Saksassa ja Suomessa levy nousi top 10:een ja Norjassa top 20:een. Yhdysvalloissa sijoitus oli 159, mikä riitti tekemään siitä  yhtyeen menestyneimmän albumin Atlantin länsipuolella. Myös kriitikoilta Ogdens’ Nut Gone Flake sai hyvän vastaanoton.Albumin suureksi hitiksi nousi kappale ”Lazy Sunday”, joka tosin oli julkaistu singlenä jo hieman ennen itse albumia, huhtikuussa. Vaikka Small Faces pitikin tätä cockney-aksentilla laulettua kappaletta loistavana albumiraitana, oli yhtye kappaleen julkaisusta singlenä kauhuissaan, ja se pelkäsi saavansa maineen vitsiyhtyeenä. Vielä suurempi järkytys yhtyeelle oli, kun ”Lazy Sunday” ylsi Britanniassa sijalle 2. Toinen single, ”Afterglow (Of Your Love)”, ilmestyi maaliskuussa 1969 päästen Britanniassa sijalle 36. ”Mad John” ilmestyi singlenä vain Yhdysvalloissa, eikä se saavuttanut menestystä.
Albumi ei välttynyt kohulta. Levy-yhtiö Immediate Records julkaisi albumia promotoidakseen mainoksen, joka parodioi Isä meidän -rukousta:
For ever and ever, ImmediateTeksti raivostutti lehdistön ja myös monet lukijat kirjoittivat valituksia toimitukseen. Albumi koettiin iskuksi uskontoa vastaan. Steve Marriott on kertonut, ettei yhtyeellä ollut mitään tietoa koko mainoksesta ennen kuin he näkivät sen musiikkilehdessä. Marriottin mielestä kyseessä kuitenkin oli vain erilainen tapa mainostaa albumia. Hän totesi myös yhtyeen huolehtivan enemmän musiikistaan ja levyjen tuottamisesta kuin mainoksista.
Albumia on pidetty Small Facesin mestariteoksena, vaikkakin jotkut yhtyeen fanit antavat kyseisen kunnian ryhmän debyyttialbumille tai ensimmäiselle Immediaten julkaisemalle albumille Small Faces. Ogdens’ Nut Gone Flakea on tituuleerattu myös yhdeksi ensimmäisistä todellisista konseptialbumeista sekä brittipsykedelian perusteokseksi.
Levyn esittäminen livenä oli lähes mahdotonta. Small Faces esittikin albumin kokonaisuudessaan vain kerran, BBC:n televisio-ohjelmassa Colour Me Pop perjantaina 21. kesäkuuta 1968. Itse ohjelmassa esitettiin kappaleet  ”Song of a Baker”, ”Happiness Stan”, ”Rollin’ Over”, ”The Hungry Intruder”, ”The Journey”, ”Mad John” ja ”Happy Days Toy Town”. Kaikesta huolimatta jotkut kappaleet sopivat myös livetilanteisiin, ja esimerkiksi ”Rollin’ Over” muodostui konserttien vakionumeroksi.Ogdens’ Nut Gone Flake jäi Small Facesin viimeiseksi studioalbumiksi, sillä yhtye hajosi vuonna 1969 Steve Marriottin perustettua Peter Framptonin kanssa Humble Pie -yhtyeen. Jäljelle jäänyt kolmikko puolestaan lyöttäytyi yhteen Rod Stewartin ja Ron Woodin kanssa perustaen Small Facesin raunioille The Facesin. Small Faces palasi kuitenkin vielä kertaalleen alkuperäiskokoonpanossaan, ja julkaisi albumit Playmates (1977) ja 78 in the Shade (1978), jotka jäivät kuitenkin vaille menestystä.Vuonna 2000 Q-lehti valitsi Ogdens’ Nut Gone Flaken kaikkien aikojen 59. parhaaksi brittiläiseksi albumiksi. Levy kuuluu myös Robert Dimeryn kirjaan 1001 albumia, jotka jokaisen on kuultava edes kerran eläessään. Allmusic-sivuston kriitikko Bruce Eder antoi arvostelussaan albumille viisi tähteä viidestä mahdollisesta.Brittiläinen Playbox-teatteri esitti albumin tarinan marraskuussa 2008. Sen ohjasi Stewart McGill ja taustamusiikista vastasi Small Faces -tribuuttiyhtye. Kertojana puolestaan toimi alkuperäisen kertojan Stanley Unwinin poika John.
Ogdens’ Nut Gone Flake – 2.29 (säv. Kenney Jones/Ronnie Lane/Steve Marriott/Ian McLagan)
Vuonna 2005 julkaistiin albumista 3 CD-levyä sisältävä 3CD Remaster Deluxe Edit, jossa CD 1 sisältää alkuperäisen albumin monomiksauksen ja CD 2 stereomiksauksen. CD 3 sisältää kappaleiden seassa BBC Radio 1:n Classic Albums -ohjelman dokumenttia levystä:
Albumista on julkaistu lukuisia erilaisia versioita ja niiden hinnat vaihtelevat painoskohtaisesti hyvinkin suuresti. Alkuperäisen painoksen voi saada 20 Yhdysvaltain dollarin hintaan, mutta niistä on maksettu jopa 100–200:n dollarin suuruisia summia. Harvinaisimmat painokset ovat monomiksauksen omaavat alkuperäiset julkaisut. Alkuperäiset monopainokset tunnistaa harmaasta etiketistä. Suurin osa uusintapainoksista on hinnaltaan alempiarvoisia kuin alkuperäisjulkaisut.Valikoiva julkaisulista:

Ohio [ohaio] on Yhdysvaltain osavaltio. Se sijaitsee Yhdysvaltojen koillisosassa keskilännessä, Eriejärven eteläpuolella. Pinta-alaltaan Ohio on suhteellisen pieni, mutta siellä on noin 11,6 miljoonaa asukasta ja se on sekä väkiluvulla että bruttokansantuotteella mitaten Yhdysvaltojen seitsemänneksi suurin osavaltio. Tärkeimmät luonnonvarat ovat Alleghenyn laakion kivihiili ja maakaasu, ja osavaltion viljavassa länsiosassa kasvatetaan lypsykarjaa, maissia ja soijapapuja.
Osavaltio on saanut nimensä Ohiojoesta, joka kulkee osavaltion etelärajaa pitkin. Joen nimi on peräisin sanasta, joka tarkoittaa irokeesikielissä "isoa vettä".
Ohion pinta-ala on 116 096 km2. Se on Yhdysvaltain 35. suurin osavaltio ja yksi pienimmistä osavaltioista Appalakien länsipuolella. Osavaltion keskeinen sijainti ja hyvät kulkuyhteydet Yhdysvaltojen eri osiin ovat olleet tärkeitä sen menestykselle. Ohion etelärajana on Ohiojoen pohjoisranta, tarkasti sanottuna vuoden 1793 matalimman vedenkorkeuden mukaan. Osavaltion rajanaapurit ovat Pennsylvania idässä, Michigan luoteessa, Indiana lännessä, Kentucky etelässä ja Länsi-Virginia kaakossa. Pohjoisessa, Eriejärven takana on Kanadan Ontario.Suurin osa Ohiosta on tasankoa, joitain jääkauden jättämiä kukkuloita lukuun ottamatta. Luoteisosassa on Great Black Swampin kuivattu suoalue. Alueen joet laskevat pohjoisessa Eriejärven kautta Atlanttiin ja etelässä Ohiojokea ja Mississippiä pitkin Meksikonlahteen.
Ohiossa vallitsee kostea mannerilmasto. Itäosan ylängöillä talvet ovat kylmiä ja kesät lämpimiä. Eteläosassa on lämpimintä, ja kasvukausi kestää siellä keskimäärin 198 päivää, muualla osavaltiossa 150–178 päivää. Yli puolet vuoden sateista saadaan toukokuusta lokakuuhun kestävän kasvukauden aikana. Clevelandissa on vuosittain 127 pakkaspäivää, jolloin vuorokauden alin lämpötila käy nollassa tai alempana. Columbuksessa niitä on 124 ja Cincinnatissa 99. Lunta sataa vuodessa Clevelandissa 143 cm, Columbuksessa 71 cm ja Cincinnatissa 61 cm.Eriejärven lähellä avoveden vaikutus lumisateeseen on suuri, ja vallitsevien tuulensuuntien takia eniten lunta sataa järven itäpuolella. Neljänkymmenen vuoden jaksolla (1945–1985) keskimääräinen lumimäärä oli siellä 269 cm ja suurin yhden talven kertymä 410 cm. Lumipeite ei kuitenkaan ole yhtä paksu, koska lumi sulaa yleensä pois useita kertoja talvessa. Suurin Chardonin sääasemalla mitattu lumensyvyys samalla ajanjaksolla oli 86 cm joulukuussa 1962.
Cuyahoga Valleyn kansallispuisto on osavaltion ainoa kansallispuisto.Ohiossa on 21 osavaltionmetsää. Niissä pyritään metsän monipuoliseen käyttöön: puuta korjataan kestävän kehityksen periaatteita noudattaen ja samalla luodaan suojapaikkoja eläimille, suojataan maaperää ja vesistöjä ja ajatellaan myös virkistyskäyttöä. Noin 88 prosenttia metsistä on yksityisessä omistuksessa. Talousmetsissä kasvaa punatammea, valkotammea ja mustajalopähkinää. Ohion kansallispuu ohionhevoskastanja kasvaa yleisenä osavaltion länsiosissa, missä maaperä on vähemmän hapanta, mutta sitä tavataan paikoin muuallakin paitsi aivan koillis- ja kaakkoisosissa.Ohiossa elää noin 56 luonnonvaraista nisäkäslajia, 200 pesivää lintulajia, 84 lajia tai alalajia matelijoita ja sammakkoeläimiä, 170 kala-, 100 nilviäis- ja 20 äyriäislajia. Nisäkäslajeista uhanalaisia ovat mustakarhu, lumikenkäjänis, Neotoma magister -niminen jyrsijä ja koko Yhdysvalloissa harvinainen lepakkolaji indianansiippa (Myotis sodalis)  Muita Ohiossa esiintyviä nisäkkäitä ovat kauriit, opossumit, ketut, haisunäädät, pesukarhut ja murmelit. Kanadanmajava ja villi kalkkuna on palautettu alueelle siirtoistutuksin.
Ohion alueella on merkkejä muinaisista ihmisistä jo ajalta 9000 vuotta eaa. Ensimmäiset löydöt liittyvät Clovis-kulttuuriin. Pohjois-Amerikan arkaaisen kauden loppuvaiheilla Ohiossa vaikutti Glacial Kame -kulttuuri, joka alkoi käydä kauppaa kauempana asuneiden kansojen kanssa.Niin sanotulla itäisen metsämaan kaudella myös Ohiossa asutus alkoi vakiintua paikalleen. Ensimmäiset maanviljelijät asuivat vielä pienissä yhteisöissä, mutta kauden loppuvaiheilla kylät kasvoivat suuremmiksi ja Adenan kulttuurin ja erityisesti Hopewellin perinteen kaudella alettiin rakentaa suuria hautakumpuja. Myöhäisellä esihistoriallisella kaudella, ennen eurooppalaisten saapumista intiaanit asuivat suurissa kylissä, joita ympäröi usein paaluaita. Ohiosta on löytynyt tuolta ajalta kaksi intiaanien tekemiä kuvakumpua, Serpent Mound ja Alligator Mound. Esihistoriallisen ajan loppuvaiheessa Ohion keski- ja eteläosissa vaikutti Fort Ancientin kulttuuri, luoteisosissa Sanduskyn kulttuuri, koillisosissa Whittleseyn kulttuuri ja itäosissa Monongahelan kulttuuri.
Yhdysvallat liitti Ohion osaksi suurempaa Luoteisterritoriota vuonna 1787. Luoteisterritorio oli Yhdysvaltain ensimmäinen alue, jossa orjuus kiellettiin. Lain myötä Ohio nousi osavaltioksi, kun sen asukasluku ylitti 60 000:n rajan. Ohion liittyminen 17. osavaltiona Yhdysvaltoihin allekirjoitettiin 19. helmikuuta 1803. Columbuksesta tuli virallisesti osavaltion pääkaupunki vuonna 1816.Vuoden 1812 sodan aikana Ohiossa käytiin merkittävä Eriejärven meritaistelu, jossa Oliver Hazard Perry sai brittilaivastosta ratkaisevan voiton. Sodan päätyttyä 1815 Uudesta-Englannista alkoi muuttoaalto Yhdysvaltain uusille läntisille alueille. Myös Ohioon muutti paljon uusia asukkaita, ja vuonna 1850 se oli Yhdysvaltain kolmanneksi väkirikkain osavaltio.
Kun talous alkoi kasvaa, osavaltiosta tarvittiin parempia tieyhteyksiä itään. 1820-luvulla aloitettiin  National Road -nimisen tien ja kahden suuren kanavan, Ohion ja Erien kanavan ja Miamin ja Erien kanavan rakentaminen.Ohio jakaantui poliittisesti 1860-luvulla ennen sisällissotaa, kuten koko Yhdysvallat. Pohjoisissa piirikunnissa kannatettiin orjuuden lakkauttamista, mutta eteläisillä piirikunnilla oli läheiset suhteet Ohiojoen toisella puolella oleviin Virginiaan ja Kentuckyyn. Ohiolaiset liittyivät kuitenkin innokkaina Unionin armeijaan, ja osavaltio täytti muutamassa päivässä sille asetetun 13 000 sotilaan kiintiön. Presidentti Lincolnin politiikkaa nousi osavaltiossa kuitenkin vastustamaan Copperhead-liike, joka vaati välitöntä rauhaa Konfederaation kanssa.Ohion alue säästyi enimmäkseen sotatoimilta, sillä prikaatikenraali John Hunt Morganin johtama hyökkäys oli Konfederaation armeijan ainoa merkittävä sotatoimi Ohiossa. Monet Unionin merkittävimmät kenraalit olivat kotoisin Ohiosta, kuten Ulysses S. Grant, William Tecumseh Sherman ja Philip Sheridan.
Ensimmäiset Ohion uudisasukkaat olivat maanviljelijöitä, ja teollisuuden ensimmäinen aalto kasvoi maatalouden varaan. Tupakkaa ja elintarvikkeita alettiin jalostaa teollisesti jo varhain, ja maataloudelle alettiin tuottaa työkaluja ja koneita. Vuosien 1850 ja 1880 välillä teollisuustuotannon arvo kasvoi kaksi kertaa suuremmaksi kuin maatalouden, mihin vaikutti sisällissodan luoma kysyntä. Sodan jälkeen teollisuusyritykset kasvoivat varsinkin Suurten järvien läheisyydessä, ja lisää työvoimaa muutti Euroopasta. Ohion pohjoisosissa, Toledossa, Clevelandissa ja Youngstownissa alettiin tuottaa rautaa ja terästä Suurten järvien kautta tuodusta rautamalmista ja Ohiojoen laakson kivihiilestä. Clevelandilainen John D. Rockefeller perusti 1870-luvulla Standard Oilin, josta tuli pian maan johtavia öljy-yhtiöitä, ja Benjamin Goodrichin perustaman B. F. Goodrich Companyn ansiosta Akronista tuli ”maailman kumipääkaupunki”. Teollistumisen myötä myös osavaltion poliittinen valta kasvoi, ja vuosina 1880–1930 Yhdysvaltain presidenteistä kahdeksan oli ohiolaisia.
Maaseudun ja pikkukaupunkien asukkaat pääsivät kasvaviin kaupunkeihin lähijunilla, joita otettiin käyttöön 1800-luvun loppupuolella.  Autot veivät kuitenkin lähijunien suosion, ja 1930-luvulle tultaessa suurin osa junayhteyksistä oli lakkautettu.Ohion poliittinen ilmapiiri muuttui selvästi 1800-luvun lopussa, kun progressivistit vaikuttivat osavaltion hallinnossa. Ohion poliittisia uudistajia olivat muun muassa Tom L. Johnson ja Samuel M. Jones. He pyrkivät parantamaan työväenluokan elinolosuhteita ja ulottamaan palvelut kaikille asukkaille. Monet progressivistit liittyivät Ku Klux Klaniin 1920-luvulla. Järjestö olikin aktiivinen Ohiossa, ja monet korkeat virkamiehet olivat sen jäseniä.
1930-luvun lama iski pahasti Ohioon, ja vuoteen 1933 mennessä yli 40 prosenttia tehdastyöläisistä ja 67 prosenttia rakennustyöläisistä oli työttöminä. Toledossa jopa 80 prosenttia tehtaiden työntekijöistä menetti työpaikkansa. Monet työttömyyden koettelemat perheet muuttivat maaseudulle voidakseen kasvattaa ruokaa itselleen.Toisen maailmansodan aikana noin 839 000 ohiolaista palveli Yhdysvaltojen armeijassa. Osavaltiossa oli sotatarvikkeita valmistavia yrityksiä, joiden palvelukseen muutti työvoimaa myös muista osavaltioista. Näin sota piristi jälleen Ohion taloutta laman jälkeen.
Saint Lawrencen vesitien valmistumisen jälkeen 1959 Ohion kaupungeista oli vesiyhteys ulkomaille, ja Eriejärven rantakaupungit kasvoivat. Samaan aikaan kaupungit alkoivat kuitenkin rappeutua, kun keskiluokkaiset perheet muuttivat esikaupunkeihin ja keskusta-alueille jäi asumaan enimmäkseen köyhiä. Koulut ja muut palvelut eivät enää saaneet kaupunkien keskustoissa tarpeeksi tuloja, ja rotujen sekoittumiseen pyrkivä politiikka aiheutti levottomuuksia.1960-luvulla Clevelandin lähiöissä oli rotumellakoita, joissa useita ihmisiä sai surmansa. Vuonna 1968 Clevelandista tuli ensimmäinen Yhdysvaltojen suurkaupunki, jonka pormestariksi nousi mustaihoinen, kun Carl Stokes valittiin tehtävään. Kansalaisoikeusliike pyrki saamaan mustia ja valkoisia lapsia samoihin kouluihin, jotta rodut sekoittuisivat.Vietnamin sodan vastaiset mielenosoitukset kiihtyivät Richard Nixonin ilmoitettua sodan laajentumisesta Kambodžaan. Kentin osavaltionyliopistossa tapahtui 4. toukokuuta 1970 ampumavälikohtaus, jossa neljä opiskelijaa kuoli ja yhdeksän haavoittui kansalliskaartin sotilaiden avattua tulen heitä kohti. Tapaus herätti maanlaajuisia protesteja, minkä vuoksi sadat yhdysvaltalaiset yliopistot joutuivat sulkemaan ovensa.
Osavaltio joutui pahoihin talousvaikeuksiin 1970-luvun loppupuolella, ja Clevelandin kaupunki hakeutui jopa velkajärjestelyyn. Sen jälkeen monet ohiolaiset yritykset on myyty muualta tulleille sijoittajille, ja osia niiden toiminnasta on siirretty muualle. Teollisuuden rooli työllistäjänä on pienentynyt selvästi. Sen osuus kansantuotteesta on enää noin viidennes, kun taas palvelusektori on kasvanut ja tuottaa yli puolet kansantuotteesta. Palvelusektori ei ole kuitenkaan pystynyt korvaamaan kokonaan teollisuustuotannon katoamista, ja työttömyys on ollut ongelma.
Osavaltion johdossa on kuvernööri. Hänet valitaan neljän vuoden kaudelle, ja sama henkilö voidaan valita korkeintaan kahdelle kaudelle. Vuodesta 2019 Ohion kuvernöörinä on ollut republikaanien Mike DeWine. Osavaltiolla on ollut 64 kuvernööriä, joista 26 on ollut republikaaneja, 20 demokraatteja, 8 demokraattis-republikaanisen puolueen ja 10 muiden puolueiden edustajia.Osavaltion lainsäädäntövaltaa käyttää kaksikamarinen osavaltion parlamentti. Ylähuoneessa eli senaatissa on 33 jäsentä ja alahuoneessa eli edustajainhuoneessa 99 jäsentä. Alahuoneen jäsenet valitaan yhden edustajan vaalipiireistä. Vaalikausi on kaksi vuotta, ja sama henkilö voidaan valita korkeintaan neljäksi kaudeksi. Vaaleja pidetään parillisina vuosina. Kolmea alahuoneen vaalipiiriä edustaa yksi senaattori. Vuonna 2013 senaattoreista 23 kuuluu republikaaneihin ja 10 demokraatteihin.Vuoden 2012 presidentinvaaleissa Barack Obama sai 50,67 % Ohiossa annetuista äänistä ja Mitt Romney 47,69 %. Liittovaltion senaattorinvaalissa demokraattien Sherrod Brown valittiin kaudelle 2013–2019. Hän sai 50,70 % äänistä, kun republikaanien Josh Mandel sai 44,70 % ja riippumaton Scott Rupert alle 5 %. Ohion toinen senaattori on republikaani Rob Portman, jonka kausi päättyy vuonna 2015.Ohio on jaettu 88 piirikuntaan. Pinta-alaltaan suurin on Ashtabula ja väkiluvultaan Cuyahoga.Ohio kuuluu niihin osavaltioihin, joissa kuolemanrangaistus on edelleen käytössä. Toukokuuhun 2013 mennessä Ohiossa on teloitettu yhteensä 391 murhasta tuomittua vankia. Teloitukset tehdään myrkkyruiskeella, ja Ohio otti ensimmäisenä käyttöön ns. yhden ruiskeen menetelmän, jonka tarkoituksena on estää virhetilanteissakin teloitettavan hidas tuskallinen tukehtuminen.
Ohion bruttokansantuote vuonna 2010 oli 478 miljardia dollaria. Se oli Yhdysvaltojen osavaltioista seitsemänneksi suurin.Vuonna 2013 julkaistujen tilastojen mukaan Ohion suurimmat työnantajat olivat Wal-Mart (49 000 työntekijää), Cleveland Clinic (41 000), Krogerin ruokakauppaketju (39 000) ja ilmavoimien Wright-Pattersonin tukikohta Daytonissa (30 000).
Maatalous on suurin talouden sektori, ja vuonna 2009 se tuotti 98 miljardia dollaria. Osavaltiossa on yli 75 000 maatilaa, joista noin puolella on karjaa. Maatalous tarjoaa töitä lähes miljoonalle ihmiselle, mikä on seitsemäsosa Ohion työpaikoista. Ohiossa tuotettua maitoa, siipikarjaa ja munia myös jalostetaan paikallisesti. Maanviljelyn tärkeimpiä tuotteita ovat maissi ja soijapavut. Osavaltiossa tuotetaan myös monia muita elintarvikkeita, kuten hunajaa, talvivehnää, heinää, tomaatteja, omenoita, sieniä ja vaahterasiirappia. Tomaattituotteiden ja emmental-juuston tuottajana Ohio on suurimpia osavaltioita.
Ohiossa tuotetaan myös viiniä. Lämpötila ja maaperä sopivat viininviljelyyn monilla alueilla, ja vuonna 2006 osavaltion 97 viinitarhassa tuotettiin yli 2 650 000 litraa viiniä. Monet viinitarhat ovat myös matkailuyrityksiä.Ohio on ollut Yhdysvaltain suurin amerikanravurien kasvattaja, mutta putosi seitsemänneksi vuonna 2011. Kun rahapeliautomaattikasinot sallittiin hevosratojen yhteydessä, hevoskasvatus elpyi ja laajeni kaksinkertaiseksi. Amerikanravureiden kasvatuksella on merkittävä vaikutus Ohion maanviljelyyn.Hevosurheilu on merkittävä osa Ohion urheiluelämää ja taloutta, ja se työllistää noin 16 000 henkeä joko suoraan tai välillisesti.Osavaltion itäosissa on louhittu kivihiiltä 1800-luvun alkupuolelta asti. Öljyä ja maakaasua saatiin 1800-luvun lopulla, mutta lähteet ovat ehtyneet. 1960-luvulla löytyi uusia lähteitä, joiden varaan syntyi jalostusteollisuutta, mutta nykyisin jalostukseen käytetään lähinnä tuontiraaka-aineita. Ohiosta louhitaan vuorisuolaa ja teollisuusmineraaleja. Noin 90 % osavaltion energiasta tuotetaan kivihiilellä ja 10 % ydinvoimalla. Ydinvoimalat sijaitsevat Erien rannalla.
Ohiossa on 37 lentoasemaa, joista suurimpia ovat Akron-Cantonin, Cleveland-Hopkinsin, Daytonin ja Port Columbuksen lentoasemat sekä Toledo Express -lentoasema.Suuri satamia Ohiossa on kaksi: Lorainin satama ja Toledon satama Eriejärven rannalla. Valtiollisella matkustajajunayhtiöllä Amtrakilla on osavaltiossa seitsemän asemaa: Alliance, Bryan, Cincinnati, Cleveland, Elyria, Sandusky ja Toledo.Kun Ohio liittyi Yhdysvaltojen osavaltioksi, sinne tarvittiin kunnollinen tie. National Road rakennettiin kongressin rahoituksella kivestä riittävän vahvaksi kestämään uudisasukkaiden raskaat vankkurit ja postivaunut. Se oli ensimmäinen liittovaltion rahoittama valtatie. Myös ensimmäinen rannikolta rannikolle kulkenut tie, Lincoln Highway, kulki Ohion läpi, ja Ohion tiilitehtailijat osallistuivat sen rahoittamiseen. Tie syntyi teollisuusyritysten rahoilla ja valmistui vuonna 1913. Nykyisin Ohiossa kulkee 21 Interstate-valtatietä, joista kaksinumeroisia pääteitä ovat I-70, I-71, I-72, I-75, I-76, I-77, I-80 ja I-90.
Vuosien 2010–2012 tietojen mukaan Ohiossa on 11,5 miljoonaa asukasta. Heistä 83,4 % on valkoisia. Yhdysvalloissa on syntynyt 96,1 % ja englantia puhuu kotikielenä 93,5 %. Nämä osuudet ovat suurempia kuin Yhdysvalloissa keskimäärin.Köyhyysrajan alapuolella elää 14,8 % väestöstä; liittovaltion keskiarvo on 14,3 %. Kotitalouksissa on keskimäärin 2,46 henkilöä, ja kotitalouden mediaanitulot vuosina 2007-2011 olivat 48 071 dollaria. Koko liittovaltion vastaavat luvut ovat 2,6 henkeä ja 52 762 dollaria.Ohiolaisista suuri osa on kristittyjä: suurimmat ryhmät ovat roomalaiskatoliset, evankeliset protestantit ja muut protestantit. Vuonna 2008 tehdyssä kyselytutkimuksessa 79 % ohiolaisista äänestäjistä sanoi käyvänsä kirkossa ainakin muutamia kertoja vuodessa ja 38 % ainakin kerran viikossa. Ohion itäosassa Berlinin kylän ympäristössä on maailman suurin amissien yhdyskunta, johon kuuluu noin 40 000 jäsentä.Ohiolaisten elämäntapa edustaa niin hyvin koko Yhdysvaltojen teollistunutta, kaupungistunutta ja sekoittunutta väestöä, että siellä testataan usein uusia ideoita ja tuotteita ja tutkitaan kansakunnan asenteita.
Ohio uudisti koulujärjestelmäänsä vuonna 2010, jolloin oppimistavoitteita korotettiin matematiikassa, englannin kielessä, luonnontieteessä ja yhteiskuntaopissa. Muutosten syynä oli havainto, että 40 prosenttia collegen aloittavista oppilaista ei ollut saanut koulussa riittäviä lähtötasotietoja, ja työnantajien pelko pätevän työvoiman loppumisesta. Uudistukset tulevat vaiheittain voimaan vuoteen 2016 mennessä. Nykyisin Ohion koulujärjestelmä sijoittuu 50 osavaltion joukossa 11. sijalle.Ohiossa toimii kymmeniä julkisia ja yksityisiä yliopistoja. Vuoden 2013 4IU:n vertailussa parhaiksi arvioitiin seuraavat yliopistot:
Ohion maaston, väestön ja elinkeinojen monimuotoisuus näkyy myös kulttuurissa. Maanviljelyyn, lasinpuhallukseen ja hiilikaivoksiin liittyy omia perinteitään, ja amissit, somalit, arabit ja latinot ovat säilyttäneet omia tapojaan.Osavaltion nimikkopuu on ohionhevoskastanja, tunnuseläin valkohäntäpeura, kansallislintu punakardinaali, vihannes tomaatti, juoma tomaattimehu, kukka punainen neilikka ja villikukka isokolmilehti. Hevoskastanja oli aluksi Ohion osavaltionyliopiston urheilujoukkueiden symboli, mutta siitä on tullut koko osavaltion tunnuskuva. Kiiltävien hevoskastanjan hedelmien on ajateltu tuottavan onnea.
Akronin kaupungissa järjestetään vuosittain heinäkuussa mäkiautojen Amerikan mestaruuskilpailu. Vuonna 2013 kisa järjestettiin 76. kerran ja siihen osallistui 430 kilpailijaa.
Ohiolaisiin 1900-luvun kirjailijoihin kuuluvat Sherwood Anderson, Zane Grey, Louis Bromfield, James Thurber ja Nobelin palkinnon saanut Toni Morrison.Tunnettuja sinfoniaorkestereita ovat Clevelandin orkesteri ja Cincinnatin sinfoniaorkesteri. Cincinnatin sinfoniaorkesteri perustettiin 1895 ja järjestettiin uudelleen 1909 kapellimestari Leopold Stokowskin johdolla. Clevelandin orkesterin maineeseen vaikutti erityisesti George Szell, joka toimi 24 vuoden ajan orkesterin kapellimestarina ja taiteellisena johtajana. Cincinnatin ooppera perustettiin vuonna 1920, ja se on Yhdysvaltain toiseksi vanhin..Clevelandin kaupungissa toiminut DJ Alan Freed teki rock-musiikkia ja termiä ”rock and roll” tunnetuksi suuren yleisön piirissä. Hänen merkittävä työnsä vaikutti siihen, että Rock and Roll Hall of Fame päätettiin sijoittaa Clevelandiin.Ohion kuvataiteen varhaisin keskus oli Cincinnati, missä toimi nuoria maisema- ja muotokuvamaalareita jo 1840-luvulla. Kaupunkiin perustettiinkin ensimmäinen taidegalleria jo 1854, Cincinnatin taideakatemia 1869 ja Cincinnatin taidemuseo 1886. Tunnetuista yhdysvaltalaisista taidemaalareista kaupungissa vaikuttivat Hudson River -koulukunnan perustaja Thomas Cole ja Columbusissa syntynyt George Bellows.  Clevelandin taidemuseo kuuluu Yhdysvaltojen parhaimmistoon.
Yhdysvaltojen ensimmäinen baseballin ammattilaisjoukkue oli Red Stockings Ohion Cincinnatista. Myös amerikkalaisen jalkapallon pääsarjojen juuret ovat Ohiossa: Cantonissa perustettiin 1920 NFL-liigan edeltäjä The American Professional Football Association ja samana vuonna Daytonissa käytiin ottelu, jota pidetään kaikkien aikojen ensimmäisenä NFL-pelinä. Koska Ohiolla on ollut merkittävä asema NFL-liigan kehityksessä, Cantoniin avattiin vuonna 1983 sarjan kunniagalleria Pro Football Hall of Fame.Monet ohiolaiset urheilujoukkueet ovat menestyneet Pohjois-Amerikan pääsarjoissa:
Cincinnati Bengals on pelannut 11 kertaa amerikkalaisen jalkapallon NFL-liigan pudotuspeleissä ja kahdesti Super Bowlissa.
Columbus Blue Jackets pääsi jääkiekon NHL:ssä neljännesfinaaleihin vuonna 2009.
Columbus Crew voitti jalkapallossa MLS Cupin vuonna 2008.Ohiossa on kahdeksan yliopistojalkapallojoukkuetta NCAA:n I-A-divisioonassa. Ohion osavaltionyliopiston joukkue Ohio State Buckeyes football pelaa kotiottelunsa Ohio Stadiumilla, joka tunnetaan myös nimellä Horseshoe. Sinne mahtuu yli 102 000 katsojaa, joten se on Yhdysvaltojen neljänneksi suurin jalkapallokatsomo.
Yksilölajien urheilijoista tunnetuimpia ohiolaisia ovat Jack Nicklaus, joka on maailman menestyneimpiä golfaajia, ja nelinkertainen yleisurheilun olympiavoittaja Jesse Owens.Ohion kahdeksalla hevosradalla järjestetään  Englannintäysiveristen ja quarterhevosten laukkakilpailuita sekä peitsaus- ja ravikilpailuita  ympäri vuoden. Laukkaradoista vanhin on vuonna 1923 valmistunut Beulah Park Grove Cityssä.  Ohio State Racing Commission valvoo ja säätelee laukka- ja kilpa-ajourheilutoimintaa Ohion alueella ja on sitoutunut suojelemaan, säilyttämään ja edistämään hevosurheilua ja sen lähialoja. Delawaren kaupungissa järjestetään vuosittain Yhdysvaltain tärkein kolmivuotiaiden orien ja ruunien peitsauskilpailu Little Brown Jug.

Ohjelmatoimisto tarkoittaa liikeyritystä, joka tarjoaa esiintyjiä kuten viihdetaiteilijoita tai musiikkiyhtyeitä esimerkiksi tanssi- tai musiikkiravintoloille. Niiden etujärjestöön Suomen ohjelmatoimistot ja agentit ry. kuuluu lähes 60 yritystä. Ohjelmatoimisto hoitaa esiintyjien palkkioiden maksut, verot ja muut käytännön järjestelyt. Useimmiten ohjelmatoimisto laskuttaa joko esiintyjältä tai ravintolalta pienehkön palvelumaksun, jolla se rahoittaa omaa toimintaansa.

Ohta on japanilainen automerkki, jonka merkkisiä autoja valmistettiin vuosina 1934–1957. Autotehdas Ohta Jidosha oli Japanin suurimpia autojen valmistajia 1930-luvulla. Yritys oli perustettu vuonna 1922. Ohta-autojen valmistus alkoi 1934 ja loppui 1957, jolloin toinen japanilainen yritys Kurogane hankki sen omistukseensa ja lopetti autojen valmistuksen.
Yrityksen japaninkielinen nimi on オオタ自動車 (Ōta Jidōsha). Ensimmäinen malli oli pieni auto, jossa oli 736 cm³ rivinelonen. Sodan jälkeen Ohta valmisti pienikokoisia automalleja PA, OE, VK-2, PK-1 ja PE.
Vuonna 1954 Japanissa oli vain kolme autonvalmistajaa, Toyopet, Ohta ja Datsun. Nämä valmistivat tuolloin etupäässä pikkuautoja, joissa oli varsin heikko moottori Japanin verotuksesta johtuen. Japanilaisautojen laatu ei ollut vielä 1954 erityisen hyvä, mutta valtio pyrki kohentamaan autojen laatua tarkastamalla vientiin menevien autojen tasoa. 

Ohtaharan oireyhtymä on synnynnäinen neurologinen häiriö, johon kuuluu mm. epilepsiaa ja vaikeaa kehitysvammaisuutta. 
Ohtaharan oireyhtymä alkaa oireilla lapsen ensimmäisten elinkuukausien, monesti jopa ensimmäisten elinpäivien aikana, ja johtaa usein huomattavan ennenaikaiseen kuolemaan: monet menehtyvät jo kahden ensimmäisen elinvuotensa aikana.Ohtaharan oireyhtymä "löydettiin" vuonna 1976. Sairauden ei tiedetä olevan perinnöllinen. Oireyhtymää on havaittu esiintyvän jonkin verran enemmän pojilla kuin tytöillä.Ohtaharan oireyhtymä on hyvin harvinainen: on arvioitu, että noin 0,2 % kaikista epileptikkolapsista kärsii siitä.

Ohutkerroskromatografia eli ohutlevykromatografia (usein käytetään myös lyhennettä TLC, engl. Thin layer chromatography) on kromatografiamenetelmä, joka perustuu siihen, että tutkittava näyte kiinnitetään kiinteään faasiin (kromatografialevyyn) ja annetaan liikkuvan faasin (liuottimen) nousta sitä pitkin kapillaarivoimien avulla. Tutkittava seos liikkuu kromatografialevyn huokoisessa materiaalissa liuottimen eli eluentin tai ajoliuoksen avulla. Eri yhdisteet liikkuvat eri nopeuksilla johtuen niiden erilaisista vuorovaikutuksista liuottimen ja kromatografialevyn kanssa, jolloin ne erottuvat toisistaan. Ohutkerroskromatografian hyviä ominaisuuksia ovat erityisesti helppo toteutettavuus, huokea hinta, nopeus ja hyvä erotuskyky. Tämän vuoksi se on yksi käytetyimmistä kromatografisista menetelmistä seosten komponenttien määrittämiseen ja reaktioiden seurantaan.
Ohutkerroskromatografian historian voidaan katsoa alkaneeksi 1800-luvun loppupuolella. Alankomaalainen biologi M. W. Beijerinck tutki vuonna 1889 suolahappo- ja rikkihappoliuosten kulkeutumista ohuella gelatiinikerroksella ja huomasi niiden liikkuvan eri nopeuksilla. Suolahapon tunnistamiseksi hän lisäsi gelatiiniin hopeanitraattia ja rikkihapon tunnistamiseksi bariumkloridia. Toinen alankomaalainen biologi H. P. Wijsman kehitti Beijerinckin menetelmää ja käytti tutkimuksissaan analyyttien havaitsemiseen fluoresoivaa bakteerikantaa gelatiinikerroksessa. Tällä tavoin hän osoitti vuonna 1898, että maltaan diastaasi oli kaksi eri entsyymiä. Varsinaisesti ohutkerroskromatografian ensimmäisinä kehittäjinä pidetään kuitenkin Izmailovia ja Shraiberia, jotka vuonna 1938 esittivät idean käyttää komponenttien erottamiseen kiinteälle pinnalle sidottua adsorbenttia.Yhdysvaltalaiset J. E. Meinhard ja N. F. Hall kehittivät vuonna 1949 tekniikan, jossa he käyttivät seliittiä (piimaata) sitomaan alumiinioksidia kiinteällä levylle. Tätä tekniikkaa he käyttivät erottamaan toisistaan muun muassa metallikationeja ja eteerisiä öljyjä. 1950- ja 1960-lukujen aikana Justus G. Kirchner kehitti ohutkerroskromatografian tekniikoita ja esitteli muun muassa kaksiulotteisen ohutkerroskromatografian ja menetelmiä ohutkerroskromatografian käyttämiseen reaktioiden seurantaan. Menetelmän yleistymisen kannalta merkittävää työtä teki Stahl 1950-luvun lopulla, kun hän kehitti helpon levyjen pinnoitusmenetelmän ja osoitti, että TLC:n avulla avulla voitiin helposti suorittaa useita erilaisia erotuksia. Kaupalliset pinnoitetut kromatografialevyt ilmestyivät vuonna 1961.Uusimmat menetelmän kehityskohteista liittyvät kiraalisten molekyylien enantiomeerien erottamiseen toisistaan. Tämä perustuu erityiseen syklodekstriinipinnoitteeseen. Menetelmää on tutkittu muun muassa lääkeaineiden biologisesti aktiivisten enantiomeerien erottamiseen tehottomista isomeereista, käänteisfaasitekniikoihin ja stationäärifaasiseoksia sisältäviin ohutkerroskromatografialevyihin.
Kuten muissakin kromatografisissa menetelmissä, komponenttien erottuminen perustuu seoksen yhdisteiden, paikallaan olevan faasin eli stationäärifaasin ja liikkuvan faasin, jota kutsutaan myös ajoliuokseksi tai eluentiksi, välisiin vuorovaikutuksiin. Komponentit liikkuvat stationäärifaasin pinnalla eri nopeuksilla. Nopeuserot johtuvat komponenttien ja faasien välisistä Van der Waalsin voimista, dipoli-dipolivuorovaikutuksista, molekyylien välisistä vetysidoksista ja kemisorptiosta. Stationäärifaasi on tyypillisesti polaarinen silikageeli- tai alumiinioksidikerros. Tällöin polaariset yhdisteet kulkeutuvat liikkuvan faasin mukana lyhyemmän matkan samassa ajassa kuin poolittomammat (rasvaliukoisemmat) yhdisteet. Polaarisempaa liuotinta käytettäessä myös poolisten (vesiliukoisten) yhdisteiden kulkemat matkat pitenevät.Ohutkerroskromatografia muistuttaa siis toiminnaltaan paperikromatografiaa. Erona on vain se, että kiinteänä faasina ohutkerroskromatografiassa toimii paperin sijasta hienojakoinen jauhe, kuten selluloosa tai silikageeli. Jauhe tai geeli on sidottu tasaisena, ohuena kerroksena esimerkiksi lasi-, muovi- tai alumiinilevyn pintaan.Tärkeä suure ohutkerroskromatografiassa on retentiota kuvaava Rf-arvo, joka määritellään seuraavasti:
    {\displaystyle \mathbb {R} _{f}={\frac {\mbox{Tutkittavan yhdisteen kulkema matka perusviivasta mitattuna }}{\mbox{Eluenttirintaman kulkema matka perusviivasta luettuna}}}}
  Tämän perusteella komponentti voidaan tunnistaa, mutta Rf-arvo ei ole komponentin absoluuttinen arvo, vaan riippuu ajoliuoksen koostumuksesta, lämpötilasta ja ajoastian koosta. Arvo vaihtelee 0–0,999 välillä. Tyypillisesti liuotinsysteemin valinnalla arvoksi pyritään saamaan 0,2–0,4.Kahden eri komponentin erottumista toisistaan kuvaa resoluutio Rs, joka määritellään kahden eri aineen täplän keskipisteen välisen matkan x ja täplien keskimääräisen halkaisijan suhteena. Jos arvo on 1, ovat komponentit erottuneet toisistaan melko hyvin.:
Alla olevassa kuvasarjassa on esitetty vihreiden lehtien eri värikomponenttien erottuminen ohutlevykerroskromatografiassa.
Yleisin stationäärifaasi ohutkerroskromatografiassa on silikageeli, joka valmistetaan levyn pinnalle hydrolysoimalla polypiihappoja emäksisellä tai happamalla liuoksella. Kerroksen paksuus on tyypillisesti 0,25 millimetriä ja hiukkaskoko 5–25 mikrometriä. Korkean suorituskyvyn ohutkerroskromatografiassa eli HPTLC:ssä hiukkaskoko on pienempi kuin tavallisessa ohutlevykromatografiassa. Silikageeli on hivenen hapanta. Silikageelin joukkoon voidaan lisätä apuaineita, kuten sinkkisilikaattia, joka fluoresoi, kun sitä valaistaan UV-valolla, jonka aallonpituus on 254 nanometriä. Näytetäplät näkyvät tummina fluoresoivalla levyllä.Alumiinioksidi on hieman emäksistä, joten emäksiset yhdisteet kulkeutuvat ja erottuvat siinä paremmin kuin silikageelilevyillä. Alumiinioksidi adsorboi orgaanisia yhdisteitä melko voimakkaasti. Se adsorboi myös vettä, joten levyt usein aktivoidaan ennen käyttöä 125–150 °C lämpötilassa, jolloin vesi poistuu ja adsorptiopaikat vapautuvat.Piimaa eli seliitti on fossiloituneiden piilevien jauhettua kuorta. Se on hyvin hienojakoista, mutta adsorptiokyky on melko heikko. Tyypillisesti sitä käytetään yhdessä muiden adsorbenttimateriaalien kanssa stationäärifaasina.Mikrokiteistä tai jauhettua selluloosaa voidaan käyttää myös stationäärifaasina. Parhaiten selluloosaa stationäärifaasinaan sisältävät ohutkerroskromatografialevyt soveltuvat hydrofiilisten yhdisteiden, kuten sokereiden ja aminohappojen, erottamiseen. Selluloosa voi olla myös muunneltua, kuten karboksimetyyli-, dietyyliaminoetyyli- tai polyetyleeni-imiiniselluloosaa.Polyamidien, kuten polykaprolaktaamin ja Nylon 6.6:n, käyttö stationäärifaasina on yleistynyt. Niillä muuten heikosti erottuvat fenolit erottuvat hyvin. Näitä levyjä käytettäessä myös vesi sopii ajoliuokseksi.Ohutkerroskromatografia voidaan suorittaa myös käänteisfaasikromatografiana, jolloin stationäärifaasi on pooliton (rasvaliukoinen) ja eluentti poolinen (vesiliukoinen). Nämä levyt sisältävät stationäärifaasinaan silikaa, joka on tehty sisältämään poolittomia silyylieetteriryhmiä käsittelemällä sitä diklooridimetyylisilaanilla.Hyvin valikoivia ohutkerroskromatografialevyjä ovat ioninvaihtokerroksen tai syklodekstriiniä sisältävät levyt. Ioninvaihtostationäärifaasi sopii hyvin sekä orgaaniseen että epäorgaaniseen faasiin. Syklodekstriini on rengasmainen molekyyli, jonka onkaloon toinen enantiomeereista pidättyy paremmin kuin toinen ja näin ne erottuvat. Menetelmää käytetään erityisesti lääkeaineiden optisen puhtauden varmistamiseen.
Eluentin eli liuottimen valinta on ohutlevykerroskromatografiassa tärkeää, koska se vaikuttaa suuresti komponenttien erottumiseen ja käytössä on suuri määrä erilaisia liuottimia ja niiden seoksia. Polaaristen (vesiliukoisten) yhdisteiden erottamiseen käytetään vahvasti polaarisia ajoliuoksia, kun poolittomille (rasvaliukoisille) yhdisteille myös pooliton liuotin on yleensä paras vaihtoehto. Yleisliuottimena ohutkerroskromatografiassa käytetään dikloorimetaania tai etyyliasetaattia. Muita usein käytettyjä ajoliuoksia ovat metanoli, heksaani ja petrolieetteri sekä näiden seokset eri suhteissa, joissa on pooliton ja polaarisempi komponentti.Eluentin vahvuutta kuvaava parametri E0 kuvaa ajoliuoksen adsorptioenergiaa adsorbenttiyksikköä kohden. Mitä suurempi arvo on, sitä suurempia ovat myös komponenttien Rf-arvot. E0-arvot ovat suurempia poolisilla kuin poolittomilla eluenteilla. Voimakkailla eluenteilla Rf-arvot ovat suurempia kuin heikommilla liuottimilla, mutta myös erottuminen voi olla huonompaa. Resoluutio voi parantua, jos käytetään proottisia ajoliuoksia, jotka voivat muodostaa vetysidoksia. Jos näyte liikkuu levyllä huonosti, käytetään polaarisempaa ajoliuosta ja jos Rf-arvo on liian suuri, lisätään ajoliuokseen poolitonta liuotinta tai vaihdetaan koko ajoliuos poolittomampaan.
Ohutkerroskromatografia suoritetaan eli ajetaan sille tarkoitetussa, tyypillisesti lasisessa, astiassa. Näyte lisätään ohuella kapillaariputkella noin viisi senttimetriä korkealle levylle hieman alareunan yläpuolelle ja levy asetetaan astiaan, jonka pohjalla on eluenttikerros. Astiassa voidaan käyttää suodatinpaperia eluentin höyrynpaineen tasaamiseksi. Eluentin annetaan nousta levyä pitkin ylös, minkä jälkeen levy visualisoidaan.
Levy voi olla myös pyöreä, jolloin kromatografia suoritetaan sitä varten kehitetyssä laitteistossa. Näyte lisätään levylle ja eluentti kulkee joko keskeltä reunoille tai reunoilta keskelle, jolloin komponentit erottuvat rengasmaisina vyöhykkeinä.
Kaksiulotteisessa ohutkerroskromatografiassa ensimmäinen ajo suoritetaan normaalisti ja komponentit erottuvat pystysuorassa suunnassa. Tämän jälkeen eluentin annetaan haihtua levyltä ja suoritetaan toinen ajo asettaen tällä kertaa levy poikittain ajoastiaan. Näin saadaan tietoa esimerkiksi näytekomponenttien mahdollisesta hajoamisesta kromatografian suorituksen aikana. Toinen ajo voidaan suorittaa myös eri eluentissa tai levylle voidaan lisätä vertailuyhdisteitä ennen toista ajoa.
Ohutkerroskromatografiaa voidaan suorittaa myös käänteisfaasikromatografiana. Siinä stationäärifaasi on pooliton ja eluentti poolinen. Käänteisfaasikromatografian etuna ovat normaaliin ohutkerroskromatografiaan verrattuna parempi valikoivuus, parempi polaarittomien yhdisteiden erottuminen, helpompi näytteen puhdistus ja levyn aktivoinnin tarpeettomuus.
Erityisesti orgaaniset yhdisteet ovat usein värittömiä, joten niiden paikantamiseksi TLC-levyllä täytyy käyttää havaitsemiskeinoja, jotka voidaan jakaa kahteen ryhmään, näytettä tuhoamattomiin ja analyytin kanssa tapahtuvaan reaktioon perustuviin menetelmiin. Näytettä voidaan tutkia UV-valon alla, jolloin eräät yhdisteet fluoresoivat. Tyypillisimmät UV-lampun intensiteettimaksimit ovat aallonpituuksilla 254 ja 366 nanometriä. Jodilla värjäys voi olla analyytistä riippuen joko sitä tuhoamaton tai sen kanssa reagoiva. Jodivärjäyksessä kromatografialevy asetetaan kammioon, jossa on jodihöyryä. Orgaaniset yhdisteet absorboivat jodia voimakkaammin kuin levy ja näkyvät tummanruskeina täplinä vaaleamman ruskealla levyllä. Jos jodi ei ole reagoinut analyytin kanssa, voidaan käyttää myös muita valikoivampia värjäysmenetelmiä, kun jodi on haihdutettu levyltä.Komponenttien havaitsemiseen voidaan käyttää myös värjäysreagensseja, jotka reagoivat analyytin kanssa muodostaen värillisen yhdisteen. Alla olevassa taulukossa on esitetty yleisimmin käytettyjä värjäysaineita.
Ohutkerroskromatografiaa käytetään epäorgaanisessa analytiikassa erottamaan erityisesti metallikationeja seoksesta. Ensimmäisenä tähän tarkoitukseen menetelmää käyttivät Meinhard ja Hall, jotka erottivat näin rauta- ja sinkkikationeja seoksesta. Menetelmää käytetään muun muassa kivi-, maaperä-, teollisuus- ja jätevesinäytteiden tutkimiseen. Myös metallien läsnäoloa biologisissa näytteissä ja lääkeaineissa voidaan tutkia.
Orgaanisessa analyysissä ohutlevykromatografiaa käytetään useisiin eri tarkoituksiin. Tärkeimmät ovat seoksessa olevien komponenttein määrän selvittäminen, analyytin puhtauden määrittäminen ja reaktioiden seuranta. Ohutkerroskromatografialla voidaan esimerkiksi määrittää, onko näyte riittävän puhdasta herkempää kaasukromatografia- tai HPLC-analyysiä varten.
Ohutkerroskromatografiaa käytetään usein erityisesti orgaanisten reaktioiden etenemisen seuraamiseen. TLC-levylle asetetaan ohuella kapillaarilla kolme täplää: yksi täplä on reaktiota rajoittavalle lähtöaineelle, toinen lähtöaineen ja reaktioseoksen niin kutsuttu ”co-spot” ja kolmas reaktioseoksesta otettava näyte. Jos ohutkerroskromatografian ajon jälkeen levyllä ei erotu reaktioseoksesta otetussa näytteessä lähtöaineen täplää, on reaktio päättynyt.
Ohutkerroskromatografia on nopea ja helppo tekniikka orgaanisten reaktioiden seurantaan, mutta muita menetelmiä käytetään yha enemmissä määrin. Kaikki yhdisteet eivät erotu kovin hyvin ohutkerroskromatografialla ja tällöin käytetään yleensä HPLC-laitteistoa tai helposti haihtuvilla yhdisteillä kaasukromatografiaa. HPLC on hitaampi menetelmä kuin ohutkerroskromatografia, mutta kaasukromatografia on lähes yhtä nopea. Näiden etuna on myös se, että niitä voidaan käyttää myös kvantitatiivisen analyysiin eli määrittämään tuotteiden konsentraatioita näytteissä. Hyvin pienen mittakaavan reaktioissa edistymisen seurantaan voidaan käyttää myös NMR-spektrometriä.
Ohutkerroskromatografian etuja ovat helppo tekniikka, jossa ei vaadita erikoislaitteistoja, helppo näytteenkäsittely, menetelmän nopeus, halvat käyttökustannukset, pieni näytemäärän tarve ja vähäinen liuottimien kulutus. Paperikromatografiaan verrattuna menetelmä on nopeampi ja erotuskyvyltään parempi. Kaasukromatografia ja HPLC ovat ohutkerroskromatografiaa parempia erotuskyvyltään ja vähemmän alttiita olosuhteiden vaikutuksille ja niissä on helpommin mahdollisuus kvantitatiiviseen analyysiin. Ne vaativat kuitenkin huomattavasti kalliimpia laitteistoja.
J. Leonard, B. Lygo & G. Procter: Advanced Practical Organic Chemistry.    Taylor & Francis, 1998. ISBN 0-7487-4071-6.    (englanniksi)
A. Braithwaite,F. J. Smith: Chromatographic methods.    Springer, 1996. ISBN 978-0-7514-0158-5.  Kirja Googlen teoshaussa.  (englanniksi)
Ali Mohammad: ”21. Inorganic and Organometallic Compounds”, Handbook of Thin-Layer Chromatography.    CRCPress, 2003. ISBN 978-0824748661.  Kirja Googlen teoshaussa.  (englanniksi)
Kimberly S. Cleaves & Mark S. Lesney: Capitalizing on Chromathography.  Enterprize of Chemical Sciences, 2005, s. 75–79.   American Chemical Society. Artikkelin verkkoversio (PDF). (englanniksi)
Joseph Sherma & Gertrud Morlock: Capitalizing on Chromatography.  Journal of Planar Chromatography, 2008, 21. vsk, nro 6, s. 75–79.   American Chemical Society. doi:10.1556/JPC.21.2008.6.15. Artikkelin verkkoversio. (englanniksi)
Joseph C. Touchstone: Thin layer chromatography, Ullmann's Encyclopedia of Industrial Chemistry, John Wiley & Sons, New York, 2002. ISBN 978-3527306732. DOI:10.1002/14356007.b05_301.  Teoksen verkkoversio
John C. Gilbert,Stephen F. Martin: Experimental Organic Chemistry.    Cengage Learning, 2010. ISBN 978-1439049143.  Kirja Googlen teoshaussa.  (englanniksi)
Jerry R. Mohrig, Christina Noring Hammond & Paul F. Schatz: Techniques in Organic Chemistry.    W. H. Freeman, 2006. ISBN 978-0716769354.  Teoksen verkkoversio.  (englanniksi)

Oikeustiede (juridiikka) on tiede, jonka tehtävänä on oikeusjärjestyksen sisällön tutkiminen ja sen systematisointi eli oikeudellisen informaation jäsentäminen hallittavaan muotoon. Tämän lisäksi oikeustieteen tehtävänä on tuottaa tulkintasuosituksia oikeudellisiin ongelmiin. Näihin tulkintasuosituksiin on puolestaan mahdollista vedota sallittuina oikeuslähteinä tuomioistuimissa. 
Muun tieteellisen tutkimuksen tavoin myös oikeustieteellinen tutkimus perustuu teoreettisesti yleisen filosofian perustutkimukseen. Oikeusfilosofian tutkimuskohteet ovat monin osin samat kuin esimerkiksi moraalifilosofian. Oikeustiedettä ei kuitenkaan voida pitää yhteiskuntatieteenä, sillä se tarkastelee oikeusjärjestystä normikokonaisuutena eikä yhteiskunnallisena ilmiönä.Käytännöllisellä, pragmaattisella tasolla oikeustiede jaetaan perinteisesti
julkisoikeuteen, joka tutkii valtion suhdetta kansalaisiinsa ja toisiin valtioihin sekä valtioelinten välisiä suhteita, sekä
siviili- eli yksityisoikeuteen, joka tutkii yksilöiden ja yhteisöjen välisiä oikeudellisia suhteita.Yksityisoikeuteen liittyviä oikeustieteen tutkimuskohteita ovat muun muassa varallisuusoikeus, kauppaoikeus, perhe- ja jäämistöoikeus, kansainvälinen yksityisoikeus ja työoikeus. Julkisoikeuteen liittyviä ovat esimerkiksi valtiosääntöoikeus, hallinto-oikeus ja finanssioikeus. Myös rikos- ja prosessioikeus voidaan systematisoida osaksi julkisoikeutta.Lisäksi usein puhutaan oikeuden yleistieteistä, joissa oikeutta tarkastellaan muiden tieteenalojen tarjoamien välineiden avulla. Tällaisia ovat esimerkiksi kriminologia, oikeuden ja sukupuolen tutkimus, oikeusfilosofia, oikeushistoria, oikeussosiologia sekä oikeustaloustiede.
Oikeustiedettä opiskelleet voivat toimia monenlaisissa tehtävissä. Yleisiä ammattinimikkeitä ovat muun muassa juristi, asianajaja, hallintojohtaja, palvelupäällikkö ja henkilöstöpäällikkö. Suurin osa on töissä yrityksissä tai valtiolla.
Aarnio, Aulis & Uusitupa, Timo (toim.): Oikeusvaltio.   Helsinki: Lakimiesliiton kustannus, 2002. ISBN 952-14-0548-1.    
Tuori, Kaarlo: Foucault’n oikeus: Kirjoituksia oikeudesta ja sen tutkimisesta.   Helsinki: WSOY lakitieto, 2002. ISBN 951-670-072-1.    
Tuori, Kaarlo: Oikeus, valta ja demokratia.   Helsinki: Lakimiesliiton kustannus, 1990. ISBN 951-640-484-7.    
Turunen, Riitta (toim.): Naisnäkökulmia oikeuteen.   Helsinki: Gaudeamus, 1992. ISBN 951-662-550-9.    

Öinen ratsastus ja auringonnousu sijoittuu Sibeliuksen elämässä aikaan, jolloin hän oli juuri toipunut kurkun kasvaimen leikkauksesta ja sairaudestaan pelästyneenä luopunut kokonaan alkoholin ja tupakan käytöstä. Teoksen kantaesitys Pietarissa vuoden 1909 tammikuun alussa ei ollut menestys. Kapellimestari Aleksandr Ziloti ei saanut teoksesta otetta, ja hän oli myös tehnyt siihen lyhennyksiä, ja useimmissa lehdissä teosta arvosteltiin tylysti. Säveltäjä Aleksandr Glazunov sen sijaan sanoi sävellystä harjoituksissa "hyvin kauniiksi".Sibelius kuvaa ratsastusta teoksessa pikemmin rytmisellä karakteristisuudella kuin hivelevillä soinneilla. Lyömäsoittimia hän käyttää useita mutta on jättänyt harpun pois. Ratsastusta edustaa trokeerytmin hallitsema allegro, joka soljuu siirtymävaiheen kautta largoon, auringonnousuun, joka rakentuu kahdesta teemasta. Erik Tawaststjernan sanoin lopun täyteläinen vaskivoittoinen orkesterikudos on "naturalistista, primitivististä impressionismia – kaukana Debussystä: boreaalisen ihmisen valonpalvonnan heijastusta".

Oiva Jalmari Somppi (käytti Saksassa peitenimeä Hjalmar Mattsson, 24. tammikuuta 1892 Kauhava – 18. maaliskuuta 1987 Jyväskylä) oli suomalainen jääkärikapteeni. Hän oli sotilaskoulutuksensa ensimmäisen maailmansodan aikana Saksassa saanut jääkäri. Tulikasteensa hän sai Suomen sisällissodassa Tampereella vuonna 1918 Valkoisen armeijan riveissä. Hän osallistui myös vapaaehtoisena Viron vapaussotaan.
Somppin vanhemmat olivat maanviljelijä Matti Somppi ja Amalia Autio. Hänet vihittiin avioliittoon vuonna 1932 Siiri Johanna Fagerströmin kanssa. Hän kirjoitti ylioppilaaksi Lapuan yhteiskoulusta vuonna 1912 ja liittyi Etelä-Pohjalaiseen osakuntaan. Opintojaan hän jatkoi Helsingin yliopiston filosofisen tiedekunnan historiallis-kielitieteellisellä osastolla ja suoritti filosofian kandidaattitutkinnon vuonna 1917 ja maisteritutkinnon vuonna 1919. 
Somppi kuului jääkäriliikkeessä osakuntain väliseen aktiiviseen ylioppilasvaltuuskuntaan ja toimi vuonna 1917 A.K:n matka-asiamiehenä. Lopulta hän liittyi vapaaehtoisena Saksassa sotilaskoulutusta antavaan Jääkäripataljoona 27:n täydennysjoukkoon 26. lokakuuta 1917, josta hänet siirrettiin pataljoonan 1. konekiväärikomppaniaan 17. marraskuuta 1917 alkaen. 
Somppi saapui Suomeen (Vaasaan) jääkäreiden pääjoukon mukana jefreitteriksi ylennettynä 25. helmikuuta 1918. Hänet komennettiin Suomen sisällissotaan kiväärinjohtajaksi 1. Jääkärirykmentin 1. jääkäripataljoonan konekiväärikomppaniaan, josta hänet siirrettiin 13. maaliskuuta 1918 alkaen 3. jääkäripataljoonan konekiväärikomppaniaan. Hän osallistui sisällissodan taisteluihin Tampereella, jossa hän haavoittui 4. huhtikuuta 1918.
Somppi siirtyi sisällissodan jälkeen 30. syyskuuta 1918 alkaen vääpeliksi Suomen valkoisen kaartin 1. konekiväärikomppaniaan, josta hänet siirrettiin 8. lokakuuta 1918 alkaen Helsingin etappipataljoonaan ja komennettiin edelleen kirjuriksi Sotaministeriöön. Lopullisen siirron Sotaministeriöön hän sai 13. tammikuuta 1919. Hän erosi armeijasta jo vuoden 1919 helmikuussa, vain voidakseen osallistua Viron vapaussotaan. Virossa hänet sijoitettiin suomalaisten vapaajoukkojen päällikön esikuntaan. Viron vapaussodasta palattuaan hän astui takaisin armeijan palvelukseen 1. toukokuuta 1919 alkaen, jolloin hänet sijoitettiin Kadettikoulun adjutantiksi ja rahastonhoitajaksi. Kadettikoulusta hänet siirrettiin 1. lokakuuta 1919 alkaen Suomen valkoiseen kaartiin, missä hän toimi Vöyrin pataljoonan konekiväärikomppanian nuorempana upseerina ja 15. maaliskuuta 1920 – 3. kesäkuuta 1920 välisenä aikana Lapuan pataljoonan konekiväärikomppanian päällikkönä. Somppi erosi toistamiseen armeijasta 2. syyskuuta 1920 ja siirtyi Suojeluskuntajärjestön palvelukseen, jossa hänet sijoitettiin paikallispäälliköksi Kotkan suojeluskuntaan, jossa hän palveli 31. lokakuuta 1921 saakka. Suojeluskuntatyön ohella hän työskenteli konttoriapulaisena Kansallis-Osake-Pankin Kotkan konttorissa 1. lokakuuta 1921, jolloin hän siirtyi konttorikirjuriksi Suomen pankin Kuopion konttoriin ja työskenteli konttorissa 1. lokakuuta 1928 saakka. Kuopiosta hän muutti Jyväskylään, jossa hän työskenteli Suomen pankin Jyväskylän konttorin kassanhoitajana 6. maaliskuuta 1935 saakka, jolloin hänet nimitettiin konttorin johtajaksi ja oli johtajana vuoteen 1958 saakka. 
Somppi osallistui talvisotaan siviilitehtäviensä ohella, myös 30. Sotasairaalan sairastarkastustoimikunnan puheenjohtajana. Jatkosodan puhjettua hän toimi aluksi siviilitehtävässään, mutta komennettiin myöhemmin pataljoonan komentajaksi Jalkaväenkoulutuskeskus 9:ään. Koulutuskeskuksesta hänet siirrettiin päällikön apulaiseksi Sotavankileiri 21:een. Hänet siirrettiin myöhemmin Sotavankileiri 6:een, josta hän palasi takaisin Sotavankileiri 21:een, jossa hän otti vastaan päällikön tehtävät. Hänet vapautettiin vuonna 1942 aseellisesta palveluksesta ikänsä takia. Myöhemmin hän palasi siviilitoimeensa Suomen pankkiin ja toimi samalla Enso Gutzeit Oy:n Parviaisen tehtaitten valvonta - ja tilintarkastajana vuoteen 1962 saakka. 
Puolustusministeriön Sotahistoriallisen toimiston julkaisuja IV, Suomen jääkärien elämäkerrasto, WSOY Porvoo 1938.
Sotatieteen Laitoksen Julkaisuja XIV, Suomen jääkärien elämäkerrasto 1975, Vaasa 1975 ISBN 951-99046-8-9.

OK Computer on englantilaisen Radiohead-yhtyeen vuonna 1997 julkaisema albumi. Albumia on vuoteen 2007 mennessä myyty Britanniassa kolminkertaiseen platinalevyyn ja Yhdysvalloissa kaksinkertaiseen platinalevyyn oikeuttava määrä. Monet Radioheadin ihailijat pitävät albumia yhtyeen tuotannon kohokohtana varsinkin sen monipuolisuuden takia. Se sisältää klassikoiksi muodostuneet kappaleet "Paranoid Android", "Karma Police" ja "No Surprises", jotka julkaistiin myös singleinä. Niistä tehtiin myös musiikkivideot.
Albumi äänitettiin maaseudulla Oxfordshiressä ja Bathissa Englannissa tuottaja Nigel Godrichin kanssa. Hän on tuottanut myös yhtyeen kaiken myöhemmän materiaalin. OK Computerin äänimaailmaa dominoi kitara, mutta se eroaa selvästi 1990-luvun brittipopista ja vaihtoehtorockista. Albumi rakensi pohjaa yhtyeen myöhemmälle kokeelliselle musiikkityylille. Albumin kannen ovat suunnitelleet yhtyeen laulaja Thom Yorke ja taiteilija Stanley Donwood. Kansikuvituksen teemoja ovat konsumerismi, sosiaalinen erakoituminen ja poliittinen pysähtyneisyys, vaikka OK Computer ei olekaan varsinaisesti konseptialbumi.Kriitikot ovat arvioineet OK Computeria yleensä erittäin myönteisesti. Albumia on usein kutsuttu Radioheadin parhaaksi ja sitä on pidetty joskus jopa 1990-luvun tärkeimpänä populaarimusiikin albumina. Levy valittiin vuonna 1998 Grammy-palkintogaalassa parhaaksi vaihtoehtomusiikkialbumiksi, ja se oli ehdolla myös vuoden albumiksi.
Radioheadin edellinen albumi The Bends oli menestys, joten levy-yhtiö EMI antoi yhtyeelle vapaat kädet seuraavan albumin nauhoittamiseen ja hyväksyi tuottajaksi tuolloin vielä tuntemattoman Nigel Godrichin. Godrich oli auttanut John Leckietä, The Bendsin tuottajaa. Lisäksi hän oli jo tuottanut muutamia Radioheadin singlejen B-puolia sekä vuoden 1995 singlen "Luckyn", jonka tuotto meni hyväntekeväisyyteen. Yhtye oli alkanut vihata tavallisia äänitysstudioita, joten basisti Colin Greenwood kertoi, että yhtye halusi äänittää albuminsa itse kaupungin ulkopuolella.Radiohead ei uskonut, että seuraava albumi voisi menestyä paremmin kuin The Bends. Kitaristi Jonny Greenwood kertoi yhtyeen tehneen jo toisen albuminsa tavalla, jolla itse halusi, ja se viehätti suurta yleisöä. Siksi yhtye halusi tehdä niin toistekin. Yhtye halusi kuitenkin muuttaa musiikkityyliään ja sanoituksiaan. Rumpali Phil Selwayn mukaan "The Bends oli itsetutkistelua  ... Sitä oli hirveän paljon. Olisi ollut erittäin pitkästyttävää tehdä samalla tavalla toisen kerran."
Alkuvuodesta 1996 "Canned Applause", entinen omenavaja lähellä Didcotia, Oxfordshirea, oli kunnostettu harjoittelua ja nauhoitusta varten. Se oli ensimmäinen kerta, kun Radiohead yritti äänittää muualla kuin studiossa. Colin Greenwood kertoi yhtyeen ostaneen 140 000 dollarin edestä välineitä, joilla he nauhoittaisivat albumin. Noin 35 prosenttia albumista nauhoitettiin harjoitustilassa, jossa ei ollut käymälää tai juoksevaa vettä. Canned Applause sijaitsee keskellä maaseutua, ja yhtyeen piti ajaa kaupunkiin löytääkseen edes syötävää. Neljä siellä äänitettyä kappaletta julkaistiin albumin lopullisessa versiossa: "Subterranean Homesick Alien", "Electioneering", "No Surprises" ja "The Tourist".
Radiohead piti nauhoituksessa lyhyen tauon heinäkuussa ja elokuussa 1996 ja lähti kiertueelle. He esiintyivät monilla Euroopan festivaaleilla ja soittivat uusia kappaleita ensimmäistä kertaa yleisölle, esimerkiksi "Airbagin". Yhtye soitti myös varhaisia versioita sellaisista kappaleista kuin "Paranoid Android", "Let Down", "Climbing Up the Walls" ja "Karma Police", kun se oli Alanis Morissetten lämmittelijänä Pohjois-Amerikassa. "Paranoid Androidin" huhuttiin kehittyneen "14-minuuttisesta, pitkän urkusoolon sisältävästä kappaleesta" lyhyemmäksi, albumilla kuultavaksi versioksi kesän 1996 aikana. Yorke kertoi, että kun he esiintyivät eräällä keikalla 10 000 hengen yleisölle, ihmiset eivät tuntuneet kovin kiinnostuneilta. Sen takia kappaleita piti tiivistää. Kappaleisiin vaikutti myös se, että niitä soitettiin valtavissa, steriileissä betonirakennuksissa.Radiohead palasi nauhoittamaan Godrichin kanssa syyskuussa. Yhtye muutti St. Catherine's Courtiin, vanhaan kartanoon Bathin lähellä. Kartanon omisti näyttelijä Jane Seymour, ja siellä OK Computer saatiin valmiiksi ilman levy-yhtiön painostusta. Yksi ensimmäistä valmiiksi saaduista kappaleista oli "Exit Music (For a Film)", jonka oli tilannut ohjaaja Baz Luhrmann myöhemmin samana vuonna ilmestyneeseen elokuvaansa Romeo + Juliet. Jonny Greenwood sanoi, että studiokokemus oli mahtava. Yhtye oli kasvanut yhteen, ja he olivat tekemässä levyä syrjäseudulla keskenään, ilman studiotyöntekijöitä.
Yhtye käytti hyväkseen talon eri huoneita, ja eristyksissä ulkomaailmasta he saattoivat työskennellä joustavasti ja spontaanisti mihin aikaan tahansa. Kitaristi Ed O'Brien kertoi: 
»Suurin paine oli itse asiassa sen [albumin] tekeminen valmiiksi. Meille ei ollut annettu mitään deadlinea, ja meillä oli täysi vapaus tehdä mitä halusimme. Me viivyttelimme, koska olimme vähän peloissamme sen valmistumisesta.» (Ed O'Brien) Yhtye halusi kuitenkin uuden levyn ilmestyvän kesällä. Nauhoitukset valmistuivatkin tammikuussa 1997, ja maaliskuuhun 1997 mennessä levy oli myös miksattu Abbey Roadin studioilla.
Rumpali Selway on kertonut, että kun Radiohead toimitti albumin materiaalin Capitolille, levy-yhtiössä ei ensiksi pidetty siitä ja sen ajateltiin olevan "kaupallinen itsemurha". Myös yhtyettä itseään huolestutti, miten levy otetaan vastaan. Jonny Greenwoodin mukaan levy-yhtiössä oli arvioitu etukäteen, kuinka paljon levyä voitaisiin myydä. "Kun he olivat kuulleet sen, luulen että he leikkasivat arvion puoleen tai neljäsosaan."
Levy-yhtiön mielestä albumilla ei ollut mitään singleksi kelpaavaa kappaletta, mutta Radiohead valitsi kuusi- ja puoliminuuttisen "Paranoid Androidin" ensimmäiseksi singleksi. Se sijoittui Britanniassa kolmanneksi, mikä oli Radioheadin parhain listasijoitus siihen mennessä. Toisaalta radiossa ei soitettu kappaletta juurikaan, koska se on pitkä eikä siitä ole erillistä radiosoittoon tarkoitettua versiota.
Myöhemmät singlet "Karma Police" ja "No Surprises" eivät sijoittuneet listoilla yhtä korkealle, mutta nekin olivat Britanniassa kymmenen parhaan joukossa. "Karma Policesta" tuli hitti Yhdysvalloissa alternative- ja modern rock -radiokanavilla. Se on yksi yhtyeen suurimmista hiteistä Amerikassa "Creepin" jälkeen. Kaikista albumin singleistä tehtiin myös musiikkivideot.
Yhtye antoi tunnustusta levy-yhtiölle albumin markkinoinnista. Parlophone teki epätavallisen mainoskampanjan, sillä se julkaisi tärkeissä brittiläisissä sanomalehdissä kokosivun mainoksia ja teki suuria ulkomainoksia metroasemille. Mainoksissa oli kirjoitettu kappaleen "Fitter Happier" sanat suurin mustin kirjaimin valkoiselle taustalle. Amerikassa Capitol Recordsin johtaja Gary Gersh kertoi albumin mainoskampanjasta: "Me emme luovuta ennen kuin he ovat maailman suurin yhtye."Radiohead piti albumista vielä nauhoitusvaiheen alussa, mutta ajan mittaan yhtye tuli epävarmaksi. Kun nauhat sitten lähetettiin levy-yhtiöille, joilta tuli kritiikkiä, yhtye hermostui. Yhtyeen kitaristi Ed O'Brien on jälkikäteen sanonut, että albumin suosio todistaa sen, että myös valtavirran musiikki voi olla "vaikeaa".
Levyn äänimaailmassa orgaanisuus ja synteettisyys yhdistyvät omintakeisella tavalla. Yleistunnelma on alakuloinen ja eteerinen, jopa hypnoottinen. Samalla tilaa jää kuitenkin välillä jopa huolettoman kuuloisille riffeille ja maanisille kitarapyörteille.
Yorke sanoi, että kun yhtye teki OK Computeria, se halusi saada levylle tietyn tunnelman. 
»Tunnelman, joka on ehkä hieman tyrmistyttävä, kun sen kuulee ensi kertaa, mutta vain yhtä tyrmistyttävä kuin (Beach Boysin) Pet Soundsissa... ja sellaisilla säveltäjillä kuten Pendereckillä, joiden musiikki on sellaista tunnelmallista, atonaalista kummallista kamaa. Me emme kuunnelleet yhtään pop-musiikkia, mutta emme siksi että vihaisimme pop-musiikkia — vaan, koska me olimme tekemässä sitä... Miles Davisin Bitches Brew oli lähtökohta, se miltä asioiden pitäisi kuulostaa; siinä on sellainen ihmeellisen tiivis ja pelottava soundi. Se on se, jota yritin saada aikaan — se oli ääni päässäni. Lisäksi olen kuullut sen ainoastaan Morriconen levyllä. En ollut koskaan kuullut sitä pop-musiikissa.» (Thom Yorke)
Noihin aikoihin Radioheadiin vaikuttivat suuresti sellaiset säveltäjät kuin Morricone ja Penderecki ja DJ Shadow. Albumi tuotettiin samaan tapaan kuin Phil Spector teki käyttäessään "wall of sound" -tekniikkaa. Albumin rakenne on erilainen kuin Radioheadin aikaisemmilla leyillä, ja tyyli on aikuistunut. Lehdistössä OK Computeria verrattiin Pink Floydin albumiin Dark Side of the Mooniin vuodelta 1973. Jonny Greenwood ylisti Pink Floydin Meddle-albumia (1971), mutta kritisoi yhtyeen myöhäisempiä albumeja ja "progressiivista rockia" yleensäkin, väittäen että kaikki musiikilliset yhtymäkohdat siihen olivat tahattomia.
Kun yhtyeen musiikillinen suunta muuttui, muuttuivat myös sanoitukset. Sanoitukset ovat vainoharhaisempia kuin ennen, mikä käy hyvin ilmi kappaleessa "Fitter Happier". Yorke sanoi kappaleen sanoituksen olevan 1990-luvun sloganien "muistilista". Kappaleen "laulaja" on MacinTalk Pro -ohjelman oletusääni; ohjelma on tehty Power Macintosh -tietokoneelle ja se muuttaa tekstin puheeksi. Kun Yorke kirjoitti laulun sanat, hän aikoi laulaa ne itse, mutta hän kertoi sanojen kuulostavan tunteellisemmilta, kun tietokone lukee ne.Yorke kuvaili sanoitustensa muuttuneen henkilökohtaisemmiksi vuoden 1995 The Bendsin jälkeen. Hän on kertonut Noam Chomskyn kirjoituksien antaneen pääinspiraation "Electioneeringin" sanoitukseen. William Shakespearen "Exit Music (For a Film)", Beatlesin "Happiness Is a Warm Gun" ja Douglas Adamsin Linnunradan käsikirja liftareille antoivat taas virikkeen "Paranoid Androidin" sanoituksiin. "Paranoid Androidia" on verrattu Queenin "Bohemian Rhapsodyyn" sen kolmeosaisuuden takia, mutta Jonny Greenwood sanoi, että "se ei ole oikeastaan tarpeeksi monimutkainen ollakseen 'Bohemian Rhapsody'."Albumin kappaleilla on myös paljon yhtymäkohtia Thom Yorken omiin kokemuksiin. "Airbag" kertoo auto-onnettomuudesta, jossa Yorken tyttöystävänsä sai niskan retkahdusvamman. "Subterranean Homesick Alien" leikittelee Bob Dylanin kappaleen "Subterranean Homesick Blues" nimellä. Kappaleessa on otteita Yorken kouluaineesta, jossa hänen piti kertoa mitä tapahtuisi, jos takapihalle ilmestyisi avaruusolento. "Climbing Up the Walls" on albumin kenties synkin kappale, ja se kertoo skitsofreniasta.
Radiohead pyrki siihen, että kappaleet kertovat samoista teemoista, kuten teknologiasta, globalisaatiosta ja modernista elämäntyylistä Britanniassa. Tarkoituksena ei kuitenkaan ollut, että albumissa olisi mikään selkeä tarina, eikä yhtye itse pidä OK Computeria teema-albumina. Yorke on kiistänyt sen, että OK Computer kertoisi vain hänen omista kokemuksistaan. Hänen mukaansa jokainen kappale kertoo tarinan eri ihmisen näkökulmasta, ja tämä jopa inspiroi häntä muuttamaan laulutyyliään jokaisessa kappaleessa. Yhtye halusi, että albumi kuunneltaisiin kokonaisena. O'Brien sanoi: 
»Me käytimme kaksi viikkoa albumin kappalejärjestyksen miettimiseen. Jokaisen kappaleen konteksti on todella tärkeä... Se ei ole teema-albumi, mutta siinä on silti jatkuvuutta.» (Ed O'Brien)
OK Computeria on usein pidetty dystopiana, epätoivottavan tulevaisuuden kuvauksena, ja sen kansitaide sisältääkin viittauksia George Orwellin kirjoihin, erityisesti romaaniin Vuonna 1984. Yhtye on viitannut Orwelliin useita kertoja uransa aikana.Yorke sanoi haastattelussa: "OK Computerin musiikissa on paljon sellaista, mikä parantaa mielialaa. Mutta kun lukee sanoja, voi tulla toisiin ajatuksiin." Albumia voi pitää eräänlaisena kertomuksena. Avauskappaleessa "Airbag" joku selviää pahasta kolarista. Viimeisessä kappaleessa "The Touristissa" lauletaan "they ask me where the hell I'm going / at a thousand feet per second" (suom. "he kysyivät minulta, mihin helvettiin olen menossa / tuhat jalkaa sekunnissa"), ja kappaleen lopussa on kertosäe "hey man, slow down" (suom. "hei mies, hidasta"). Yhtyeen jäsenten mukaan tämä yhteys ei ole tahallinen, mutta he olivat huomanneet sen viimeisen kappaleen viimeistelyn jälkeen.
»Me teimme hiljattain promokiertueen Japaniin, ja kun viimeisenä päivänä olimme levykaupassa, eräs lapsi huusi niin kovaa kuin pystyi: 'OK COMPUTER!', siis todella, todella kovaa. Sitten 500 ihmistä lauloi sen samanaikaisesti...Sain sen nauhalle. Se kuulostaa uskomattomalta.» (Thom Yorke) "OK Computer" oli alun perin erään kappaleen nimi, mutta tämä kappale ei jäänyt levyn lopulliseen versioon. Myöhemmin sille annettiin uusi nimi "Palo Alto", ja se julkaistiin singlen B-puolena ja EP:llä Airbag/How Am I Driving?.
Albumin kansikuva on kollaasi Stanley Donwoodin tekemistä kuvista ja teksteistä. Yorke on tehnyt osan kuvista tietokoneella, ja muut ovat Donwoodin piirtämiä. Donwood on tehnyt Yorken kanssa myös useiden muiden Radioheadin albumien kannet. Osa kannen tekstistä on piilotettu, ja monet lauseet on kirjoitettu esperantoksi. Yorke selitti kansikuvia seuraavasti: 
»Jollekulle on myyty jotakin, jota hän ei oikeasti halua, ja joku toinen on ystävällinen, koska yrittää myydä jotakin. Sitä se minulle merkitsee. Se on aika surullista ja samalla hassua... Siinä on kaikki, mitä en ollut sanonut lauluissa.» (Thom Yorke)
Monet albumin kappaleista olivat vuonna 1996 vielä viimeistelyvaiheessa, ja monien nimiä muutettiin. Esimerkiksi "Airbagin" nimi oli alun perin "Last Night an Airbag Saved My Life", ja se viittasi vanhaan klubihittiin "Last Night a DJ Saved My Life". "Lucky" julkaistiin Help -nimisellä hyväntekeväisyyslevyllä ja otettiin mukaan OK Computerille viime tingassa, kuten myös "The Tourist". Alun perin albumin viimeisenä kappaleena piti olla "No Suprises".
OK Computer on ollut yksi 1990-luvun ylistetyimmistä albumeista, ja se on menestynyt monilla kriitikoiden tekemillä listoilla ja kuuntelijoiden äänestyksissä. Esimerkkejä: 
Vuonna 2003 se sijoittui ensimmäiseksi Pitchfork Median listalla "Sata 1990-luvun parasta albumia".
Vuonna 2003 se sijoittui 162:seksi Rolling Stone -lehden listalla "500 kaikkien aikojen parasta albumia".
Vuonna 2005 Spin-lehti valitsi sen kahden viime vuosikymmenen parhaaksi albumiksi.
Vuonna 2006 se valittiin TIME-lehden listalle sadasta kaikkien aikojen parhaasta albumista.
Vuonna 2006 se oli ensimmäinen Q-lehden listalla "sata kaikkien aikojen parasta albumia".
Slant Magazine () linkkiVaikka albumi on saanut lähes yksinomaan kehuja julkaisunsa aikana ja sen jälkeen, sitä on myös kritisoitu. Robert Christgau myönsi OK Computerille arvosanan B- ja vertasi sitä negatiivisesti Pink Floydin Dark Side of the Mooniin: "Se ei ole niin laaja-alainen, mutta aivan yhtä kuiva." Andy Gill kirjoitti The Independent -lehteen muuten positiivisen arvion, mutta lisäsi: "Kaikessa kunnianhimoisuudessaan OK Computer ei lopulta ole yhtä vaikuttava kuin The Bends, joka käsitteli paljolti samantapaisia tunne-elämän ongelmia, mutta jossa oli paremmat melodiat. On helppoa olla vaikuttunut albumista, joka nauttii epätoivosta niin ylellisesti, mutta sitä on erittäin vaikea rakastaa".
OK Computerin julkaisemisen aikoihin suosittu brittipop oli menettämässä parhaan teränsä, ja Britannia kävi läpi poliittista muutosta. Kriitikoiden mielestä albumin teema heijasti ajan henkeä, ja sitä pidettiin myös selityksenä albumin menestykselle. Kun albumi ilmestyi kesäkuussa 1997, sen ajateltiin olevan suunnitelma seuraavan vuosisadan rock'n'rollista. 
Yorke on sanonut, että hänen sanoituksiinsa vaikuttivat ajatukset konservatiivipuolueen kahdesta vuosikymmenestä, tehomaataloudesta ja globalisaatiosta. Hän myös kertoi uskovansa, että asiat voisivat muuttua, jos Tony Blairin johtama "New Labour" (työväenpuolue) pääsisi hallitukseen.Jotkut kriitikot ovat kutsuneet OK Computeria 1990-luvun brittipopin "tappajaksi". Muutamia vuosia albumin julkaisun jälkeen Britannian kitarapopin hallitseva tyyli olikin muuttunut hitaammaksi ja melankolisemmaksi. Monet albumin jälkeen perustetut yhtyeet ovat käyttäneet samantyylisiä monimutkaisia sovituksia. Yhtye nimeltä Travis työskenteli Radioheadin tuottajan Nigel Godrichin kanssa, ja teki rauhallisen rakenteen albumilleen The Man Who. Siitä tuli vuoden 1999 myydyin albumi Britanniassa. Radioheadille on annettu tunnustusta progressiivisen rockin ja kunnianhimoisen teema-albumin tuomisesta valtavirtaan, vaikka yhtyeen jäsenet itse kielsivätkin yhteyden progressiiviseen rockiin. Itse asiassa heidän mielestään monet yhtyeet kuulostivat liikaa Radioheadilta, mikä vaikutti osaksi siihen, että yhtye vaihtoi tyyliään albumilla Kid A.Monet rockyhtyeet, jotka tulivat myöhemmin tunnetuiksi, kuten Coldplay, Muse, Bloc Party ja TV on the Radio, ovat maininneet OK Computerin vaikuttajakseen. Siihen ovat myös viitanneet myös jotkut elektronisen musiikin, jazzin ja klassisen musiikin artistit. Albumin kappaleista on tehty paljon uusia versioita, ja jopa koko albumi on tehty uudelleen eri tyyleillä. Esimerkiksi vuonna 2006 siitä tehtiin reggae ja dub -tribuutti Radiodread, ja vuonna 2007 indie rock -versio OKX.
Kaikki kappaleet ovat tehneet Thom Yorke, Jonny Greenwood, Ed O'Brien, Colin Greenwood ja Phil Selway.
Tim Footman. Welcome to the Machine: OK Computer and the Death of the Classic Album (Chrome Dreams, 2007). 288 sivua. (englanniksi)
Dai Griffiths. OK Computer (33 1/3 Series, Continuum International Publishing Group, 2004). 123 sivua. (englanniksi)

OK! Ryos on uusikaledonialainen yhtye, jonka musiikissa on vaikutteita paikallisesta kansanmusiikista ja länsimaisesta populaarimusiikista. Yhtye on kotoisin Marén saarelta ja sen kappaleet ovat laulettu nengonen kielellä.

Okavangon suisto eli Okavangon suoalue on Okavangojoen muodostama alluviaalikeila Kalaharin laidalla Botswanassa. Alue on vuodesta 2014 ollut Unescon maailmanperintökohde. Suistoalue alkaa Namibian puolelta Popan putouksista, mutta varsinainen suisto noin sadan kilometrin päästä putouksilta. Suisto on muodostunut kahden siirroslinjan väliin. Ne pakottavat Okavangon veden levittäytymään ja muodostamaan viuhkamaisen suistomuodostelman.
Okavango jakaantuu suistossa neljään pääkanavaan ja ne edelleen pienempiin jokiuomiin. Vedenpinta on korkeimmillaan huhtikuussa, ja laajimmillaan suisto peittää keskimäärin 9 000 neliökilometrin alueen. Pääosa sinne virtaavasta vedestä haihtuu ilmaan, ja vain pieni osa siitä päätyy suistosta lähteviin, Kalaharin alueelle lopulta kuivuviin jokiin. Suisto on jatkuvassa muutoksessa: vesi etsii uusia reittejä, ja sen keskellä kasvaa uusia saaria. Suiston uomien elinikä on vain noin sata vuotta, sillä sedimentit ja kasvillisuus tukkivat niitä ja aiheuttavat veden purkautumisen reunustaville tulvatasangoille.
Vain Brasilian Pantanal on Okavangon suistoa monimuotoisempi kosteikko. Suiston alueelta löytyy monenlaisia elinympäristöjä. Pysyvän veden alueen papyruskaisla ja ruo’ot muodostavat tiheitä yksipuolisia kasvustoja, mutta kausittaisten tulvatasankojen kasvilajisto on huomattavasti monipuolisempaa. Nisäkäslajisto tunnetaan erityisesti suurista nisäkkäistä, ja Moremin riistansuojelualueen nisäkäsbiomassa on eteläisen Afrikan suurin. Monien suurten nisäkkäiden, kuten savanninorsun, virtahevon ja kafferipuhvelin, yksilömäärät ovat jopa nousussa. Suiston linnusto on myös monipuolista, ja suisto on esimerkiksi ruskokurkkuhaikaran ja helttakurjen merkittävä asuinalue.
Okavangon suisto sijaitsee Botswanan luoteisosassa. Se on maailman suurimpia sisämaan suistoja, joista ei ole laskujokea mereen. Okavangojoki päättyy suistoon, missä sen vedet kuivuvat Kalaharin aavikoille. Suisto on Afrikan kolmanneksi suurin alluviaalikeila ja suurin sisämaan suisto.Suiston laajuus riippuu siihen tulevasta veden määrästä, joka taas vaihtelee sademäärän mukaan. Tulvahuipun aikana tulvaveden alla on keskimäärin 9 000 neliökilometrin alue. Suppeimmillaan vuonna 1996 tulvavedet peittivät vain 5 300 neliökilometrin laajuisen alueen ja laajimmillaan vuonna 1963 peräti 15 500 neliökilometrin alueen. Kuivankauden vesi peittää noin 5 000-6 000 neliökilometrin laajuisen alueen. Mittaustuloksia on vuodesta 1934.
Okavangon suisto sijaitsee puolikuivassa ilmastossa, jonka vuotuinen keskisadanta on 480 millimetriä. Sadanta vaihtelee hieman suiston osissa: pohjoisessa vuotuinen sadanta on noin 490 millimetriä ja etelässä 460 millimetriä. Kuivalle ympäristölle tyypillistä on se, että vuotuisissa sademäärissä on huomattavaa vaihtelua.Vuoden korkeimmat lämpötilat ovat lokakuussa ja alhaisimmat kesä-heinäkuussa. Päivän korkein lämpötila lokakuussa on 34–39 astetta ja heinäkuussa 24–25 astetta. Heinäkuussa yön alin lämpötila on keskimäärin kahdeksan astetta. Lämpötila laskee pakkasen puolelle hyvin harvoin, mutta joskus suiston matalimmat osat saattavat jäätyä.
Okavangon suisto lepää proterotsooisella peruskalliolla. Kallioperän päällä on kerros mesotsooisen Karoo-superryhmän kiviä, jotka ovat noin 20–300 metriä Kalaharin hiekan alla. Kallioperässä on kaksi linjaa, joista vanhempi kulkee luoteesta kaakkoon ja uudempi koillisesta lounaaseen. Jälkimmäisen muodostuman liike sai aikaan siirrossyvängön, johon suisto on muodostunut. Noin kaksi miljoonaa vuotta sitten tapahtuneet siirrokset synnyttivät Botswanan pohjoisosaan, Itä-Afrikan hautavajoaman lounaiseen jatkeeseen, kaksi syvännettä, joista toisessa on Okavangon suisto ja toisessa Makarikarin suolapannu. Tämän maaperän romahtamisen seurauksena suisto ja Makarikari sijaitsevat Kalaharin altaan matalimmassa kohdassa.Suiston syvänköön kuuluvat edelleen aktiiviset Thamalakanen, Kunyeren ja Gumaren siirrokset. Gumaren siirros jakaa Okavangon uoman varsinaisen suiston alluviaalikeilaan. Kunyeren ja Thamalakanen siirrokset puolestaan estävät suiston veden virtaamisen pidemmälle kaakkoon ja näin pakottavat virtauksen hidastumaan ja levittäytymään. Näiden kahden siirroksen ansiosta suisto on saanut tyypillisen viuhkamaisen muodon. Suistossa on useita pienempiä siirroksia, jotka aiheuttavat pieniä muutoksia laakson jyrkkyyteen ja vaikuttavat paikallisesti veden hajontaan. Lisäksi horstit ovat synnyttäneet paikallisia kuivan maan alueita, kuten Chief’s Islandin.Nykymuodossaan Okavangon suisto on noin 120 000 vuotta vanha, sillä sitä rajoittavat Kunyeren ja Thamalakanen siirrokset syntyivät silloin. Nykyisen Botswanan pohjoisosat ovat kuitenkin olleet välillä nykyistä kosteampia ja toisaalta myös kuivempia. Laajimmillaan sedimentti peittää 120 000 neliökilometrin alueen, johon kuuluvat sekä suisto että Makarikarin suolapannu. Sambesijoki ja todennäköisesti myös Cuandojoki virtasivat suistoon vielä todennäköisesti 50 000 vuotta sitten.
Suistoalue voidaan jakaa suistoon johtavaan osaan Okavangojokea ja varsinaiseen suistoon. Suistoalue alkaa Namibian puolelta Popan putouksista. Siitä Okavango jatkaa läpi laajan tulvatasangon ja jakautuu sen jälkeen laajaksi viuhkaksi, johon kuuluu yläjuoksun puoleiset pysyvät suot, alajuoksun kausittain tulvivat tulvatasangot sekä saaret ja sandveld-niemekkeet.Popan putouksilta varsinaisen suiston alkuun on noin sata kilometriä, mutta voimakkaasti meanderoiva joki kulkee matkan aikana noin 200 kilometriä. Paikoin Okavangon uomaa rajoittavat geologiset siirrokset ja hiekkaselänteet, mutta paikoin sitä reunustava tulvatasanko on jopa 25 kilometriä leveä. Itse joen leveys on noin 50–100 metriä ja syvyys 5–6 metriä. Joki meanderoi erityisesti Popan putouksilta Shakaween ulottuvalla matkalla, jossa hiekkapohjainen tulvatasanko on kapea.
Shakawen jälkeen meanderointi vähenee ja jokea alkavat reunustaa pysyvät suot. Joen törmät muuttuvat hiekkapohjaisesta aineksesta kasvillisuuden sitomaan turpeeseen, johon on kyllästynyt hienoa klastista ainesta. Okavangon eteläosassa vedenpinnan taso kohoaa ympäröivien soiden tasoon verrattuna. Joen pinta saattaa enimmillään olla jopa 60 senttimetriä korkeammalla kuin sata metriä jokikanavasta sijaitsevan suon pinta. Jokia reunustava tiheä kasvillisuus ja turvekerros muodostavat puoliläpäisevän patorakenteen, jonka läpi jokiuomasta valuu hiljalleen vettä ympäröiville soille. Alajuoksun suuntaan mentäessä veden valuminen vähenee, mihin vaikuttavat paljon myös eläinten liikkeet. Erityisesti virtahevot liikkuvat öisin jokiuomasta toiseen ja avaavat näin vedelle uusia virtausreittejä.Okavangon pääuoma jakaantuu ennen alluviaalikeilaa neljään kanavaan, jotka ovat idästä länteen Selinda, Nqoga, Jao ja Thaoge. Nämä uomat jakaantuvat edelleen pienemmiksi jokikanaviksi. Itse suisto jaetaankin neljään jokijärjestelmään, mutta niiden rajat ovat hyvin epämääräiset. Ainoa suurehko vedenjakaja on suiston läntiset osat muista alueista erottava Chief’s Island. 2000-luvulla suurin osa vedestä on virrannut kaakkoon Nqogaan ja keskiseen Jaon uomaan. Sen sijaan koilliseen virtaava Selinda sekä etelään virtaavat Thaoge ja Karongana saavat vettä vain runsaiden tulvien vuosina. Thaoge virtasi aiemmin Ngamijärveen asti, mutta vuonna 1884 sen reitti järvelle tukkiutui. Thaoge päättyy useisiin peräkkäisiin laguuneihin ja tukehtuu lopulta sedimenttikerrosten ja laajan kasvillisuuden sekaan.Nqoga on suiston pohjoisosan merkittävin jokikanava. Se on käytännössä Okavangojoen jatke, ja sen oikealta törmältä saa alkunsa myös Jao–Boro-järjestelmä. Chief’s Islandin länsipuolella sijaitseva Jao–Boro–Xudum on suiston suurin jokijärjestelmä. Jaoon virtaa suoraa Nqogasta vain vähän vettä, mutta se saa vettä useista sen länsipuolella olevista pienistä uomista ja laguuneista. Yläjuoksulla Jao virtaa selvässä uomassa, mutta Xon tasangolla se saapuu laajalle tulva-alueelle, jossa sen uoma häviää paikoin kokonaan. Tasangon eteläpuolella Jao muuttuu enää kausittaiseksi joeksi.
Nqogasta valuva vesi virtaa Maunachirajokeen ja siitä edelleen sivujokeen Khiandiandavhuun. Maunachira saa tasaisesti vettä Nqogasta, ja siksi siinä on vain vähäistä kausittaista vaihtelua. Maunachiraa ympäröi laaja pysyvien soiden verkosto. Kausittainen Khwaijoki saa vetensä Maunachirasta, josta vuotaa vettä sen keskiosista myös Mboroga–Santantibidi–Gomoti-verkostoon, joka sijaitsee Chief’s Islandin itäpuolella. Nqoga virtasi 1900-luvun alussa vielä suoraan Mborogaan, mutta sittemmin Nqogan tukkeutumisen takia virtaus on loppunut.Okavangon suistosta virtaa vettä kausittaista Thamalakanejokea pitkin, joka kulkee suiston koillisosista lounaaseen. Se virtaa Maunin kaupungin ohi ja joskus Ngamijärveen ja Botetijokeen asti.
Okavangon suisto on jatkuvassa muutoksessa: jokiuomat kasvavat umpeen ja uusia uomia syntyy. Sedimenttien kertyminen, uomien umpeenkasvaminen ja virtauksen suunnan muuttuminen aiheuttavat lopulta uoman tukkeutumisen. Joen kyky kuljettaa sedimenttejä heikkenee alajuoksun suunnassa. Ne eivät kuitenkaan pääse purkautumaan pois tiheän kasvillisuuden reunustamasta uomasta, joka alkaa tämän seurauksena hiljalleen täyttyä. Lopulta sedimenttien kuljetus lakkaa kokonaan ja kasvillisuus valtaa uoman. Joki tukkeutuu lopulta kokonaan, ja patoutuneen veden pinta alkaa nousta. Lopulta jokivallit murtuvat padon yläjuoksun puolelta, ja vesi pääsee virtaamaan uuteen kanavaan alempana olevalle tulvatasangolle. Monet uudet uomat löytävät reittinsä vanhoista virtahepojen kulkuväylistä, mutta paikoin myös ruohikkopalot polttavat reittejä kaislikkojen halki.Jokikanavien järjestäytyminen uudelleen aiheuttaa merkittäviä muutoksia veden kulkeutumisessa. Vanhan uoman ympäristö alkaa hiljalleen kuivua, ja lopulta sinne kerääntynyt turve palaa luonnollisissa tulipaloissa, mikä puolestaan laskee pinnan korkeutta. Näin sinne syntyy joko kuivan maan tai kausittaisen suon alue. Suiston yhden kanavan keskimääräinen elinikä on noin sata vuotta.
Jokiuomien muutosten lisäksi Okavangon suistoa värittävät muuttuvat saaret. Saaret ovat merkittäviä tekijöitä suiston suolapitoisuuden kontrolloinnissa, ja niiden ansiosta suistosta ei ole syntynyt samanlaista muodostumaa kuin esimerkiksi Makarikarin ja Etoshan suolapannuista. Saaria suistossa on noin 150 000, joista suurin osa on vain muutaman neliömetrin kokoisia. Suurimmat saaret ovat kuitenkin satojen hehtaarien suuruisia.Suiston tulvat ovat epäsäännöllisiä, ja vedenpinnan taso vaihtelee vuodesta toiseen. Joskus pienet kummut saattavat jäädä tulvaveden yläpuolelle. Osa kummuista on Macrotermes michaelseni -termiittien tekemiä pesiä. Useamman kerran tulvaveden yläpuolelle jääneelle kummulle alkaa itää siemeniä, joita lintujen uloste lannoittaa. Afrikantaateli valtaa usein pienet saaret, mutta niillä kasvaa myös esimerkiksi viikunoita. Puut imevät vettä maaperästä, mikä laskee pohjaveden pintaa saaren alla ja muuttaa vettä suolaisemmaksi. Pohjaveteen kertyy erityisesti piidioksidia ja kalsiittia. Samalla kun saaren alla oleva pohjavesi muuttuu suolaisemmaksi, tulvatasankojen ja jokiuomien pohjaveden makeanveden kerros kasvaa.Puiden valtaama saari kasvaa hiljalleen ja nousee ympäröivää tulvatasankoa korkeammalle. Saaren kasvaessa sen keskustaan valuva pohjavesi muuttuu koko ajan suolaisemmaksi ja lopulta kasveille myrkylliseksi. Afrikantaatelit kuolevat ensin ja sitten hieman paremmin suolaa kestävät keihäshaarapalmut. Suolaisimmilla alueilla kasvaa enää lähinnä suolakkokasveja, kuten Sporobolus spicatus -karisteheinälajia. Aivan saarten keskustoissa ei pärjää enää mikään kasvilaji. Siellä kapillaari-ilmiö ja haihtuminen pakottavat kyllästetyn veden maan pinnalle, ja jäljelle jää suolaesiintymiä.
Suiston virtausta on tutkittu vuodesta 1934, ja tilastojen perusteella keskimääräinen virtaama vuodessa on 9,3 miljoonaa kuutiometriä. Pienin mitattu virtaama on vuodelta 1996, jolloin se oli 6 kuutiokilometriä, kun vuoden 1963 aikana vettä virtasi ennätykselliset 16,4 kuutiokilometriä. Poikkeamat virtauksessa riippuvat täysin sadannasta Okavangon valuma-alueella Angolassa. Suiston kokonaishaihdunta on peräti noin 97 prosenttia, ja vain tulvakautena vettä riittää myös Thamalakanejokeen ja siitä edelleen Botetiin. Vedestä 74 prosenttia haihtuu suoraan ilmakehään ja 24 prosenttia kasvien kautta. Mohembon ohi virtaavasta vedestä vain noin kaksi prosenttia päätyy suistosta pois johtaviin jokiin. Pääosa siitä menee Botetiin, mutta sitä kulkeutuu myös Ngamijärveen ja Mababen syvänteeseen.Veden määrään vaikuttavat virtauksen lisäksi edellisten vuosien ylijäämävesi ja suiston saamat vesisateet, jotka vaikuttavat sekä lisäämällä vettä että kosteuttamalla hiekkamaata. Suiston sadannan osuus tulvavedestä on noin 21 prosenttia, kun edellisen vuoden ylijäämän vaikutus on vain prosentin luokkaa.Suiston saaman veden määrä riippuu vuodenajasta. Vedenpinnan korkeus vaihtelee suistoon johtavassa jokiosuudessa enemmän kuin varsinaisessa suistossa. Korkeus siinä jokiosuudessa vaihtelee jopa kaksi metriä vuoden kuluessa. Suistoon virtaavan veden määrä on pienimmillään syys-lokakuussa ja suurimmillaan maalis-huhtikuussa. Lisäksi monena vuonna joulukuussa tai tammikuussa on pieni kausittainen virtauspiikki. Suiston pohjukassa sen sijaan veden määrä on suurimmillaan heinä-syyskuussa. Niinä vuosina kun suistossa sataa paljon, tammikuun tulvapiikki voi nousta niin korkeaksi, ettei se ehdi kuivua ennen huhtikuun seuraavaa tulvaa. Kausittaiset tulvatasangot ovat vuoden aikana keskimäärin 3–6 kuukautta veden peitossa, mutta ne olivat veden alla noin 12 kuukauden esimerkiksi 2010–2011, jolloin alueella koettiin tulvahuippu.Veden virtaus Mohembosta suiston alkuosaan Serongaan kestää yhdestä kahteen kuukauteen. Sieltä sen kestää kahdesta kolmeen kuukauteen päästä suiston perimmäisiin haaroihin Thamalakaneen, Kunyereen ja Khwaiin. Maunin kaupungissa Thamalakanen varrella virtaus on voimakkaimmillaan heinä-syyskuun aikana. Veden virtausnopeus suistoon johtavassa jokiuomassa on 120–300 senttimetriä sekunnissa, suiston suurimmissa uomissa 40–80 senttimetriä sekunnissa ja viimeisissä haaroissa 10–20 senttimetriä sekunnissa.
Okavangon suiston vesi on puhdasta ja kirkasta, sillä tiheät vesikasvikasvustot estävät monien aineiden pääsyn veteen. Veden sähkönjohtavuus on 15–20 kertaa matalampiselvennä kuin Botswanan hallituksen mukaan on ihanteellisen juomaveden sähkönjohtavuuden alaraja ja peräti vain neljäskymmenesosa hyväksyttävän juomaveden sähkönjohtavuudesta. Juomaveden laatuun vaikuttavat myös monet muut tekijät, mutta Okavangon suistossa tehtyjen tutkimusten perusteella veden laatu on erittäin hyvä. Veden pH-arvo on lähellä neutraalia, ja sen vaihteluväli on yleensä 5,9–7,6. Lievää happamuutta ja emäksisyyttä aiheuttavat paikallisesti orgaanisen aineen mätäneminen ja leväkeskittymät.Suistoon kulkeutuu vuosittain veden mukana runsaasti ainesta. Vuosittaisen pohjakulkeuman määrä on noin 170 000 tonnia, josta pääosa on kvartsihiekkaa, ja suspensiokulkeuman noin 30 000 tonnia ainetta, josta pääosa on savea ja orgaanista materiaalia. Lisäksi veden mukana kulkee suistoon noin 381 000 tonnia suoloja.
Suiston pohjaveden pinta on hyvin lähellä maanpintaa, tosin pohjavesi on syvemmällä suiston länsi- ja eteläosissa. Pohjaveden pinnan korkeus vaihtelee maastonmuodon mukaan, ja veden pinta on 3–20 metriä maanpinnan alapuolella.Epäorgaanisten aineiden ja isotooppien perusteella pohjavesi ei ole peräisin suiston suoalueilta, vaan se on vanhaa pohjavettä, joka saa lisäystä paikallisista sateista. Pohjavesi on hyvin heterogeenistä, ja esimerkiksi saarten keskiosien alla pohjavesi voi olla kolme kertaa niin suolaista kuin soilla tai tulvatasangoilla. Sadekausina pohjaveden pinta nousee. Pohjavesi ei juurikaan sekoitu sivuttaissuunnassa, joten pinta laskeutuu uudelleen vain transpiraation kautta.
Okavangon suiston alueella kasvaa yli tuhat kasvilajia. Lajeja on 530 suvusta ja 134 heimosta. Monimuotoisimpia heimoja ovat heinäkasvit, sarakasvit, asterikasvit ja hernekasvit, joista jokaisesta löytyy lajeja yli 20 suvusta. Noin 60 prosenttia Okavangon suiston kasvilajeista kasvaa kuivalla maalla saarilla ja hiekkaniemekkeillä. Useita niistä ei tavata suistoa ympäröivällä kuivalla savannialueella, josta ei löydy kasveille tarpeeksi kosteutta tai tarpeeksi korkealla olevaa pohjaveden pintaa. Botswanassa ei ole toista yhtä monimuotoista kasvialuetta, ja maailman mittakaavassa vain Brasilian Pantanal on monimuotoisempi kosteikkoalue.
Okavangon suistoalueella on monenlaisia elinympäristöjä. Suurten jokiuomien ja järvien keskiosassa on avoimen veden elinympäristö. Jokikanavien varsilla ja monissa soissa kasvaa ruoko- ja kaislakasvillisuutta. Sädekaislojen ja ruokojen hallitsemat alueet muodostavat omat erilliset kasvuympäristöt. Pysyvillä soilla kasvaa lisäksi norsunheiniä ja viikunoiden hallitsemaa kasvillisuutta. Matalilla soilla ja säännöllisesti tulvivilla tulvatasangoilla kasvillisuutta hallitsevat järvikaisloihin kuuluva Schoenoplectus corymbosus ja sädekaisloihin kuuluva Cyperus articulatus. Näiden lisäksi merkittäviä elinympäristöjä ovat kausittain tulvivat tulvatasangot, saarten rannikkojen kasvillisuus, saarten keskustojen ruohokasvillisuus ja pienten lampien eliöyhteisöt.Pysyvän veden alueen elinympäristöt ovat melko yksipuolisia, ja niissä kasvaa noin 50–70 lajia. Papyruskaisla ja ruo’ot muodostavat usein laajoja kasvustoja, joissa muiden lajien on vaikea kilpailla elintilasta. Jokiuomien rantoja hallitsee neljä lajia, papyruskaisla, järviruoko, afrikanruoko ja norsunheiniin kuuluva Miscanthus junceus. Papyruskaislat ja ruo’ot ovat yleisiä jokialueella ja suiston yläosissa, kun taas Miscanthus junceus on yleinen suiston matalan veden alueella. Valtalajit vaihtuvat pääuomien ulkopuolella ja kanavien perillä olevilla suoalueilla, joissa vesi on matalaa ja joissa Okavangon kuljettamia ravinteita on vähän. Näillä alueilla kasvaa monipuolisemmin lajeja. Papyruskaisla on pysyvien soiden tunnusomaisin laji, sillä paikoin se vastaa 90 prosentista kasvibiomassasta. Siksi se on myös merkittävin ekosysteemin muokkaaja, koska se suodattaa ison osan saapuvasta savesta ja ravinteista ja aiheuttaa muutoksia veden virtauksessa.
Kausittain tulvivien alueiden lajisto on huomattavasti monipuolisempaa kuin pysyvien vesistöjen. Lajisto on tulvatasangoilla jopa kaksinkertainen, ja ne muodostavat hyvän kasvualustan sekä maalla kasvaville kasveille, semiakvaattisille kasveille että tulva-aikaan akvaattisille kasveille.Jokiuomien väliin syntyneiden saarten merkitys on suuri suiston säilymisessä makeanveden alueena. Niissä kasvaa myös suiston monimuotoisin kasvilajisto, sillä niissä esiintyy läheisessä yhteydessä sekä maa- että vesilajeja ja niiden maaperä muuttuu huomattavasti ranta-alueilta saarten keskiosiin. Lajisto muuttuu samalla selvästi maaperän mukana. Saarten keskiosiin kertyy suoloja, ja siksi keskiosissa kasvaa lähinnä vain muutamia suolaa kestäviä lajeja. Saarten rantametsien leveys vaihtelee, ja joillakin rannoilla kasvaa vain muutamia puita ja pensaita, joillakin saarilla taas metsän leveys on jopa 200 metriä.Pienet sadealtaat peittävät vain hyvin pienen osan suistoalueesta, mutta ne ovat ekologisesti tärkeitä, koska ne ovat ravinteiden keskittymiä. Noin kolmannes lammikoiden lajeista elää myös satunnaisissa vesistöissä.
Okavangon suiston alueella elää 122 nisäkäslajia, jotka kuuluvat 12 heimoon ja 34 sukuun. Alue on tunnettu suurista nisäkkäistään, jotka ovatkin kasvavan matkailun päävetonauloja. Suurin osa suiston nisäkkäistä on kuitenkin pieniä nisäkkäitä, ja melkein puolet lajeista kuuluu lepakoihin ja jyrsijöihin. Moremin riistansuojelualueeen nisäkäsbiomassa on huomattavasti suurempi kuin muualla eteläisessä Afrikassa ja vastaa lähes Itä-Afrikan hautavajoaman runsaslajisia savanneja.
Suurista nisäkkäistä yleisimpiä ovat impala, liki, kafferipuhveli. Impaloita laskettiin vuonna 2002 olevan suistoalueella 140 000 yksilöä, kun kafferipuhveleita ja likejä on noin 60 000 yksilöä. Savanninorsujakin on runsaasti, noin 35 000 yksilöä. Savanninorsujen lukumäärä on kasvanut selvästi 1900-luvun lopulla, ja niiden määrä on jo niin suuri, että se saattaa aiheuttaa uhan suiston puustolle. Norsujen lisäksi myös kafferipuhveleiden ja virtahepojen lukumäärä on ollut kasvussa, kun taas monien pienempien nisäkkäiden yksilömäärät ovat olleet vähenemässä.Kafferipuhvelia lukuun ottamatta kaikki nisäkäslajit tulevat toimeen suiston monilla elinalueilla. Impaloita on tulvatasangoilla ja ruohikkomailla, ja liki suosii kausittaisia tulvatasankoja syvien vesien läheisyydessä. Virtahevon lisäksi sitatunga, valkoposkisaukko ja täpläsaukko viihtyvät syvemmissä ja yleensä pysyvissä joissa, laguuneissa ja järvissä. Suistoalueen kosteikoilla elää huomattavasti vähemmän nisäkäslajeja kuin jokikanavia reunustavissa kuivemmissa elinympäristöissä. Näillä alueilla elää noin 110 nisäkäslajia, ja lajisto on tyypillistä itäisen ja eteläisen Afrikan savanneille.
Suiston linnusto on runsaslukuista, ja suiston suurin lintuheimo on haukat. Suistoalueella elää peräti 38 haukkalajia, ja niihin kuuluvat muun muassa tyypilliset kosteikkojen lajit kiljumerikotka ja afrikansuohaukka. Okavangon suiston ainoa lähes kotoperäinen lintulaji on ruskokurkkuhaikara. Suiston alueella elää koko maailman ruskokurkkuhaikaroista noin 85 prosenttia. Okavangon suisto on merkittävä myös uhanalaiselle helttakurjelle. Lajia elää siellä 1 200–1 450 yksilöä, ja ne muodostavat lajin suurimman yksittäisen populaation. Niiden lisäksi alueella on 20 uhanalaisen lajin merkittävä populaatio.Normaalisti suiston linnusto noudattaa säännöllistä päivärytmiä, joka alkaa auringon noustessa. Siihen kuuluu ruokailu ennen keskipäivän lepohetkeä, ja sen jälkeen voi olla vielä toinen ravinnonetsintä, kunnes linnut rauhoittuvat yöksi turvalliseen pesäpaikkaan. Päivärytmiin tulee muutoksia lisääntymisaikana ja silloin, kun ravintoa on saatavilla poikkeuksellisen paljon. Kausittaisten soiden ja tulvatasankojen eläinplankton ja kalanpoikaset houkuttelevat paikalle massoittain haikaroita ja kattohaikaroita. Kuivuviin järviin ansaan jäävät kalat keräävät puolestaan muun muassa pelikaaneja. Ravinnon poikkeukselliset esiintymät ovat epäsäännöllisiä, mutta lisääntymisaika tulee joka vuosi suiston useissa yhdyskunnissa. Suiston 14 merkittävässä haikaroiden pesimäpaikassa pesii satoja pareja. Saksinokilla ja mehiläissyöjillä puolestaan on yhdyskuntia suistoon johtavalla jokialueella.
Matelijalajeja Okavangon suistossa on löydetty yhteensä 64. Niistä neljä Pelomedusidae-heimon kilpikonnalajia, niilinvaraani, niilinkrokotiili ja käärmelaji Crotaphopeltis barotseensis elävät vedessä tai sen lähettyvillä ja kalliokäärme ja neljä tarhakäärmelajia suoalueilla. Loput ovat maaeläimiä. Pääosa lajeista on keskisen ja eteläisen Afrikan lajeja, mutta seitsemän lajeista elää suistossa levinneisyysalueensa etelärajalla. Sammakkoeläinlajistoon kuuluu 33 lajia. Suurin osa niistä elää lähellä vettä, ja vain 3–5 lajia on pääosin maaelämään sopeutuneita. Täysin vesielämään sopeutuneita lajeja on vain kaksi, afrikankynsisammakko ja sen lähisukulainen Xenopus muelleri.Okavangon valuma-alue on ollut yhteydessä Sambesijokeen, joten Okavangon suiston kalastoa voidaan pitää osana Sambesin kalastoa. Okavangon suiston alueelta Popan putousten eteläpuolelta on löytynyt 71 lajia, mutta yhtään kotoperäistä kalalajia suistossa ei elä. Koko Okavangon valuma-alueelta ei ole löytynyt myöskään vieraslajeja, mikä on poikkeuksellista eteläisen Afrikan vesistöissä. Moniin muihin vesistöihin verrattuna kalatiheys on melko pieni. Kausittaisilla tulvatasangoilla tiheys on huomattavasti suurempi kuin pysyvissä soissa ja joissa. Avointen ja puoliavointen vesien nopeista uimareista Okavangossa elää linjatiikeritetra sekä muita tetrakaloja ja joitakin särkilajeja. Avoimissa vesissä viihtyy myös haukitetra, joka, toisin kuin Hydrocynus vittatus, elää erityisesti hitaasti virtaavissa kanavissa ja laguuneissa. Puoliavoimissa vesissä elää myös hitaasti liikkuvia kalalajeja, joihin kuuluu kaksi tilapialajia suvusta Oreochromis ja kolme suvusta Tilapia. Matalassa vedessä elää pinnalla muutamia hammaskarppeihin kuuluvia Aplocheilichthys-lajeja. Pohjaolosuhteisiin sopeutuneista kalalajeista Okavangossa elää kuusi ankeriasmonnilajia. Lähes kaikkiruokaisilla ankeriasmonneilla on merkittävä ekologinen asema, ja jättikonnamonnia voi pitää jopa avainlajina. Muita pohjalajeja ovat muun muassa ripsimonneihin kuuluvat Chiloglanis fasciatus ja kuusi Synodontis-lajia sekä pienet Leptoglanis-sukuun kuuluvat lajit. Tiheään papyruskaislakasvillisuuteen on tottunut erityisesti käärmemäinen ohjaspuikkokala. Lisäksi afrikkalaisesta norsukalojen heimosta Okavangon suistossa elää kuusi tiheään kasvillisuuteen tottunutta lajia.Okavangon suiston selkärangattomat tunnetaan melko huonosti. Entomologi Elliot Pinheyn tutkimusten ansiosta suiston sudenkorento- ja perhoslajisto on tutkittu hyvin. Löydetyistä sudenkorentolajeista 33 kuuluu hentosudenkorentoihin ja 61 aitosudenkorentoihin. Monet lajeista on keskisen Afrikan sudenkorentoja, ja ne elävät suistossa levinneisyysalueensa etelärajalla. Pinhey kokosi tietonsa sudenkorennoista useiden 1967–1976 tekemiensä matkojensa aikana. Jens Kipping tutki vuonna 2003 sudenkorentoja uudelleen ja löysi Pinheyn löytämistä lajeista vain 70. Lajiston häviämiseen on mahdollisesti vaikuttanut tulvien pienentyminen 1970-luvulta lähtien ja toisaalta tsetsekärpästen takia tehdyt myrkytyslennot. Perhoslajeja Okavangon suistoalueelta on löytynyt 115, mutta niitä ei ole tutkittu laajamittaisesti vuoden 1976 jälkeen. Täpläperhoset ja sinisiipiset ovat runsaslukuisimmat perhosheimot. Päiväperhosista erityisesti Belenois aurota ja Catopsilia florella ovat runsaita keskikesällä, jolloin ne vaeltavat alueen halki koilliseen.Eläinplanktonia elää suistossa kolmella erilaisella asuinalueilla, pysyvissä järvissä, kausittaisilla tulvatasangoilla ja väliaikaisissa sadealtaissa. Kausittaisilla tulvatasangoilla on monimuotoisin eläinplankton, ja korkeimman tulvan aikaan raakkuäyriäisten, hankajalkaisten ja vesikirppujen määrä voi kasvaa huomattavasti.
Botswanan pohjoisosissa on ollut asutusta ainakin 100 000 vuotta. Okavangon suiston ympäristöstä on löytynyt arkeologisia todisteita useasta paikasta. Lähellä suistoa on esimerkiksi Tsodilon kukkuloiden kalliopiirrokset. Varhaiset ihmiset ovat todennäköisesti käyttäneet hyväkseen suiston kaloja, riistaa ja vettä. Ihmiset ovat saattaneet tulla myös pitkän matkan takaa kuivemmilta alueilta Okavangoon keräämään ruokaa. Ensimmäiset pysyvät asutukset perustettiin suiston alueelle vasta, kun bantut toivat karjanhoidon ja maanviljelyn. Alueelta löydetystä keramiikasta arkeologit ovat päätelleet, että suistoa asuttaneet khoisanit ja bantut olisivat kohdanneet ensimmäisen kerran noin vuonna 200 eaa. Laajamittainen bantujen vaellus alueelle tapahtui ensimmäisinä vuosisatoina ajanlaskun alun jälkeen, ja alkeellista kivikautista tekniikkaa käyttäneet khoisanit joutuivat muuttamaan kuivemmille alueille. Varhaisista maanviljelijöistä ovat todennäköisesti kehittyneet alueen nykyisetkin kansat.Suiston historiaan kuuluu olennaisena osana ihmisten liikkuminen. Monet heimot ovat vaeltaneet ympäriinsä uusien luonnonvarojen perässä tai tautien, konfliktien, kuivuuden ja tulvimisen takia. Tswanoihin kuuluvat tawanat tulivat esimerkiksi Ngamilandiin alkujaan metsästysmaiden perässä. He asettuivat noin vuonna 1796 Ngamijärven ympäristöön ja kukistivat seuraavien 50 vuoden aikana yeyit ja monet jokivarren heimoista. Vuoteen 1895 mennessä tawanat hallitsivat käytännössä koko suistoa. Suistoalueelle muutti hereroja Saksan Lounais-Afrikasta 1900-luvun alun herero-sotien aikana.David Livingstone ja hänen kanssaan matkanneet William Cotton Oswell ja Mungo Murray olivat todennäköisesti ensimmäiset länsimaalaiset, joiden vierailusta Okavangon suiston alueella on todisteita; he vierailivat Ngamijärvellä vuonna 1849. Heidän jälkeensä alueelle alkoi tulla muitakin tutkimusmatkailijoita sekä metsästäjiä ja kauppiaita. Alueen varhaisimpiin tutkijoihin kuuluvat muun muassa Charles John Andersson ja Thomas Baines. Ensimmäiset Okavangon suistosta tehdyt kartat esittelivät käytännössä vain suiston reuna-alueita. Vaikka jo Livingstone kuuli paikallisilta, että maa oli ”täynnä jokia”, kului vuosikymmeniä, ennen kuin tutkimusmatkailijat ja kartografit perehtyivät tarkemmin suiston sisäosiin. Vasta tutkimusmatkailija Siegfried Passarge esitti vuonna 1905 julkaistussa kirjassaan Das Okawango-sumpfland und seine Bewöhner (”Okavangon suo ja sen asukkaat”) ensimmäisen kartan, johon oli piirretty suiston muoto ja jokiverkosto.Batawanat perustivat vuonna 1962 riistansuojelualueen, jonka he nimesivät entisen päällikkönsä Moremin mukaan. Se käsitti alkujaan vain pienen alueen, mutta 1970-luvulla siihen liitettiin kuninkaalliset metsästysalueet Chief’s Islandilta. Sitä laajennettiin uudelleen vuonna 1992.
Ngamilandin alueella asui vuonna 2001 yli 122 000 asukasta, ja heistä noin 90 000 asui suiston ympäristössä. Väestö on kaksinkertaistunut vuodesta 1976, jolloin Ngamilandissa oli 53 870 ja suiston ympäristössä noin 40 000 asukasta. Väestön määrä on kasvanut tasaisesti, mutta kasvu on keskittynyt erityisesti Maunin kaupunkiin, jossa oli vuonna 2001 lähes 50 000 asukasta. Selvästi ovat kasvaneet myös muutamat suuremmat kylät, kuten yli 7 000 asukkaan Gumare ja Shakawe.Asutus on keskittynyt suiston ympärille. Pääosa asutuskeskuksista on pieniä, ja ne sijaitsevat suiston itä- ja länsipuolelta kulkevien pääteiden varrella. Esimerkiksi suiston itäpuolella Mohembo Eastin ja Gudingwan välissä on noin 35 asutusta kylistä karja-asemiin. Niiden etäisyys toisistaan on keskimäärin viisi kilometriä. Suiston sisäosissa asutus on hyvin harvaa.
Väestön toimeentulon tuottivat pitkään keräily, metsästys ja kalastus. Perinteisten järjestelmien hajoamisen ja asukasluvun kasvun jälkeen asukkaiden tärkeimmäksi toimeentulon lähteeksi on tullut karjankasvatus. Lisäksi Botswanan hallitus on tukenut maanviljelyä ja karjankasvatusta, mikä on vaikuttanut väestön siirtymiseen pois luontaistaloudesta.Okavangon suiston alueen tärkein tulolähde on karjankasvatus. Karja tuottaa väestölle lihaa, maitoa, työvoimaa ja yhteiskunnallista statusta. Karjaa pidetään yleensä kylien ulkopuolella vesipisteiden ympärille kasvaneilla karja-asemilla. Karjankasvatusta rajoittavat veden saatavuus ja tsetsekärpästen esiintyminen suiston läheisyydessä. Lisäksi ala koki kovia 1990-luvun puolivälissä, kun naudan tarttuvan keuhkoruton takia suistossa ja sen läheisyydessä piti teurastaa 320 000 nautaa. Ala on toipunut hiljalleen, ja 2000-luvun alussa Okavangon suiston ympäristössä oli jälleen yli 100 000 nautaa. Keuhkoruttoepidemia oli paha takaisku suiston väestölle: köyhyysaste oli vuosina 1993–1994 ollut 17 prosenttia, mutta 2002–2003 se oli jo 43 prosenttia. Vuoden 2003 arvion mukaan Ngamiland olikin Botswanan köyhintä aluetta.Noin 75 prosenttia kotitalouksista viljelee maata. Tärkeimmät viljelykasvit ovat maissi, hirssi ja durra, ja niiden rinnalla viljellään usein muitakin kasveja. Hirssiä ja maissia viljellään ruoaksi, mutta durraa käytetään erityisesti oluen panemiseen. Suurin osa kotitalouksista käyttää lisäksi sekä ravinnokseen että lääkkeenä villejä kasveja. Köyhät perheet tukeutuvat ravinnossaan usein villikasveihin, joista tärkein on tähtilumme.Okavangon suiston alueella on kalastettu todennäköisesti vuosisatojen ajan, ja se on Botswanan tärkein kalastusalue. Osa kalastajista käyttää edelleen perinteisiä kalastusmenetelmiä, mutta nykyaikaiset kalastusvälineet ovat 1980-luvun jälkeen alkaneet hiljalleen syrjäyttää niitä. Tärkeimmät saaliskalat ovat kolmitäplätilapia, tummatilapia, punarintatilapia, Serranochromis angusticeps, jättikonnamonni ja sen sukulaislaji Clarias ngamensis sekä linjatiikeritetra. Suiston asukkaat ovat metsästäneet vuosisatojen ajan. Kuivankauden aikana alueen asukkaat ovat vaeltaneet suiston sisäosiin metsästämään veden äärelle kerääntyneitä eläimiä ja sadekauden aikana läheisille ylänköalueilla, joissa on ollut saatavilla runsaasti hedelmiä. Metsästys on nykyään säädeltyä, ja monet asukkaat kokevat menettäneensä syntymäoikeutensa. 2000-luvulla tehdyn tutkimuksen mukaan 36–61 prosenttia kotitalouksista metsästi. Vuosisaaliina metsästäjät saivat noin 102 tonnia nisäkkäitä ja noin 60 000 lintua. Merkittävimmät saalisnisäkkäät olivat jäniksiä, piikkisikoja ja pieniä antilooppeja.Alueen asukkaat saavat suistosta ruoan lisäksi erilaisia materiaaleja. Yli puolet suiston keski- ja pohjoisosien kotitalouksista kerää ruohoja, joita käytetään erityisesti olkikattojen tekemiseen. Vuonna 2005 koko suiston alueelta kerättiin noin 174 000 ruohonippua. Lisäksi suistossa kerättiin melkein 150 000 nippua ruokoja, joita käytetään erityisesti perinteisten talojen rakentamiseen. Niistä tehdään kuitenkin myös mattoja, koreja ja kalastusvälineitä. Puuta käytetään alueella polttoaineena, rakennusmateriaalina ja kanoottien rakentamiseen. Suurin osa kotitalouksista kerää puuta säännöllisesti, sillä sitä käytetään ruoan kypsentämiseen.
Matkailuala on Botswanan toiseksi tärkein taloudenhaara timanttiteollisuuden jälkeen. Se oli vielä 1970-luvun alussa kehittymätöntä, mutta sen jälkeen sen merkitys on kasvanut. Okavangon suistoonkin on rakennettu lukuisia matkailumajoja, ja turisteja sinne kuljettaa useita safarimatkojen järjestäjiä. Turismi on keskittynyt erityisesti Moremin riistansuojelualueella ja sitä ympäröiville villieläinten hoitoalueille. Suurin osa matkailijoista saapuu alueelle Maunin kaupungin kautta. Länsimaista tulevat turistit majoittuvat useimmiten yksityisten matkanjärjestäjien leireihin. Lähimaista saapuvat matkailijat puolestaan majoittuvat useimmiten julkisiin leirikeskuksiin, ja he eivät yleensä liiku järjestettyjen ryhmien mukana.Suiston tarjoamat harrastusmahdollisuudet liittyvät alueen luonnon hyödyntämiseen. Matkailijat voivat esimerkiksi seurata villieläinten elämää. Riistaeläinten tarkkailua tehdään yleensä kävellen, maastoautosta tai veneistä. Lisäksi suisto tarjoaa erityisesti keväällä ja kesällä hyvän mahdollisuuden tarkkailla lintuja. Suiston alueella on useita kalastusleirejä, joissa voi harjoittaa urheilukalastusta. Joillekin metsästykseen varatuilla alueille voi tehdä myös metsästyssafareita. Alueella voi myös vaeltaa jalan tai autolla.Kasvavan turismin ansiosta Botswanan valtio panostaa Okavangon suiston ja sen ympäristön kehittämiseen. Alueen matkailuinfrastruktuuria on parannettu ja kehitetty, ja alueelle on noussut esimerkiksi hotelleja ja matkailumajoja. Lisäksi alueen lentoasemia ja tiestöä on parannettu, ja erityisesti Maunin ympäristön tukku- ja vähittäiskauppa on vilkastunut. Suurin osa turismin tuotosta ei jää kuitenkaan Okavangon suiston ympäristöön, sillä lähes 80 prosenttia matkailuyrityksistä on ulkomaalaisten omistuksessa. Turismin alueelle synnyttämät yli 1 600 työpaikkaa ovat pääosin matalapalkkaisia töitä.
Namibia ja Botswana käyttävät Okavangon suistoalueen vettä. Namibialla ja Botswanalla on useita vedenottopisteitä varsinaiseen suistoon johtavassa osassa Okavangoa, ja Botswanalla niitä on lisäksi suistossa. Namibiassa vettä kerätään erityisesti maanviljelyä varten, ja maa käytti vuoden 2005 arvion mukaan 0,154 prosenttia Okavangon virtauksesta. Botswana käytti suiston virtauksesta noin 3,84 miljoonaa kuutiometriä eli 0,04 prosenttia. Määrän olisi tarkoitus kasvaa 2020-luvun alkupuoliskolle 11,04 miljoonaan kuutiometriin.
Okavangon suistossa on useita suojelualueita. Niistä suurin on Moremin riistansuojelualue, joka käsittää noin 40 prosenttia suistosta. Sen lisäksi alueella on 18 villieläinten hoitoaluetta ja valvottua metsästysaluetta. Moremin riistansuojelualue jakautuu kolmeen vyöhykkeeseen, keskivilkkaaseen matkailuvyöhykkeeseen, vähäisen vilkkauden matkailuvyöhykkeeseen ja erämaavyöhykkeeseen. Riistansuojelualueen laitamilla ihmiset keräävät ruohoa ja ruokoja. Yhteisöjen hallinnoimilla suojelualueilla on sallittu rajattu metsästys ja vähäinen karjan pitäminen. Suistoa suojelevat Botswanassa kansalliset lait, menettelytavat ja strategiat. Luonnonsuojelu- ja kansallispuistolaki muun muassa suojelee Moremin riistansuojelualuetta ja villieläinten hoitoalueita.Suisto on myös kansainvälisten suojelusopimusten piirissä: se on Ramsar-alue ja Unescon maailmanperintökohde. Okavangon Ramsar-alue käsittää suiston lisäksi Okavangojoen, Ngamijärven ja osia Cuandojoen valuma-alueesta. Kokonaisuudessa 68 640 neliökilometrin laajuinen Okavango oli listausvuotenaan 1997 maailman suurin Ramsar-alue. Ramsar-listauksen yhteydessä Botswanassa otettiin käyttöön Okvangon suiston hoitosuunnitelma, joka on suoraan ympäristö- ja matkailuministeriön alaisuudessa ja jonka tarkoituksena on varmistaa suiston suojelu ja sen kestävä käyttö tulevaisuudessa. Maailmanperintöluetteloon Okavangon suisto valittiin vuonna 2014.
Kemialliset saasteet eivät ole olleet suistossa merkittävä ongelma, mutta alueen asutuskeskusten ja toisaalta matkailijoiden majojen ja veneiden muodostama uhka on kuitenkin olemassa. Matkailijoiden määrän kasvu aiheuttaa painetta jätehuollolle, ja erityisesti nestemäinen jäte saattaa helposti saastuttaa suiston veden ja pohjaveden. Lisäksi matkailuyrittäjien moottoriveneet ovat aiheuttaneet muun muassa virtahepojen ja monien lintujen muuttamisen alueelta muualle. Tsetsekärpästen takia tehdyt myrkytyslennot ovat aiheuttaneet selkärangattomien kuolemia. Vuosina 2001 ja 2002 suistoon levitettiin lentokoneesta useita kertoja deltametriiniä. Vaikka se ei kerry ravintoverkkoon, se oli tappava monille selkärangattomille. Lajisto väheni monin paikoin peräti 25–65 prosenttia.Ulkopuolisen uhan suiston luonnolle aiheuttavat myös vieraslajit, joista tähän mennessä kellusaniaislaji Salvinia molesta on aiheuttanut vakavimman uhan. Sitä on torjuttu sekä tuomalla alueelle kovakuoriaslaji Cyrtobagous salviniae, joka käyttää kasvia ravinnokseen, että poistamalla kasvustoja käsin. Kasvin leviäminen on pystytty toistaiseksi estämään hyvin. Suistosta on havaittu muitakin vieraita kasvilajeja, mutta vieraita kalalajeja siellä ei ole. Esimerkiksi niilintilapian leviämistä Sambesista pidetään mahdollisena mutta epätodennäköisenä.Ilmaston lämpeneminen saattaa olla suurin yksittäinen uhka suiston tulevaisuudelle. Se voi vähentää sekä virtausta suistoon että sademääriä suiston alueella. Lisäksi kohoava lämpötila kasvattaa kokonaishaihduntaa. Seisminen toiminta on luonnollinen uhka, joka saattaa vaikuttaa suistoon, joka on edelleen tektonisesti aktiivista aluetta. Maunissa sattui esimerkiksi vuonna 1952 magnitudin 6,7 (Mw) maanjäristys. Pienet maanjäristykset voivat muuttaa veden virtausta, mutta suurilla maanjäristyksillä voi olla huomattavia vaikutuksia suiston dynamiikkaan.
Arntzen, Jaap: Livelihoods and biodiversity in the Okavango Delta, Botswana (pdf)  4/2005. Gaborone, Botswana:  Centre of Applied Research.   Viitattu 21.8.2014. (englanniksi)
McCarthy, T. S. & Bloem, A. & Larkin, P. A.: Observations on the hydrology and geohydrology of the Okavango Delta.  South African Journal of Geology, 1998, 101. vsk, nro 2, s. 101–117.   Geological Society of South Africa.  (englanniksi)
McIntyre, Chris: Botswana: Okavango Delta - Chobe - Northern Kalahari.   Windhoek: Bradt Travel Guides, 2010.  ISBN 978-1-84162-308-5. Teoksen verkkoversio (viitattu 26.10.2014).  (englanniksi)
Mendelsohn, John: Okavango Delta: Floods of Life.   Windhoek: RAISON, 2010.  ISBN 978-99916-780-5-4.   (englanniksi)
Okavango Delta Management Plan (pdf) Gaborone, Botswana:  Department of Environmental Affairs.   Viitattu 15.7.2014. (englanniksi)
Okavango Delta World Heritage Nomination Dossier (pdf)  1/2013. Republic of Botswana.   Viitattu 16.7.2014. (englanniksi)
Tooth, Stephen & McCarthy, Terence S.: Wetlands in drylands: geomorphological and sedimentological characteristics, with emphasis on examples from southern Africa.  Progress in Physical Geography, 2007, 31. vsk, nro 3, s. 101–117.   SAGE. Artikkelin verkkoversio Viitattu 5.10.2014. (englanniksi)
Turpie, Jane & Barnes, Jon & Arntzen, Jaap & Nherera Bertha & Lange, Glenn-Marie & Buzwani Baleseng: Economic value of the Okavango Delta, Botswana (pdf)  2006. Gaborone, Botswana:  IUCN.   Viitattu 10.10.2014. (englanniksi)
