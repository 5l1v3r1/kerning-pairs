
Perry McCarthy (s. 3. maaliskuuta 1961 Lontoo, Yhdistynyt kuningaskunta) on brittiläinen autourheilija.
McCarthy kilpaili Formula 1 -sarjassa Andrea Moda -tallissa kaudella 1992. Andrea Modan autot olivat sarjan ylivoimaisesti heikoimpia, ja McCarthy karsiutui kaikista osallistumistaan 7 kilpailusta. Vuonna 2004 The Timesille tehdyssä haastattelussa McCarthy kertoi kilpa-ajajan urastaan ja nimitti itseään maailman epäonnisimmaksi kilpakuskiksi vertauksella "Kapteeni Sählällä (engl. Dick Dastardly) oli enemmän onnea kuin itselläni".
McCarthy on esittänyt BBC:n Top Gear -televisiosarjassa alkuperäistä mustaan pukeutuvaa The Stigiä, mutta hänet poistettiin sarjasta vuonna 2003, kun hän paljasti elämäkerrassaan olevansa The Stig. Vuonna 2009 hän kommentoi Formula 1 -tapahtumia BBC:llä. McCarthy toimii myös vierailevana yrityslähettiläänä sekä illallisjuhlien puhujana.

Pesäpallo on Lauri ”Tahko” Pihkalan kehittämä kahden joukkueen välinen mailapeli. Pelin tarkoituksena on lyödä juoksuja omilla sisävuoroilla ja estää ulkovuoroilla vastustajaa lyömästä juoksuja. Sisäpelaajat lyövät palloa vuorollaan, ja ulkopelaajat ovat ryhmittäytyneet kentälle. Yksi ulkopelaaja toimii syöttäjänä eli lukkarina. Lyöjä saa juoksun, kun hän on kiertänyt kaikki kolme pesää ja palannut kotipesään.
Pihkala kehitti pesäpallon 1910-luvulla amerikkalaisesta baseballista ja 1900-luvun alussa Suomessa pelatusta kuningaspallosta. Pesäpallosta alettiin nopeasti puhua Suomen kansallispelinä, ja se levisi 1920–1930-luvuilla kouluissa ja suojeluskunnissa. Se on säilyttänyt hyvin paikkansa Suomen kansallispelinä, ja se on Suomen kolmanneksi suosituin pallopeli. Sen pääsarja Suomessa on Superpesis. Lajia harrastetaan pienimuotoisesti myös joissain muissa maissa, kuten Ruotsissa ja Australiassa. Pesäpallon maailmancup on järjestetty yhdeksän kertaa, ja Suomi on voittanut joka kerta.
Pesäpallo on joukkue- ja mailapeli, jossa kaksi joukkuetta kilpailevat toisiaan vastaan. Joukkueet ovat vuorotellen sisällä ja ulkona. Sisävuorossa oleva joukkue pyrkii tekemään mahdollisimman monta juoksua, joiden määrä ratkaisee jakson voiton. Jaksojen voitot puolestaan ratkaisevat koko ottelun voiton.Sisävuorossa olevan joukkueen pelaajat ovat aktiivisesti mukana ottelun etenemisessä lyöjinä tai juoksijoina. Lyöjä lyö kotipesästä ulkovuorossa olevan joukkueen lukkarin syöttämää palloa. Lukkari seisoo syöttölautasen vieressä ja heittää syötön kohtisuoraan ylöspäin syöttölautasen ylle. Lyöjä muuttuu juoksijaksi lähtiessään liikkeelle kotipesästä. Juoksijan tavoitteena on kiertää kaikki kolme kenttäpesää ja saada juoksu palatessaan kotipesään. Sisäjoukkueen muut lyöjät pyrkivät auttamaan juoksijaa etenemisessä.Ulkovuorossa olevan joukkueen pelaajat pyrkivät estämään sisäjoukkuetta tekemästä juoksuja. Ulkopelaajat pystyvät tekemään tämän haavoittamalla tai polttamalla juoksijan.Joukkueet vaihtavat vuoroja, kun kolme sisäpelaajaa on palanut tai sisäjoukkue ei ole saanut tarpeeksi juoksuja oman vuoronsa aikana. Vuoropari on pelattu, kun molemmat joukkueet ovat olleet kerran sisävuorossa. Ottelun aikana pelataan kaksi jaksoa, joissa kummassakin on 2–4 vuoroparia. Jaksojen päätyttyä tasan ottelun voittaja ratkaistaan supervuoroparissa ja sen jälkeen kotiutuskilpailussa.Joukkueen pelitaktiikasta vastaa pelinjohtaja, joka valitsee sekä hyökkäys- että puolustustaktiikan. Pelinjohtaja käyttää hyökkäystaktiikasta kommunikoimiseen moniväristä viuhkaa, jolla tämä ilmoittaa pelaajille käytettävän strategian.
Sisäpelissä pelaajilla on erilaisia tehtäviä. Etenijät ovat joukkueensa nopeimpia juoksijoita, ja lisäksi he ovat hyviä kärkkymään pesältä ja heillä on hyvä lähtönopeus. Vaihtolyöjien tarkoituksena on ensisijaisesti siirtää etenijöitä pesältä toiselle vaihtolyönneillä, kuten näpyillä, pomppulyönneillä, maalyönneillä sekä polttolinjan ja koppareiden väliin osuvilla lyönneillä. Vaihtolyöjät lyövät yleensä etenijöiden jälkeen numeroilla 2, 3 ja 7. Kotiutuslyöjät pyrkivät lyömään etenijöitä kotiin. He ovat yleensä lyöntijärjestyksessä numeroita 4, 5 ja 8. Kotiutuslyöjinä käytetään myös jokeripelaajia. Joukkueella on kolme jokeria, joita käytetään joukkueen sisäpelivoiman mukaan.Ulkovuorolla ulkokentällä on yhteensä yhdeksän pelaajaa: lukkari, sieppari, kolme pesävahtia, kaksi polttolinjan pelaajaa ja kaksi takakenttäpelaajaa eli kopparia. Lukkarin tehtävä on antaa mahdollisimman vaikeita syöttöjä vastustajan lyöjälle.
Pesäpallokentillä alustana käytetään yleensä hiekkatekonurmea, mutta pesäpalloa pelataan myös hiekka- ja nurmikentillä. Pesäpallokentän varsinaiseen pelialueeseen kuuluvat kotipesä sekä sivurajojen ja takarajan rajaama alue. Kotipesän alueen määräävät kotipesän kaari ja etukentän rajat. Sivurajat puolestaan lähtevät kotipesästä viistosti kohti kakkos- ja kolmospesiä. Rajat kääntyvät suoraan kohtisuorasti kotipesään nähden hieman ennen pesiä ja jatkavat suoraan kohti takarajaa. Ykköspesä sijaitsee kolmospesää kohti menevän rajan varrella.Miesten kentän pituus on 96 metriä ja naisten kentän pituus 82 metriä. Miesten kentän leveys takarajalla on puolestaan 42 metriä ja naisten kentän 36 metriä. Miesten kentällä kotipesältä ykköspesälle kulkeva lähtöpolku on 20 metriä ja kakkos- ja kolmospesän välinen poikkipolku 36 metriä pitkä. Takarajalta kolmospesän juoksuviivaan on 57,5 metriä. Miesten kenttää käyttävät miesten lisäksi A- ja B-poikajuniorit ja naisten kenttää vanhimmat tyttöjuniorit sekä C- ja D-poikajuniorit. Näiden lisäksi on olemassa vielä juniorikentät ja tenavakentät.Kotipesä sijaitsee kotirajan kotipuolella. Se on puoliympyrän muotoinen alue, jonka säde on sekä miesten että naisten kentällä viisi metriä. Kotipesässä on lisäksi sivurajojen välissä niin sanottu etukaari, jonka säde on 270 senttimetriä syöttölautasen keskipisteestä. Syöttölautanen on puolestaan ympyrän muotoinen 3–5 senttimetrin paksuinen laatta, jonka halkaisija on 60 senttimetriä. Lautasen yläpinnan pitää olla 3–5 senttimetriä maan pinnasta.
Pesäpallomailat valmistetaan nykyisin lasi- ja hiilikuidun yhdistelmästä. Puu oli 1980-luvulle asti ainoa materiaali, mutta kuidut ovat syrjäyttäneet sen.Peleissä saa käyttää vain Pesäpalloliiton hyväksymää mailaa. Muita rajoituksia säännöissä ei aikuisten mailoille anneta. Kokorajoitukset poistettiin säännöistä 1960-luvulla, mutta mailojen koko ei ole tämän jälkeen juurikaan muuttunut.
Pesäpallon pallo on kooltaan erisuuruinen miesten, naisten ja nuorempien junioreiden peleissä. Miesten pallo painaa 160–165 grammaa, naisten pallo 135–140 grammaa ja tenavapallo 95–100 grammaa. Kaikkien pallojen ympärysmitta on 21,60–22,20 senttimetriä. Lisäksi Pesäpalloliitto on määritellyt standardit pallon kimmoisuudelle:
Tenavapallon kimmoisuusprosentin (60 km/h) on uutena oltava 46–49 %.Suomessa virallisia pesäpalloja valmistavat L-Tec Sport ja Suomipesis. Pesäpallon valmistuksessa on monta vaihetta. Sen ydin on tiiviiksi puristettua trasselia, jonka päälle kääritään lankaa. Langan päällä on kumiliuskakerros, joka tehdään käsin. Pintakerros liimataan, ja pallo saa muotonsa teräsmuotissa uunissa, jossa kuuma seos vulkanoituu. Valmis pallo punnitaan, koepomputetaan ja leimataan.
Pesäpallossa voi käyttää pallon kiinniottamisen helpottamiseksi Pesäpalloliiton hyväksymää räpylää. Muunlaisten apuvälineiden käyttö on kielletty. Räpylöitä alettiin käyttää pesäpallossa 1930-luvun taiteessa. Sitä ennen pallot otettiin kiinni paljain käsin tai hansikkain. Pesäpalloräpylän valmistusmateriaalina toimii nahka. Räpylän eri osien koko voi vaihdella sen mukaan, minkälainen pelaaja räpylää käyttää. Esimerkiksi junioreille suunnatuissa räpylöissä rakenne voi olla pienempi ja pussiosa suurempi, kuin aikuisten mallissa. Junioripelaajien räpylöissä pienempi kämmenosa sopii paremmin pieneen käteen ja suurempi pussiosa helpottaa lyönnin kiinni ottamista. 
Aikuisten räpylämalleissa räpylän rakenne on kovempi kuin junioreiden malleissa, sillä kovat lyönnit vaativat myös kovemman kiinniottomateriaalin. Junioreiden räpylät valmistetaan usein aikuisten räpylöitä pehmeämmästä nahasta.
Päänsuojus on pakollinen virallisissa otteluissa, jotka pelataan miesten tai naisten pallolla. Päänsuojuksen täytyy olla pesäpalloliiton hyväksymä. Sisävuorossa kaikkien pelaajien on pidettävä päänsuojusta päässään oman lyöntivuoronsa aikana ja kentällä edetessään. Jos sisäpelaaja tulee lyömään ilman päänsuojusta, tuomitaan hänet palaneeksi välittömästi (tekninen palo). Ulkovuorossa olevan joukkueen lukkari ja kopparit saavat pelata ulkokentällä ilman päänsuojusta.
Pesäpallon peliasu koostuu lyhythihaisesta pelipaidasta, sen alle puettavasta aluspaidasta sekä polven alle ulottuvista housuista. Erityisesti naisten sarjoissa käytetään tätäkin pidemmälle ulottuvia housumalleja. Pelipaidan molemmissa hihoissa on irroitettavat numerot, jotka kertovat pelaajan lyöntinumeron.
Koska pelaaja saattaa joutua syöksymään juostessaan pesille, sekä ottaessaan palloa kiinni, on aluspaita varustettu kyynärvarresta syöksysuojilla. Monet pelaajat voivat käyttää syöksyessään syöksyhanskoja käsiensä suojana, sekä lyödessä erityistä lyöntihanskaa, joka antaa paremman otteen mailan kädensijasta erityisesti kostealla säällä. Jalkineina pesäpalloilijat käyttävät piikkareita.
Virallinen ottelun kesto on miehissä ja naisissa sekä A-, B- ja C-junioreilla 4+4+1 vuoroparia. Nuoremmissa ikäluokissa pelataan vähemmän vuoropareja. 4+4+1-pelimuodossa neljättä tasoittavaa vuoroa ei pelata, jos sisälle tuleva joukkue on voittanut jo jakson. Jakso lopetetaan, jos sisävuoroa pelaava joukkue tekee voittojuoksun.Ottelun alussa joukkueiden kapteenit suorittavat pelituomarin johdolla vuoronvalinnan eli niin sanotun hutunkeiton. Siinä kotijoukkueen kapteeni heittää mailan tuomarille, joka ottaa siitä kiinni. Tämän jälkeen vierasjoukkueen kapteeni ottaa otteen mailasta niin, että pikkusormi koskettaa edellisen otteen pitäjän etusormea ja peukaloa. Tämän jälkeen kapteenit vuorottelevat niin, että hutunkeiton voittaja on se, joka saa viimeisenä pitävän otteen mailasta. Voittaja saa valita, aloittaako hänen joukkueensa sisä- vai ulkovuorolla. Toisen jakson puolestaan aloittaa joukkue, joka oli ensin ulkovuorossa.Jaksojen ollessa tasan pelataan supervuoropari, jonka aloittajasta käydään uusi hutunkeitto. Supervuoropari lopetetaan tasoittavalla vuorolla, jos sisällä oleva joukkue tekee voittojuoksun. Jos supervuoroparin jälkeen ottelu on edelleen tasan, pelataan kotiutuskilpailu. Joukkueet valitsevat siihen viisi lyöjää ja viisi etenijää. Etenijä sijoitetaan kolmospesälle, ja lyöjällä on kolme lyöntiä kotiuttaa etenijä. Tämän jälkeen tulee vuoroon seuraava lyöjä-etenijä-pari. Jos ottelu on viiden parin jälkeen tasan, kotiutuskilpailua jatketaan kolmen parin ryhmissä ratkaisuun saakka.Jaksojen välissä pidetään 10–18 minuutin tauko ja ennen supervuoroparia 5 minuutin tauko. Supervuoroparia edeltävällä tauolla joukkueet nimeävät jo valmiiksi kotiutuskilpailun osallistujat.Joukkueilla on käytettävissään yksi aikalisä kummallakin jaksolla.
Aktiivisesti pelissä mukana olevat sisäpelaajat ovat joko lyöjiä tai juoksijoita. Lyöjä on turvassa kotipesässä. Lyöjästä tulee juoksija, kun hän saa kolme oikeaa syöttöä, turvan ykköspesältä, vapaataipaleen, on irti kotipesästä joko koppihetkellä tai kun pallo on kotipesässä olevan ulkopelaajan hallussa tai kun pelaaja palaa.Pelaaja on pesässä, kun hän koskettaa pesää. Sisäpelaaja on pesässä myös hänen hypätessä ilmaan, mutta ulkopelaaja ei ole pesässä ilmassa ollessaan. Pallo on ulkopelaajan hallussa, kun se on hänen kädessään, räpylässään tai kun hänellä on ote maassa olevasta pallosta.Syöttäjän eli lukkarin on seistävä syöttölautasen vieressä lyöjän vastakkaisella puolella. Hänen on annettava merkki aikeestaan syöttää tekemällä alkuasento. Sen jälkeen hän antaa syötön yhdellä kädenliikkeellä suoraan ylöspäin syöttölautasen päälle ja väistää lyöjää. Syöttö voi olla oikea tai väärä. Syöttö on oikea, jos lyöjä lyö, vaikka se olisikin ollut väärä. Syöttö tuomitaan vääräksi, jos lukkarilla ei ole syöttöoikeutta, syöttö ei ole teknisesti oikea tai jos pallo ei kohoa metriä lukkarin päälaen yläpuolelle eikä putoa syöttölautaselle. Syöttöoikeuden lukkari saa heittämällä pallon kotipesästä jollekin kenttäpelaajista.Kahdesta väärästä syötöstä ja jokaisesta niiden jälkeen annetusta väärästä syötöstä joukkue saa vapaataivaloikeuden, jonka kärkietenijä voi käyttää. Jos kentällä ei ole etenijää, lyöjä saa heti ensimmäisestä väärästä vapaataivaloikeuden. Jos lukkari antaa kolme väärää, kun kentällä ei ole yhtään etenijää, lyöjä voi edetä kakkospesälle. Jos vuorossa on viimeinen lyöjä, hän saa juoksun.Joukkueiden tulee noudattaa pöytäkirjaan merkittyä lyöntijärjestystä, jota kuitenkin saa muuttaa ennen toista jaksoa ja supervuoroparia. Joukkueet voivat käyttää erikseen jokeripelaajaa, joka voidaan asettaa lyömään, jos lyöntivuoroinen pelaaja ei ole vielä asettunut vuoroon.
Lyöjällä on oikeus saada vuorollaan kolme syöttöä. Lyönti on laiton, jos pallo osuu suoraan pelialueen ulkopuolelle tai suoraan lyönnistä sisäpelaajaan, lyönti osuu lyödessä mailaan useamman kerran, maila irtoaa lyöjän kädestä tai katkeaa lyödessä tai lyöjä lyö väärällä vuorolla. Palloa ei saa lyödä pompusta eikä ennen kuin se on päässyt syötön lakipisteeseen.Lyöjä saa lähteä etenemään heti, kun pallo on irronnut syöttäjän kädestä. Juoksija palaa pesäkilvassa, jos hän on irronnut edelliseltä pesältä, jossa hänellä on pesäturva, ja pallo on seuraavalla pesällä olevalla ulkopelaajalla. Juoksija tekee pesärikon, jos hän tulee pesälle käymättä edellisellä pesällä. Juoksija haavoittuu, kun hän saapuu koppilyönnillä seuraavalle pesälle. Haavoittuneen pelaajan on palattava kotipesään. Lyönnistä tulee koppi, kun ulkopelaaja saa pallon haltuunsa sen käymättä maassa. Ulkopelaaja voi tällaisessa tilanteessa tehdä myös taktisen pudotuksen ja pudottaa pallon tahallisesti maahan kiinnioton jälkeen.Kun kaikilla kenttäpesillä on juoksija ja lukkari antaa lyöntivuorossa olevalle pelaajalle tämän ensimmäisen syötön, syntyy ajotilanne. Ajotilanteessa on niin sanottu vaihtopallo eli jokaisen juoksijan on edettävä seuraavalle pesällä ajolähtöä purkavan pelaajan lyöntivuorolla.Etenijä, joka käy kaikilla pesillä ja pääsee takaisin haavoittumattoman kotipesään, tekee juoksun. Omalla lyönnillään kolmospesälle saapunut lyöjä saa niin sanotun kunniajuoksun ja voi jäädä pesälle yrittämään tuplajuoksua.
Pesäpallo-ottelussa on viisi tuomaria. Pelituomari vastaa ottelun sääntöjenmukaisesta kulusta. Hänellä on apunaan syöttötuomari ja kolme muuta tuomaria sekä kirjuri. Syöttötuomari seuraa lukkarin ja lyöjän toimia sekä syötön laatua. Hän tuomitsee myös etukentän laittomat. Kakkos- ja kolmospesätuomari sekä takarajatuomari tuomitsevat pesätilanteet, toteavat lyöntien laillisuuden ja näyttävät kopit. Tuomarit päättävät tilanteen sisäpelaajan eduksi, jos he eivät voi varmasti havaita pelitapahtuman tulosta.Tuomari voi tuomita pelaajien, pelinjohtajien ja joukkueiden toimihenkilöiden tekemien rikkomusten seurauksena teknisen palon, sisäpelaajan palauttamisen lähtöpesälle, etenemisen mitätöinnin, polttamisen, vapaataivaloikeuden, huomautuksen, varoituksen, pelirangaistuksen ja ottelurangaistuksen.Pelirangaistus tuomitaan yleensä lievästä fyysisestä kontaktista, törkeästä provosoinnista, törkeästä kielenkäytöstä ja toisen pallon ottamisesta peliin. Pelirangaistuksen saanut pelaaja suljetaan ottelusta. Ottelurangaistuksen saa vakavammasta fyysisestä loukkauksesta, loukkaavista käsimerkeistä ja rasistisesta käyttäytymisestä. Ottelurangaistus johtaa automaattisesti yhden ottelun pelikieltoon.
Pesäpalloilijan tärkein fyysinen ominaisuus on nopeus. Pesäpallo onkin juoksuvoittoisimpia pallopelejä. Juoksun osuus lajissa on merkittävä, joten monet huippupelaajat ovat nopeita. Sisäpelissä pelaaja käyttää nopeuttaan pesältä pesälle etenemiseen. Pesältä lähdössä vaaditaan reaktionopeutta ja varsinkin kovien lyöntien aikana lyöntisuorituksessa räjähtävää nopeutta. Ulkopelissä pelaajalta vaaditaan myös hyvää reaktionopeutta ja heittosuorituksessa räjähtävää nopeutta.Urheiluvälinevalmistaja Adidaksen tekemien mittausten mukaan pesäpalloilijat liikkuvat miesten superpesisotteluissa noin 7–8 kilometriä ottelussa. Pelitapahtuma alkulämmittelyineen kestää lisäksi noin kolme tuntia, joten pesäpallossa vaaditaan myös hyviä kestävyysominaisuuksia. Nopeuskestävyyttä vaaditaan erityisesti etenijöiltä.
Eteneminen ja lyöminen ovat pesäpalloilijoiden keskeisimmät sisäpelitaidot. Etenemisessä tarvittavia ominaisuuksia ovat nopeus, kärkkymistaito, pesältä lähtö, kärkietenijän seuraaminen, pesälle syöksyminen sekä pallon ja merkin seuraaminen. Lyönnissä pelaajan tarvitsee hallita voimaa, nopeutta, lyöntiliikkeen tekniikkaa, lyöntipelin monipuolisuutta, tilannekohtaisia ratkaisuja ja keskittymiskykyä.Etenijällä on kotipesästä takaisin kotipesään matkaa miesten kentällä 131 metriä. Etenemiseen keskeinen ominaisuus on tietenkin nopeus, mutta pesästä hieman irti oleva etenijä pystyy kärkkymisellä lyhentämään juoksumatkaa ykköseltä kakkospesälle 2–4 metriä ja kakkoselta kolmospesälle 3–6 metriä.Pesäpallolyönnit jaetaan neljään kategoriaan, perus-, näpäys-, pomppu- ja hidastettuihin lyönteihin.Peruslyönneiksi lasketaan kaikki polttolinjaan, sen ohitukseen ja takakentälle suunnatut maa- tai laakalyönnit. Peruslyöntejä ovat vaakamaila-, pystymaila- ja golflyönti. Vaakamailalyönnissä osuma tapahtuu hartiatasossa ja liike on voimakas ja yhtäjaksoinen. Se on lyönnin perusmuoto. Pystymailalyönnissä maila on pystysuorassa ja osumakohta on lähellä silmätasoa. Sitä käytetään välilyönteihin ja tolppasyöttöihin. Ulkopelaajan on vaikea ennakoida pystymailalyönnin suuntaa. Golflyönti tehdään selvästi hartiatason alapuolella, ja siinä mailan liikerata on vaakasuora tai laskeva. Lyönti on parhaimmillaan kolmospuolen lyönneissä.Näpäyslyönti suunnataan etukenttään, ja se voi olla suora, kierteinen tai lyhyt. Pystymailanäpäytyksessä mailan ja pallon osumakohta on silmien tasolla ja lyönti tehdään kevyesti eteen ja alaspäin työntäen. Vaakamailanäpäyksessä lyöntiaskeleen aikana toinen käsi siirtyy keskellä mailaa ja mailalla tehdään vain kevyt liike eteenpäin. Siinä saadaan kierrettä palloon tekemällä osumahetkellä terävä veto- tai työntöliike.Pomppulyönti suunnataan etukaaren kentän puolelle, ja se lyödään yläviistosta. Se suunnataan joko rajaan tai polttajille. Lyöntiaskeleen aikana vartaloa kierretään takanojaan, jotta lyöntiliike saadaan tehtyä mahdollisimman korkealta.Hidastettu lyönti suunnataan joko polttolinjan eteen tai etumiesten ohitse. Siinä kädet liukuvat mailan puoliväliin ja painopiste on alempana kuin peruslyönnissä. Pallon lentorata jää vähäisemmän voimankäytön seurauksena noin 10–15 metriin. Lyönti voidaan tehdä myös normaaliotteella tai varsilyönnillä, jossa pallon osumakohta on lähellä käsiä. Tällöin lyönnin voi tehdä täysvoimaisena, mutta pallon lentorata jää kierteisyyden takia lyhyeksi.
Ulkopelissä pelaajien tärkeimmät taidot ovat lukkaripeli, kiinniottaminen, heittäminen ja liikkuminen. Vaadittavat taidot vaihtelevat sen mukaan, onko pelaaja taka-, keski- tai etukentällä.Pesäpalloheiton keskeisempiä tekijöitä ovat heittonopeus, -tarkkuus ja -voima sekä tilannehallinta. Perusheitto tehdään siten, että pallo nojaa etu- ja keskisormeen ja sitä tukevat peukalo ja nimetön. Pallo on heiton aikana irti kämmenestä. Heitossa käytetään hyväksi vartalon kiertoa, joten oikeakätisellä vasen jalka on edessä ja vasen kylki heittosuuntaan. Paino siirtyy heiton aikana oikealta jalalta vasemmalle, jolloin heittoon tulee mukaan myös lantioliike.Heittoasento pitää hakea jo ennen pallon kiinniottoa, ja sen pitää olla valmiina, kun pallo siirtyy heittokäteen. Kun pallo on jo heittokädessä, heittäjän on syytä välttää ylimääräisiä askeleita, jotta heitto lähtee mahdollisimman nopeasti.
Sisäpelin taktiikoiden ääripäissä on nopea, yllätyksellinen ja jopa riskialtis pelitaktiikka ja varman päälle ottava taktiikka. Jälkimmäisessä pitkässä pelitavassa vaihto- ja kotiutuslyöntejä suoritetaan vain pakkotilanteissa. Juoksun jälkeen pelataan turvallista välilyöntiä tai varmaa koppipalloa. Nopeassa pelitavassa etenijä pyritään saamaan mahdollisimman nopeasti kolmospesälle.Sisätaktiikan valintaan vaikuttaa runsaasti ottelun vastustaja ja pelitilanne. Taktiikka valitaan vastustajan ulkopelin heikkojen ja vahvojen alueiden mukaan. Ennen peliä sovitaan yleensä tiettyjen pelitilanteiden erilaiset lyöntivaihtoehdot. Lyöntijärjestys asetetaan pelaajien ominaisuuksien mukaan ja valitaan esimerkiksi ensimmäiseksi lyöjäksi nopea ja varma etenijä. Lisäksi joukkueilla on käytössä niin sanottuja jokerilyöjiä, joita voidaan käyttää lyöntijärjestyksen ulkopuolelta.Pelinjohtaja ohjaa joukkueensa sisäpeli niin sanotuilla merkeillä, joilla näytetään etenijöille ja lyöjälle, onko tarkoitus vaihtaa seuraavalla syötöllä etenijää eteenpäin. Etenijä tietää näin jo ennen lyöntiä, tuleeko hänen lähteä etenemään kohti seuraavaa pesää ja lyöjä tietää, minkälaista lyöntiä hänen tulee yrittää.Merkkiä näytetään yleensä sitä varten tehdyllä väriviuhkalla, jossa merkki voidaan liittää viuhkan värien paikkaan, suuntaan ja järjestykseen. Päämerkkiin sisältyy tieto siitä, onko merkki päällä ja otetaanko väärä pois. Väärän poisotossa etenijä ei lähde juoksemaan väärällä syötöllä. Päämerkin lisäksi joukkueilla on esimerkiksi pika-, peruutus- ja automaattimerkkejä.
Ulkopelin taktiikka perustuu pesäpallossa usein erityisesti lukkarin osaamiselle ja vastustajan sisäpelin taktiikan tuntemiselle. Yleistaktiikkana voi olla joko riskejä karttava tai hyökkäävä taktiikka.Riskejä karttavaa taktiikkaa käytetään erityisesti avarilla kentillä, joissa on paljon tilaa läpilyönneille, ja kovalyöntisiä joukkueita vastaan. Ulkokenttä sijoittuu riskejä karttavassa taktiikassa siten, että se sulkee rajat ja pesien taustat hyvin. Tavoitteena on antaa vastustajalle mahdollisimman vähän mahdollisuuksia läpilyönteihin. Lukkari heittelee taktiikassa paljon pyrkien häiritsemään lyöjän keskittymistä.Hyökkäävämmässä taktiikassa joukkueella on omat ulkokenttäjärjestyksensä eri tilanteita varten. Lisäksi joukkueilla on usein lyöjiä varten omat järjestyksensä, joiden tarkoituksena on pakottaa lyöjä vaikeisiin ratkaisuihin. Hyökkäävässä ulkopelissä joukkue voi päästää esimerkiksi hitaamman etenijän tyhjälle kentälle, jolloin tämä muodostaa ”jarrun” nopeamman kärkijuoksijan eteen.
Suomessa pelataan pesäpalloa usealla eri sarjatasolla. Superpesis on korkein sarjataso sekä naisissa että miehissä. Miesten Superpesiksessä on 14 joukkuetta ja naisten Superpesiksessä 11 joukkuetta. Muut sarjatasot järjestyksessä ovat Ykköspesis, Suomensarja ja Maakuntasarja. Lisäksi pelataan SM-sarjoja A-, B ja C-nuorissa sekä yli 35-vuotiaissa.Miesten Superpesiksessä pelataan kaksinkertainen sarja ja kaksi paikalliskierrosta. Jokainen joukkue pelaa runkosarjassa yhteensä 28 ottelua. Runkosarjan jälkeen sijoille 7–10 sijoittuneet pelaavat minipudotuspelit paras kolmesta -järjestelmällä. Kuusi runkosarjan parasta joukkuetta ja minipudotuspelisarjojen voittajat jatkavat puolivälieriin. Niiden voittajat pääsevät välieriin ja lopulta loppuotteluun. Puolivälierät, välierät ja loppuottelu pelataan paras viidestä -järjestelmällä, mutta pronssiottelu paras kolmesta. Runkosarjan viimeinen joukkue putoaa Ykköspesikseen, jonka voittaja puolestaan nousee seuraavaksi kaudeksi Superpesikseen.Naisten Superpesiksessä pelataan puolestaan 22 ottelua joukkuetta kohden. Runkosarjan kahdeksan parasta pääsevät puolivälieriin, joista edetään välieriin ja loppuotteluun. Nämä ottelut pelataan miesten tavoin paras viidestä -järjestelmällä. Koska kaudella 2016 naisten Superpesistä pelaa 11 joukkuetta, Ykköspesiksen voittaja nousee suoraan mutta Superpesiksestä ei putoa yksikään suoraan.
Miesten pääsarjassa on jaettu mitaleita vuodesta 1922 ja naisissa vuodesta 1931. Miehissä menestynein seura on Sotkamon Jymy, joka on voittanut 18 mestaruutta ja sijoittunut kaikkiaan 25 kertaa mitaleille. Seuraavaksi eniten mestaruuksia on Lahden Maila-Veikoilla (8), Jyväskylän Kirillä (7), Haminan Palloilijoilla (7) ja Helsingin Pallonlyöjillä (7). Jymyn jälkeen toiseksi eniten mitaleita on Vimpelin Vedolla. Sen 22 mitalista kuitenkin vain 3 on kultaista.Miesten mestaruussarjassa on kerätty pisteitä vuodesta 1964 ja naisten mestaruussarjassa vuodesta 1981. Eniten mestaruussarjaotteluita on miehissä Toni Kohosella, joka ohitti vuonna 2015 entisen ennätysmiehen Pasi Pirisen. Pirisellä on puolestaan eniten kärkilyöntejä. Kaikkien aikojen etenijätilaston kärjessä on Sami Haapakoski, lyöjätilaston Jere Dahlström ja kunnaritilaston Kari Kuusiniemi.
Pesäpalloa ovat Suomen ulkopuolelle levittäneet etenkin Suomesta ulkomaille muuttaneet suomalaiset ja Suomesta kotimaihinsa palanneet ulkomaalaiset. Pesäpalloa pelataan ainakin Ruotsissa, Virossa, Japanissa, Australiassa, Saksassa, Itävallassa ja Sveitsissä. Esimerkiksi Australiassa pelataan sarjaa, jossa on useita joukkueita. Intiaan pesäpallo on levinnyt 2010-luvulla itsenäisesti, ja pelaajat ovat opetelleet säännöt YouTube-videoista. Vuonna 2016 Intiassa arvioitiin olevan jo joitakin tuhansia pelaajia.
Pesäpallon maailmancup on järjestetty kahdeksan kertaa. Ensimmäisen kerran se järjestettiin 1992, jolloin mukana oli kahdeksan joukkuetta Suomesta, Ruotsista, Virosta, Saksasta, Australiasta ja Japanista. Turnauksessa pelataan miesten, naisten ja sekajoukkueiden sarjat. Suomi on voittanut kaikki 21 kultaa. Toiseksi menestynein maa on Australia yhdeksällä hopealla ja seitsemällä pronssilla.Pesäpalloliitto kerää yleensä maajoukkueen avoimen haun kautta, eikä maailmancupissa pelaa paras mahdollinen suomalainen joukkue. Esimerkiksi vuoden 2015 maailmancup pelattiin keskellä Superpesis-kautta, joten mukaan lähti alasarjoissa pelaavia suomalaisia.
Pesäpallo on kansallispelinä pitänyt asemansa Suomessa hyvin, vaikka kansainvälisesti laji ei ole tarjonnut merkittäviä arvokisavoittoja. Laji onkin on osa suomalaista liikuntakulttuuria, ja sen katsottiin aiemmin toimineen jopa kansallisena yhdistäjänä. Pesäpalloon liittyy myös voimakas paikallistunne, sillä se on tyypillisesti hyvin maakunnallinen laji.Pesäpallo on Suomen harrastetuimpia urheilulajeja. Kilpa- ja huippu-urheilun tutkimuskeskus Kihun tekemän tilaston mukaan pesäpallon lisenssipelaajia oli vuonna 2010 yli 16 000. Lisenssiurheilijoita oli enemmän vain jalkapallolla, jääkiekolla, salibandyllä ja yleisurheilulla. Pesäpallon harrastajia oli vuonna 2010 kaikkiaan noin 52 000. 2000-luvulla pesäpallon lisenssipelaajien määrä on ollut hienoisessa kasvussa, vaikka kokonaisharrastajien määrä puolestaan on tippunut. Pesäpalloliiton omien tilastojen mukaan pesäpalloilijoita oli Suomessa vuonna 2014 yli 15 700.Pesäpalloammattilaisia on Suomessa palloilulajeista jääkiekon ja jalkapallon jälkeen kolmanneksi eniten. Vuonna 2013 ammattilaispesäpalloilijoita oli 96. Pesäpallon pelaajayhdistyksen Huippupesäpalloilijoiden tekemän vuoden 2014 kyselyn perusteella miesten pääsarjapelaajista noin 10 prosenttia oli täysammattilaisia. 30 prosenttia pelaajista opiskeli pelaamisen rinnalla ja 60 prosenttia teki muita töitä. Pelaajista noin 15 prosenttia tienasi kauden aikana yli 30 000 euroa. Naispelaajista puolestaan 90 prosenttia urheilijoista pelasi vain kulukorvauksilla ja loppujen vuosiansiot olivat 5 000 – 10 000 euroa.Pesäpallon pääsarjan katsojaluvut ovat Suomen kolmanneksi korkeimmat. Vuoden 2011 tilastojen perusteella vain jääkiekon SM-liiga ja jalkapallon Veikkausliiga keräävät enemmän yleisöä. SM-liigan, Veikkausliigan ja Superpesiksen lisäksi vain jääkiekon toiseksi korkeimmalla sarjatasolla Mestiksessä on keskimäärin yli tuhat katsojaa ottelua kohden. Naisten Superpesis on puolestaan seurautuin naisten urheilusarja Suomessa. Pesäpalloliiton tilastojen mukaan miesten Superpesistä seurasi vuonna 2014 paikan päällä keskimäärin 1 481 katsojaa ottelua kohden ja naisten Superpesistä 536 katsojaa.
Ensimmäiset merkinnät maailmanlaajuisesti pesäpallon tapaan pystysyöttöä käyttävistä pallonlyöntipeleistä löytyvät 1200-luvun Egyptistä. Suomeen pallonlyöntipelit rantautuivat 1600–1700-luvulla. Tarkempaa ajankohtaa ei kuitenkaan ole tiedossa. Pallonlyöntipelien yleistyessä, pelin kulkua ja sääntöjä sovellettiin eri puolilla omiin suuntiinsa ja 1800-luvulla Suomessa harrastettiinkin kymmeniä eri pallopelejä.Ensimmäiset palloleikit ja pallonlyöntikisat olivat pääasiallisesti ajanvieteharrastuksia kilpailullisen toiminnan sijaan. Tunnetuin vanhoista peleistä on kuningaspallo, jonka ensimmäiset säännöt suomeksi julkaisi Ivar Wilskman vuonna 1903. Laji sai mallia sukulaislajeistaan ruotsalaisesta långbollista, saksalaisesta schlagballista ja venäläisestä laptasta. Ensimmäinen kuningaspallon virallinen ottelu pelattiin Oulussa vuonna 1901.Lauri ”Tahko” Pihkala innostui jo kouluaikanaan kuningaspallosta ja alkoi vuonna 1914 kehittää siitä urheilullisesti haastavampaa ja tarkemmin säädeltyä. Hän oli jo tutustunut Yhdysvalloissa baseballiin ja kuullut yhdysvaltalaisilta Tukholman olympialaisissa, että heidän menestyksensä perustui baseballin pelaamiseen. Pihkalan tavoitteena olikin kehittää nuorten urheiluvalmennukseen peli, joka olisi leikinomainen.
Pihkala julkaisi vuonna 1914 kuningaspallon uudet säännöt ja esitteli vuonna 1915 uuden pitkäpalloksi kutsumansa pelin. Pihkala kehitti kuningaspalloa kilpailullisempaan suuntaan, sillä aiemmin laji oli lähinnä ollut pelailua, ilman kunnollisia sääntöjä voittajasta. Kuningaspallon kenttä oli ollut suorakaiteen muotoinen, mutta pitkäpallossa kenttä muistutti jo pesäpallokenttää, sillä sen kotipääty oli kaventunut ja pelialue leveni ulkopäätyä kohti. Pihkala otti sääntöihin myös termin ”kuollut”, ja joukkueiden vuoro vaihtui kolmen kuolleen jälkeen. Pihkala jätti pitkäpallossa kuningaspallon tapaan pystysyötöksi, vaikka hän olikin harkinnut baseballmaista laakasyöttöä. Ensimmäinen virallinen pitkäpallo-ottelu pelattiin vuonna 1919.Pihkalan mukana uutta pallonlyöntipeliä olivat kehittämässä useat eri tahot, sille alkoi tulla urheilukoulutustehtävien lisäksi myös sotilaallisia, kasvatuksellisia ja kansaa yhdistäviä tekijöitä. Pallonlyönnistä alettiin jo tässä vaiheessa puhua koko kansan kansallispelinä. Pihkalan ajatuksissa kansallispelin asema on ilmeisesti herännyt jo aikaisin, ja hänen omiin kirjoituksiinsa termi ilmaantui jo vuonna 1916. Laji juurtui suhteellisen nopeasti useille paikakunnille Pihkalan kokoeilupelien kautta ja toisaalta koulujen välityksenä. Tuhannet lapset osasivat todennäköisesti jo 1920-luvun alussa pitkäpallon alkeet.Pitkäpallo oli vasta eräänlainen kokeiluversio, jonka Pihkala halusi nähdä käytännössä. Sen sääntöjä muutettiin kahdesti. Vaikka pitkäpallo ottikin kehitysaskelia, se oli Pihkalan mielestä edelleen sekava laumapeli, josta puuttui mieskohtainen vastuu. Hän halusikin viedä sitä vielä lisää baseballin suuntaan ja lisäsi peliin pesiä, muutti juoksusääntöjä ja yhdenmukaisti koppikäytäntöjä. Juoksija oli aiemmin kuollut kopista vain pesätaipaleella, mutta jatkossa myös muiden pesien välillä.Pihkala kokeili syksyllä 1920 uusia sääntöjä Jyväskylässä. Niiden tuloksena hän lisäsi peliin vielä neljännen pesän. Kenttäaluetta hän muutti siten, että eturajan sivurajat lähtivät jo syöttölautasen reunasta, kun aiemmin ne olivat lähteneet kymmenen metrin päästä toisistaan. Pihkala lievensi myös sääntöä etenijän kuolemasta ja kehitti koppitilanteessa haavoittumisen, jolloin juoksija vain menetti etenemismahdollisuutensa. Pihkalan uutta peliä alettiin kutsua nimellä pesäpallo. Nimeä oli käyttänyt 1910-luvun alussa naisliikunnan pioneeri Anni Collan baseballista. Pesäpallon keksimisen jälkeen baseballin nimeksikin vakiintui alkukielinen versio. Pesäpallo sai nopeasti erityisaseman Suomessa, sillä sen edeltäjää pitkäpalloa oli jo kutsuttu kansallispeliksi.Ensimmäinen nykytyyppisen pesäpallon koepeli pelattiin 14. marraskuuta 1920 Helsingin Kaisaniemen kentällä. Siinä pelasivat vastakkain Pioneeripataljoona 1 ja Hämeenlinnan suojeluskunta. Aluksi suojeluskuntien urheiluvastaavat vierastivat pesäpalloa, mutta muuttivat mielensä kokeiltuaan peliä vuonna 1921. Urheiluseurojen, suojeluskuntajärjestön ja armeijan asettama komitea antoi Pihkalan liittää pesäpallon säännöt pitkäpallon sääntökirjaseen. Säännöt julkaistiin 1921 myös armeijan päiväkäskyn liitteenä.Pesäpallon ensimmäisiä keskuksia olivat Jyväskylä, Hämeenlinna, Riihimäki ja Viipuri. Helsingissä perustettiin pallonlyönnin ensimmäinen erikoisseura, Helsingin Pallonlyöjät (HPL). Etelä-Pohjanmaalla pitkäpallo oli kerännyt paljon kiinnostusta, ja siellä pesäpallokin levisi nopeasti.
Pesäpallo levisi voimakkaasti 1920-luvulla erityisesti suojeluskunnissa, jotka ottivat sen osaksi urheilukasvatustaan. Myös armeijassa siihen suhtauduttiin myönteisesti, sillä pelaamisen katsottiin kehittävän sotilaallisia taitoja. Pesäpallon asemaa avitti se, että Pihkala oli sekä armeijan että suojeluskuntien johtotehtävissä: hän palveli sotaministeriössä ja esikunnassa 1918–1921 ja suojeluskuntain yliesikunnan urheilutarkastajana 1921–1926.Suojeluskuntajärjestössä urheilulle annettiin kaksi tehtävää: sen tarkoituksena oli kehittää sotilaskuntoa ja lisätä yhteenkuuluvuuden tunnetta. Pesäpallo oli keskeisimpiä lajeja, sillä sen katsottiin kehittävän sekä sotilaan fyysisiä että henkisiä ominaisuuksia. Pesäpallo oli järjestään päälajeja 1930-luvun puoliväliin, ja se levisi sen kautta Suomen syrjäseuduille asti. Suojeluskuntien merkitys oli suuri erityisesti 1920-luvulla, jolloin peliä ei vielä juurikaan harrastettu urheiluseuroissa.Suojeluskuntien rinnalla pesäpallo levisi kouluissa, sillä se oli kansallislajina erityisasemassa koulujen liikuntaohjelmassa. Kansakouluissa pelattiin vielä 1920-luvulla pesäpalloa enemmän vanhempia pallonlyöntipelejä, mutta 1930-luvulla pesäpallo sai jo pysyvän jalansijan. Kymmenettuhannet suomalaiset oppivat kansakoulussa pesäpallon perustaidot. Oppikouluissakin pesäpallo nostettiin erikoisasemaan kansallispelinä ja älyä ja tarkkavaisuutta kehittävänä lajina.
Pesäpallon kilpailutoiminta alkoi sekavasti, ja lajina se kuului ensin Suomen Palloliiton alaisuuteen. Se jäi siellä kuitenkin jalkapallon ja jääpallon varjoon. Suomen-mestaruudesta alettiin pelata 1922. Ensimmäisen mestaruuden voitti HPL. Ensimmäiset mestaruudet ratkaistiin cup-muodossa. Sarjamuotoon siirryttiin 1930, ja seuraavana vuonna perustettiin niin sanottu Suursarja ja sen alle myöhemmin niin sanottu valtakunnansarja. Suursarja jaettiin 1932 edelleen itä- ja länsilohkoon, joiden voittajat pelasivat Suomen-mestaruudesta.Naisten kilpailutoiminta alkoi vuonna 1931. Ensimmäinen rekisteröity ottelu oli pelattu jo vuonna 1926, mutta kilpailujen aloittamista hidasti nihkeä suhtautuminen naisten kilpaurheiluun. Pesäpallon katsottiin kuitenkin yleisesti naisille soveliaaksi lajiksi, joten pesäpallossa alkoi ainoana joukkuepelinä naisten kilpailutoiminta ennen toista maailmansotaa.Pesäpalloilijat aloittivat vuonna 1925 SVUL:ssa omana jaostonaan. Jaosto itsenäistyi 1932 Pesäpalloliitoksi. SVUL:n lisäksi lajia pelattiin myös Työväen urheiluliiton alaisuudessa. Ruotsinkielisten Idrottsbladet ei kuitenkaan ollut kiinnostunut pesäpallosta, sillä sen mukaan peli söi kansainvälisten lajien harrastajia ja resursseja.Pesäpallo juurtui koko kansan keskuuteen jo 1930-luvun aikana. Sitä edisti vuosina 1930–1937 vietetty pesäpallopäivä, joka oli toukokuun lopussa, yleensä helatorstaina. Lajin levittämistä varten kehitettiin myös pesäpallon suurtapahtuma Itä–Länsi-ottelu, joka pelattiin ensimmäisen kerran 1932.Pesäpallo kehittyi myös sääntöjen ja taktiikoiden osalta 1920–1930-luvuilla. Pihkala pyrki kehittämään sääntöjä lähipiirinsä kanssa: vuonna 1931 otettiin käyttöön takaraja juoksumäärän pienentämiseksi, harhaheitolla eteneminen rajoitettiin yhteen pesänväliin ja räpylöiden käyttö sallittiin. Kotitaipaleen matkaa kasvatettiin vuonna 1933. Peli kehittyi myös pelaajien kautta, sillä juoksijat alkoivat aavistaa ja syöttäjät tehdä taktisia vääriä syöttöjä. Lisäksi juoksijat ja lyöjät alkoivat sopia erilaisia merkkejä siitä, koska kannatti lähteä juoksemaan. Varsinainen pelinjohtaja yleistyi kuitenkin vasta 1950–1960-luvuilla.
Pesäpalloinnostusta yritettiin viedä Suomen ulkopuolellekin 1930-luvulta alkaen, ja myös Lauri Pihkala seurasi pyrkimyksiä kiinnostuneena. Olympiakesänä 1936 suomalaiset ylioppilaat järjestivät Berliinissä näytösottelun. Siihen tuli yleisöä melko hyvin, mutta ottelun päättyessä katsomossa oli enää muutama katsoja. Myöhemmin myös Neuvostoliitossa pelattiin näytösottelu, mutta tämäkään yritys ei johtanut mihinkään. Pihkala kirjoittikin 1960-luvulla tyytyneensä siihen, että peli jäisi suomalaiseksi eikä siitä tulisi olympialajia.
Toisen maailmansodan jälkeen Suomessa elettiin jälleenrakennuksen aikaa. Urheilu palasi rauhanaikaan monia muita elämänaloja nopeammin, ja erityisen nopeasti virisi pesäpallo. Pelaajien ja joukkueiden määrä ylitti jo vuonna 1946 sotaa edeltäneet luvut, vaikka luovutetun Karjalan urheiluseurat olivat hajonneet ja suojeluskuntaliike lakkautettu.Pesäpallon sarjatoiminta laajeni toisen maailmansodan jälkeen, ja Helsingin olympialaisissa 1952 pelattiin PPL:n ja TUL:n organisoima näytösottelu. Ruotsiin laji sai jonkin verran jalansijaa 1950–1970-luvuilla suomalaissiirtolaisten ansiosta. Ruotsin pesäpalloliitto Sveriges Bobollsförbund perustettiin 1965. Lajin eteneminen Ruotsissa pysähtyi kuitenkin samoihin aikoihin.Naispesäpallon suosio alkoi kasvaa sodan jälkeen. Naispesäpallon suosion kasvu kuitenkin katkesi 1950-luvun taitteessa. Tähän oli syynä sarjajärjestelmän sekavuus ja se, että naiset eivät vielä olleet kiinnostuneet lajin kehittämisestä. Sarjajärjestelmää uudistettiin kuitenkin pian, ja kaudella 1955 naisetkin pelasivat ensimmäisen sarjamuotoisen SM-sarjansa. Naisten Itä–Länsi-ottelu pelattiin ensimmäisen kerran 1961.Pesäpallon suosio kasvoi aina 1960-luvun lopulle saakka. Yhteiskuntarakenteen muutos ja maaltapako koettelivat erityisesti maaseutukyliä, jotka olivat olleet pesäpallon valtakeskuksia. Vasta 1970-luvun lopulla Pesäpalloliitossa onnistuttiin kääntämään tilanne, kun liiton toimintatapaa onnistuttiin sopeuttamaan uuteen yhteiskuntatilanteeseen. Lajin suosioon vaikutti todennäköisesti myös kansallisten arvojen uudelleen herääminen. Seuraverkko on muutosten seurauksena harventunut, ja pesäpallo on entistä enemmän keskittynyt erikoisseuroihin ja suuriin yleisseuroihin. Lajin voimakeskuksiksi muodostuivat jatkossa suuret ja keskisuuret maaseutupitäjät ja keskisuuret kaupungit.Pesäpallokenttää on suurennettu sen historian aikana useaan otteeseen. Takarajaa siirrettiin kauemmaksi vuosina 1954 ja 1975, jolloin kentän pituudeksi muodostui 94 metriä. Miesten pääsarja muotoutui vuonna 1964 kaksinkertaisen runkosarjan mittaiseksi. Jatkosarja tuotiin mukaan kaudeksi 1979. Sarjamuotoa uudistettiin jälleen kaudeksi 1986, jolloin runkosarjan kahden parhaan välillä pelattiin loppuottelu.Suomen Pesäpalloliitto ei ole pyrkinyt kovinkaan aktiivisesti levittämään lajia ulkomaille, mutta se on kuitenkin pyrkinyt tekemään peliä tunnetuksi ja tukemaan ulkomaiden pelaajia. Australiaan tehtiin opetusmatka vuonna 1982. Laji levisi sinne jo aiemmin suomalaissiirtolaisten mukana, mutta 1982 Pesäpalloliiton yhteyteen perustettiin Australian piiri. Suomalaisten mukana laji oli levinnyt myös Kanadaan.Peliolosuhteet menivät eteenpäin 1987, kun Ikaalisissa otettiin käyttöön ensimmäinen hiekkatekonurmikenttä. Ensimmäiset pesäpallostadionit puolestaan valmistuivat 1992 Seinäjoelle, Sotkamoon ja Vihtiin.
Sekä miesten että naisten pääsarjaa alettiin vuonna 1990 kutsua nimellä Superpesis, jolloin niitä alettiin myös markkinoimaan voimakkaasti. Veikkaus toi Suomeen urheiluvedonlyönnin vuonna 1993, jolloin Superpesiksen johtohenkilöt halusivat lajinsa pitkävedon pelikohteeksi. Sen takia juoksupelistä siirryttiin 1994 jaksopeliin, mikä kasvatti tasapelimerkinnän mahdollisuutta. Peli jaettiin kahteen jaksoon. Sääntöihin lisättiin vielä 1996 tasatilanteen ratkaiseva kotiutuskilpailu.Pesäpallo eli 1990-luvulla Suomessa nousukautta. Laji pääsi vedonlyöntilistoille, ja sitä alettiin näyttää televisiossa. Molemmat tekijät toivat myös lisää sponsorirahaa, ja lajia yrittettiin viedä maakunnista suurempiin kaupunkeihin. Helsinkiin perustettiin Kaisaniemen Tiikerit, joka meni kuitenkin nopeasti konkurssiin.Pesäpallo ajautui kuitenkin vuonna 1998 suurimpaan kriisiinsä sopupeliskandaalin takia. Elokuussa paljastui, että useat Superpesis-pelaajat ja toimihenkilöt olivat sopineet otteluiden lopputuloksia veikkausvoittojen saamiseksi. Petostutkinnassa epäiltiin jopa 460 henkilöä. Hovioikeudessa tuomittiin lopulta 20 henkilöä ehdollisiin vankeusrangaistuksiin tai sakkoihin.
Joensuun Mailassa pelannut Juha Niemi löi pesäpallon pituuslyönnin maailmanennätyksen 130 metriä Liperin Viinijärven pesäpallokentällä 2014. Pesäpallon korkein laskettu yleisöennätys tehtiin 13. heinäkuuta 1952, kun Helsingin kesäolympialaisten näytösottelua oli seuraamassa 19 309 henkeä. Pesäpallon pelaamisen yhtäjaksoisen maailmanennätystä pitää hallussaan Kupittaan TYYkerit, kun joukkue pelasi 26. heinäkuuta 1998 yhteensä 30 tuntia, ottelu päättyi lopulta 248–187.
Ahlqvist, Jonna: Kärkietenijän sisäpelianalyysi pesäpallossa (doc) Pesäpalloliitto.   Viitattu 17.7.2016. 
Erholtz, Petri & Myllykoski, Jari: Pelikäsitys ja pesäpallon taktiikka (pdf) (pro gradu) Jyväskylän yliopisto.   Viitattu 12.4.2016. 
Kanerva, Juha & Tikander, Vesa: Urheilulajien synty.   Helsinki: Kustannusosakeyhtiö Teos, 2012.  ISBN 978-951-851-345-5.   
Koskela, Annukka: Pesis - Opas jännittävän pelin seuraajalle ja harrastajalle.    Kustannusosakeyhtiö Nemo, 2017.  ISBN 978-952-240-341-4.   
Laitinen, Erkki: Pesäpallo – kansallispeli 60 vuotta.   Helsinki: Suomen pesäpalloliitto, 1983.  ISBN 951-99488-6-4.   
Pasanen, Sampo: Pesäpallon oheisharjoittelun kuormittavuus ja rytmittäminen (pdf) (Lajinkehittämistyö) Pesäpalloliitto.   Viitattu 12.4.2016. 
Siukonen, Markku & Rantala, Risto: Kaikki urheilusta, s. 254–259.    Otava, 2006. ISBN 978-951-1-20841-9.
Koskela, Annukka: Pesis: opas jännittävän pelin seuraajalle ja harrastajalle.    Nemo, 2017. ISBN 9789522403414.

Pesäpallon SM-sarjassa 1932 pelattiin kahdessa maantieteellisessä lohkossa. Lohkojen voittajat kohtasivat finaalissa, jonka voitti Lahden Mailaveikot. Suursarjan liukkain etenijä oli Riihimäen Klaus Karvonen 15 tuodulla juoksullaan.
Sarjan järjestelyistä vastasi ensimmäistä kertaa lokakuussa 1931 perustettu Pesäpalloliitto, joka jatkoi SVUL:n pesäpallojaoston toimintaa. Ensimmäinen Arvo-ottelu näki päivänvalonsa 29.5. kun hallitseva Suomen Mestari (1931) Lahden Mailaveikot haastoi muun Suomen joukkueen. Maajoukkue oli ylivoimainen juoksuin 3-17. Lokakuun 2. päivä pelattiin sitten Itä-Länsi -ottelu, tulos 4-11. Viikkoa myöhemmin oli vuorossa maaottelu Viro-Suomi. Suomea edustanut Helsingin Pallonlyöjät sai kiertopalkinnon "kotiin" 245 maksaneen katsojan edessä juoksuin 3-14. 
Suursarjasta putosivat Joensuun Palloseura ja Loimaan Palloilijat. Sarjaan nousivat Helsingin Pallonlyöjät (B-sarjan mestari) ja Enson Kisailijat.
Normaali lyöntijärjestys, ulkopelipaikka, IL=Itä-Länsi pelaaja MS= muun Suomen joukkueessa, tuodut juoksut (*=kunniajuoksu)

Valtakunnansarjaa pelattiin myös talvisodan jälkeen. Sekavissa oloissa pystyttiin ratkaisemaan yhdeksän alueen mestarit.

Pet Sounds on yhdysvaltalaisen pop-yhtye The Beach Boysin vuonna 1966 valmistunut albumi. Sitä pidetään yleisesti yhtenä kaikkien aikojen merkittävimmistä poplevyistä . Mojo Magazine valitsi levyn maailman kaikkien aikojen parhaaksi listallaan The Greatest Albums of All Time. Se oli ykkössijalla myös New Musical Expressin listalla Top 100 Albums. Rolling Stonen 500 Greatest Albums of All Time -listalla se oli sijalla kaksi.
Brian Wilson jäi vuonna 1964 pois yhtyeen kiertuekokoonpanosta ja omisti aikansa studiotyöskentelylle. Wilsonin henkilökohtaiseksi projektiksi muodostunut Pet Sounds syntyi samaan aikaan kun The Beach Boys kiersi maailmalla.
Melkein koko albumin soitto-osuudet ovat The Wrecking Crew - studiomuusikkoryhmän soittamat. Kappaleella "That's Not Me" soittavat Brian Wilson (urut ja "Danelectro" basso), Carl Wilson (kitara ja basso) ja Dennis Wilson (rummut). Nimikkokappaleella "Pet Sounds", Brian Wilson soittaa pianoa sekä urkuja kappaleella "I Know There's An Answer". Carl Wilson soittaa 12 -kielistä sähkökitaraa "God Only Knows" -laulussa. Yhtyeen jäsenet esittävät kaikki lauluosuudet.
Pet Sounds mullisti 1960-luvun popmaailman ainutlaatuisen rikkaalla äänimaailmallaan ja kehittyneillä sovituksillaan. Wilson sovitti lauluihin "lempiääniään", orkesterisoittimien koko kirjon harpuista ja patarummuista lähtien. Good Vibrations -single, joka syntyi samoissa sessioissa päätymättä kuitenkaan albumille, tunnetaan Electro-Thereminin ujelluksesta.
Tony Asherin kanssa tekemissään sanoituksissa Wilson uppoutui oman mielensä syövereihin. Laulut käsittelivät yhdysvaltalaisen nuorison kasvukipuja vilpittömämmin ja syvemmin kuin mihin The Beach Boys oli ennen pystynyt.
Pet Sounds oli alkujaan menestys etenkin Isossa-Britanniassa, mutta sillä ei ollut samanlaista myyntivoimaa kuin The Beach Boysin aikaisemmilla aurinkoisilla hiteillä. Vuosien saatossa se on kuitenkin noussut epäilemättä yhtyeen tunnetuimmaksi albumiksi. Sen sanotaan olleen inspiraationa The Beatlesin Sgt. Pepper's Lonely Hearts Club Bandille. Pet Sounds osoitti, että kolmen minuutin popkappaleista pystyi tekemään kestävän albumikokonaisuuden.

Petäjäveden rautatieasema (lyh. Pvi) on rautatieliikennepaikka Suomen rataverkkoon kuuluvalla rataosalla Haapamäki–Jyväskylä. Siellä pysähtyvät reitillä Vaasa–Jyväskylä liikennöivät taajamajunat. Asemalla ei ole lipunmyyntiä.
Petäjäveden asema sijoitettiin vain muutaman sadan metrin päähän vuonna 1879 valmistuneesta Petäjäveden uudesta kirkosta. Asemarakennus rakennettiin Keuruun aseman tavoin Bruno Granholmin laatimien V luokan asemarakennuksen tyyppipiirustusten mukaan, ja Granholm laati myös vuonna 1908 tehdyn laajennuksen suunnitelmat. Asemarakennuksen ulkoasu on säilynyt lähes alkuperäisenä nykypäiviin saakka. Radan uudelleenrakennuksen yhteydessä 1920-luvulla ratapihaa oikaistiin ja pidennettiin itään päin. Uusi tavarasuoja valmistui vuonna 1927.Petäjäveden kirkonkylästä muodostui palvelukeskus, mutta sinne ei sijoittunut merkittävää teollisuutta. Petäjävesi muutettiin miehittämättömäksi liikennepaikaksi vuonna 1988 ja henkilöliikenne lopetettiin vuonna 1990. Henkilöliikenne aloitettiin kuitenkin uudelleen vuonna 1995. Petäjäveden asema on kauko-ohjattu Seinäjoelta. Asemarakennus ja tavarasuoja siirtyivät Senaatti-kiinteistöille ja edelleen myyntiin vuonna 2007.VR:n ja liikenne- ja viestintäministeriön päätöksen mukaan henkilöliikenne Petäjävedelle piti loppua maaliskuussa 2016, mutta lakkautuspäätöstä on lykätty.

Peter Angerer (s. 14. heinäkuuta 1959) on entinen länsisaksalainen ampumahiihtäjä ja olympiavoittaja.
Angerer saavutti ampumahiihdossa yhteensä 10 arvokisamitalia, joista neljä tuli henkilökohtaisilta matkoilta. Olympiakultaa hän voitti Sarajevon 1984 kisoissa 20 kilometrin kilpailussa lähes 1,5 minuutin erolla Itä-Saksan Frank-Peter Roetschiin. Hopeaa hän sai 10 kilometrillä hävittyään Norjan Eirik Kvalfossille 8,6 sekuntia. Pronssimitalin hän sai viestissä.

Peter Norman (15. kesäkuuta 1942 – 3. lokakuuta 2006 Melbourne) oli australialainen yleisurheilija ja vuoden 1968 Méxicon kesäolympialaisten 200 metrin juoksun hopeamitalisti. Hänen aikansa (20,06) on edelleen Australian ennätys. Olympialaisten lisäksi hän voitti saman matkan Australian mestaruuden viidesti (1966–1970) sekä vuoden 1966 Kansainyhteisön kisoissa 4 × 100 metrin viestijuoksussa pronssia.
Méxicon olympialaisissa amerikkalaiset Tommie Smith ja John Carlos voittivat kulta- ja pronssimitalin. Palkintokorokkeella Smith ja Carlos, molemmat afroamerikkalaisia, nostivat mustaan nahkahansikkaaseen verhotun kätensä protestoidakseen kotimaansa rotusyrjintää Yhdysvaltain kansallislaulun soidessa. Norman tuki protestia pitämällä palkintojenjakoseremoniassa rinnassaan Olympic Project for Human Rightsin (OPHR) kangasmerkkiä. Kotimaassaan häntä rangaistiin teostaan epävirallisesti siten, että hän ei päässyt vuoden 1972 olympialaisiin, vaikka oli ennen kisoja maailmantilaston viides ja alittanut karsintarajan 13 kertaa.
Norman kuoli 64-vuotiaana infarktiin. Smith ja Carlos olivat kantamassa arkkua hänen hautajaisissaan.

Peter Wallenberg (29. toukokuuta 1926 Tukholma, Ruotsi – 19. tammikuuta 2015 Tukholman lääni) oli ruotsalainen yritysjohtaja, joka toimi teollisuudessa ja rahoitusalalla. Hänestä tuli konsernin johtaja hänen isänsä kuoltua 1982. Hän Wallenberg-säätiön puheenjohtaja lähes kuolemaansa saakka. Hän oli oikeustieteen kandidaatti, Tukholman yliopiston kunniatohtori ja Investorin kunniapuheenjohtaja.
Wallenberg kuului Wallenbergien pankkisukuun, jonka juuret ovat Itä-Götanmaalla. Hänen vanhempansa olivat Marcus Wallenberg nuorempi, (1899–1982) ja Dorothy Mackay.

Peter Watts (s. 25. tammikuuta 1958) on kanadalainen tieteiskirjailija ja merieläinbiologi. Hänen kirjojaan on ollut ehdokkaina useille palkinnoille, muun muassa Hugo-, Prix Aurora-, BSFA-, Sunburst-, Theodore Sturgeon-, ja John W. Campbell-palkinnoille.

Peterborough Phantoms on englantilainen jääkiekkojoukkue Peterboroughin kaupungista. Vuonna 2002 perustettu joukkue pelaa maan toiseksi korkeimmalla sarjatasolla English National Ice Hockey Leaguessa. Sarjan joukkue on onnistunut voittamaan kertaalleen 2009.

Nuorena Vasks opiskeli kontrabasson soittamista ja soitti lukuisissa latvialaisissa orkestereissa. Hieman myöhemmin hän alkoi opiskella säveltämistä. Vasksin varhaiset sävellykset olivat aleatorisia ja niissä oli vaikutteita muun muassa Witold Lutosławskin musiikista. Myöhemmissä teoksissa on vaikutteita myös latvialaisesta kansanmusiikista.

PeTo-Jussit (kirj. usein Petojussit), viralliselta nimeltään PeTo-Jussit ry, on entinen seinäjokelainen naisten pesäpallon erikoisseura. Sen edustusjoukkue pelasi Suomen korkeimmalla sarjatasolla eli Superpesiksessä.  Petojussien kotikenttä oli 500-katsojapaikkainen Peräseinäjoen pesäpallostadion, joka sijaitsee aivan Peräseinäjoen keskustassa, koulukeskuksen yhteydessä. Petojussien toiminta päätettiin lakkauttaa vuonna 2013 resurssipulan vuoksi.
Petojussit saavutti Superpesiksessä yhden hopeisen mitalin kaudella 2007. Runkosarjan Petojussit on voittanut kerran vuonna 2008. Eniten otteluita Petojusseissa on pelannut Sanna Alestalo 182 ottelullaan ollen samalla joukkueen kaikkien aikojen paras lyöjä runkosarjassa 218 lyödyllä juoksullaan. Petojussien kaikkien aikojen paras etenijä runkosarjassa on Elina Mäki 187 tuodulla juoksullaan.
PeTo-Jussit ry perustettiin 7. lokakuuta 2004 jatkamaan Seinäjoen Maila-Jussien ja vuonna 1927 perustetun Peräseinäjoen Toiveen naisten pesäpallotoimintaa naisten superin ja ykkössarjan sekä B-tyttöjen osalta. Seurojen naisjoukkueet yhdistyivät samalla kun Peräseinäjoki liittyi Seinäjokeen vuonna 2005. Näin ollen uusi seura sai PeTon paikan naisten Superpesiksestä. Ennen yhdistymistään Toive oli pelannut naisten pääsarjassa vuodesta 1998 saavuttaen mm. pronssia vuosina 2000 ja 2003. Yritysrekisteriin Petojussit kirjattiin 22. huhtikuuta 2005.
Petojussit aloitti ensimmäisen kautensa Toiveelta perimällään Superpesiksen sarjapaikalla vuonna 2005. Pelinjohtajaksi seuraan hankittiin Risto Ojanperä. Ennen kautta pelatussa epävirallisessa naisten Suomen Cupissa Petojussit saavuttivat pronssia. Kun varsinainen sarja alkoi ei samaa menestystä enää nähty ja Petojussit sijoittuivat runkosarjassa yhdeksänneksi, ja näin ollen joutuivat karsimaan sarjapaikastaan seuraavaksi vuodeksi. Petojussit kuitenkin sijoittuivat karsintasarjassa toiseksi ja säilyttivät sarjapaikkansa.
Seuraavalle kaudelle Petojussit vahvisti rivejään useilla uusilla sopimuksilla. Petojussit hankkivat riveihinsä mm. Sippolan sisarukset, Niinan ja Leenan, Ylihärmän Pesis-Junkkareista. Menestystä alkoikin sopimusten myötä näkymään jo talvikaudella kun Petojussit saavuttivat Helmikuussa hallin SM-turnauksessa hopeaa, häviten loppuottelussa Kirittärille.  Huhtikuussa Petojussien palkintokaappi komistui kun se kirkasti edellisvuoden Suomen Cupin pronssin kullaksi, lyöden loppuottelussa Lappeenrannan selvästi 2–0 (7–0, 5–1).Runkosarjassa menestyskin oli jo edellisvuotta selvästi parempaa ja Petojussit ylsivät runkosarjassa jo neljänneksi, eikä edellisvuoden putoamispelkoa enää ollut. Pudotuspeleissä Petojussit joutuivat antautumaan ensin välierissä Jyväskylälle suoraan 0–3 sekä pronssiottelussa Porille.Kaudelle 2007 Petojussit jatkoivat pääosin samalla joukkueella, hankkien vain muutamia uusia pelaajia.  Tämä näkyi joukkueen tuloksissa ja kun joukkue sijoittui runkosarjassa jo kärkikolmikkoon, niin menestys jatkui myös pudotuspeleissä. Joukkue voitti välierissä Porin suoraan 3–0 mutta finaaleissa joukkue joutui tyytymään hopeisiin mitaleihin kun Petojussit kohtasivat parempansa ja kultamitalit jäivät Jyväskylään voitoin 0–3. Maiju Kangasluoma valittiin vuoden lukkariksi. Kauden jälkeen seura ilmoitti pelinjohtaja Risto Ojanperän siirtyvän seuran toiminnanjohtajaksi ja uudeksi pelinjohtajaksi hankittiin Tomi Niskanen.Kausi 2008 jatkoikin edellisvuoden menestystä, tosin hieman vaimeampana. Halliturnauksesta tuli kotiintuomisina pronssimitalit. Runkosarjassa menestys olikin jo parhain mahdollinen kun joukkue voitti runkosarjan. Pudotuspeleissä menestys ei tosin enää ollut jatkuakseen kun ensin tuli välierätappio Porille voitoin 1–3 ja sen jälkeen joukkue joutui taipumaan pronssiottelussa vielä Lapuallekin. Susanna Ylä-Kero voitti lyöjäkuningattaruuden ja oli tehotilaston voittaja.
Kaudelle 2009 pelinjohtajana jatkoi Tomi Niskanen. Hallikauden menestys jatkui: kotiintuomisina jälleen pronssimitalit.Runkosarjassa joukkue sijoittui kolmanneksi ja pudotus peleissä joukkue ylsi pronssiotteluun, lyöden ensin puolivälierissä Oulun 3–0 ja häviten Lapualle välierissä voitoin 1–3. Pronssiottelussa joukkue hävisi Porille voitoin 0–2 ja jäi ilman mitalia. Sanna Alestalo oli vuoden lyöjäkuningatar ja tehotilaston voittaja.
Kaudelle 2010 Petojussit sai uuden pelinjohtajan kun Tomi Niskasen paikalle asettui Jari Mäkelä, jonka alaisuudessa Petojussit hakivat Porin halliturnauksesta pronssia maaliskuussa. Runkosarjassa Petojussit sijoittuivat neljänneksi tasapisteissä kolmanneksi sijoittuneen Virkiän kanssa, joten vastustajaksi pudotupeleihin tuli viidenneksi sijoittunut Pesä Ysit. Petojussit putosi pudotuspelien ensimmäisessä sarjassa häviten ottelusarjan lappeenrantalaisjoukkueelle 1-3.
Kausi 2011 oli Petojusseille suurta muutoksen aikaa. Joukkueesta moni lopetti tai vaihtoi joukkuetta. Lukkari Maiju Ketosen lopettaminen ja muun muassa Elina Mäen siirtyminen Jyväskylään teki joukkueeseen suuren aukon jota tuli korvaamaan entistä nuorempia pelaajia. Nuoren joukkueen vaihtuvuus tuli sopivaan aikaan, kun sarjasta putoaminen estettiin koska sarjasta oli jo aiemmin luopunut joukkueita. 
Pelinjohtajana kauden aloitti Lapuan Virkiän B-tytöissä vaikuttanut Jari Eteläaho, mutta hän jätti tehtävät jo neljän sarjakierroksen jälkeen. Tämän jälkeen viuhkaan tuli Esa Ankkuri. Kausi 2011 oli nuorelle joukkueelle muutoinkin todellinen tulikoe. Maiju Ketosen tilalla lukkarin tehtävää alkoi hoitamaan jo edelliskauden pudotuspeleissä häntä tuurannut, 15-vuotias Oona Huhtamäki. Kopparina toimineen Minna Eteläahon loukkaantuminen toi näytönpaikan Mirka Rintamäelle, joka onnistuikin kentällä hyvin. Hänet valittiin Tyttöjen Itä-Länsi-otteluun, jossa hänet palkittiin kentän parhaana pelaajana. Rintamäki palkittiin kauden päätteeksi myös Superpesiksen Vuoden tulokas-palkinnolla.
Kausi 2011 oli nuorelle joukkueelle kokonaisuudessaan vaikea ja joukkue olikin runkosarjan päättyessä sijalla 9 jääden kuusi pistettä viimeisimmästä pudotuspelipaikasta.Kaudeksi 2012 Petojussien joukkue uudistui jälleen rajusti. Pelinjohtaja vaihtui jälleen ja tällä kertaa urakkaa alkoi hoitamaan Timo Rintamäki. Edellisellä kaudella palkittu Rintamäki siirtyi Ylihärmään ja kokonaisuudessaan Petojussien tammikuussa julkistamassa joukkueen rungossa kahdestatoista pelaajasta viisi pelasi edellisellä kaudella joukkueessa. Joukkueen nuoruus ja vaihtuvuus näkyi joukkueen otteissa kentällä, minkä johdosta joukkue hävisi useita otteluita virheiden seurauksena. Kausi 2012 alkoi ja päättyi Petojussien osalta voitokkaasti mutta kahden voitto-ottelun välissä oli 20 tappiollista sarjakierrosta minkä johdosta joukkue jäi ensimmäistä kertaa runkosarjan päätteeksi sarjataulukon peränpitäjäksi.
Kakkosjoukkue pelasi seuran ensimmäisellä kaudella Ykköspesiksessä, jossa se sijoittui runkosarjassa kuudenneksi 18 pisteellään. Voitettuja otteluita oli 7 ja hävittyjä 11 juoksueron ollessa 193-194. Jatkopeleihin ei sääntöjen mukaan ole mahdollisuutta, jos samalla seuralla on yhtä korkeammalla sarjatasolla jo joukkue, joten pudotuspelejä ei kakkosjoukkueen osalta pelattu. Pelinjohtajina kakkosjoukkueella oli kaudella 2005 Jouni Sivunen ja Harri Heinäheimo.  Kakkosjoukkue luopui sarjapaikasta seuraavalle kaudelle pelaajapulan vuoksi.Kaudelle 2007 kakkosjoukkue tuli taas kasaan ja joukkue lähti pelaamaan Suomensarjaan. Suomensarjassa joukkue pelasi Jussi Ketosen johtamana 14 ottelua joista joukkue voitti 9 ja hävisi kuusi. Otteluista tuli yhteensä 22 pistettä ja joukkue sijoittui lohkonsa viidenneksi, joka ei riittänyt nousukarsinotihin. Kuitenkin seuraavaksi kaudeksi tulleen sarjajärjestelmän muutoksen myötä joukkue pääsi mukaan naisten uuteen Ykköspesikseen.
Kaudella 2008 kakkosjoukkue pelasi Ykköspesiksessä 12 ottelua joista se hävisi kuusi ja voitti kuusi. 17 pisteellä ja juoksueron ollessa 117-142 joukkue sijoittui lohkossaan kolmanneksi, mutta vieläkään pudotuspelejä ei päästy pelaamaan. Kausi 2009 on toistaiseksi viimeinen kausi kakkosjoukkueella ja tuolloin joukkue saavutti Ykköspesiksen 14 runkosarjan ottelussaan 7 voittoa ja 7 häviötä. Pisteitä kauden aikana kertyi 18 ja se oikeutti viidenteen sijaan runkosarjassa. Kaudelle 2010 lähdettiin vielä pelaamaan B-tyttöjen juniori joukkueella, mutta joukkue jätti sarjan kesken.
Vuoden 2012 aikana Petojussien toiminta alkoi hiipua. Heikommin sujuneet kaudet ajoivat seuran tilanteeseen, jossa resurssi- ja toimijapula rajoittivat toimintaa. Joulukuussa 2012 Petojussien hallitus katsoi toimintansa kykenemättömäksi pääsarjassa Superpesiksessä ja luopui sarjapaikasta, hakien tosin Ykköspesispaikkaa. Paikka jäi saamatta ja seura teki päätöksen lopettaa toimintansa itsenäisenä seurana. Pesäpallotoiminta Peräseinäjoen alueella keskittyi näin ollen Peräseinäjoen Toiveella jonka alaisuuteen Petojussien B-tyttöjoukkue siirtyi kaudeksi 2013.
Petojussit pelasi suurimman osan kotiotteluistansa Peräseinäjoen pesäpallostadionilla joka sijaitsee RitolaHallin läheisyydessä, Peräseinäjoen keskustassa. Kenttä on miesten viralliset mitat täyttävä ja siellä on muiden nykyaikaisten pesäpallokenttien tapaan hiekkatekonurmi, joka on asennettu vuoden 1998 aikana.Yleisöennätys kentällä syntyi jatkosarjan ottelussa Tyrnävän Tempausta vastaan 18. elokuuta 2007, jolloin ottelua oli seuraamassa 951 katsojaa, mikä on samalla seuran yleisöennätys.
Petojussit pelasi Superpesiksen ottelunsa yhdellä varsinaisella peliasulla sekä mainospaidoilla. Varsinaisen peliasun väritys on kokonaisuudessaan violetti-valko-sininen, jossa pelipaita on violetti valkoisilla hihansuilla. Kaulus ja aluspaita ovat valkoisia kuten myös kypärä. Pelihousut ovat pääväriltään violetit jossa oikean puolen lahjetta alapäin mentäessä alkaa valkoinen raidoitus. Housujen kyljet ovat valkoiset vaaleansinisillä reunuksilla.
Petojussien logo syntyi yhdistelemällä yhdistyineiden seurojen logoja toisiinsa. Logossa etualalla oleva susi on peräisin PeTon logosta ja taustalla oleva salmiakkikuvio eli "Jussikuvio" on peräisin SMJ:ltä joka käyttää sitä peliasuissaan. Logon väritys ja teksti PeTo-Jussit on paranneltu yhteensopivammaksi kokonaisuuden kanssa.
Petojussien junioritoimintaan kuuluu yksi juniorijoukkue, joka on B-ikäisten nuorten tyttöjen joukkue. Joukkue pelasi kaudella 2010 sekä Ykköspesiksessä ja Nuorten Superpesiksessä mutta se jätti Ykköspesis-paikan kesken kauden. Joukkuetta valmentaa Mikko Vainionpää. B-nuoria alemmat ikäluokat pelaavat kantaseuroissa Peräseinäjoen Toiveessa ja Seinäjoen Maila-Jusseissa.
Ensimmäisellä kaudellaan Petojussien B-tyttöjen valmentajiksi pelinjohtajiksi tulivat Jussi Ketonen ja Risto Sarvikas. Petojussit pelasi tyttöjen Superpesiksessä runkosarjassa 8 ottelua, joista se voitti 6 ja hävisi 2. Pisteitä runkosarjasta tuli 16 ja sijoitus oli neljäs. Jatkosarjassa Petojussit pelasi kertaalleen kaikkia vastaan, ja tämän jälkeen pelattiin sijoitusottelut. Jatkosarjan 7 ensimmäisestä ottelusta Petojussit voitti viisi ja hävisi kaksi, saavuttaen 12 pistettä ja saadakseen pronssiottelusarjaan vastustajakseen Oulun. Pronssiottelusarja pelattiin paras kolmesta-järjestelmällä ja päättyi Petojussien 2-1 voittoon ja seuran ensimmäisiin mitaleihin. Tyttöjen Itä-Länsi-otteluun Petojusseista valittiin kaudella 2005 Leena Rantamäki.Kaudella 2006 B-tyttöjen valmentajana jatkoi edelliskaudelta tuttu Jussi Ketonen joka sai valmennusparikseen mukaan pelinjohtoon Tomi Niskasen. Runkosarjassa Petojussit voitti 8 ottelustaan neljä ja hävisi neljä. Pisteitä tuli täten vain 13 eikä Petojussit yltäneet suoraan pudotuspeleihin. Runkosarjan jälkeen Petojussien ottelut jatkuivat vielä jatkokarsinnalla johon se sai vastaansa Pattijoen Urheilijat. Petojussit hävisi ottelun 1-2 päättäen samalla kautensa. Itä-Länsi-otteluun valittiin Petojusseista kaudella 2006 ainoastaan pelinjohtaja Jussi Ketonen.Kaudeksi 2007 Ketonen siirtyi pois pelinjohtajan paikalta ja Tomi Niskanen tuli hänen paikalleen. Runkosarjassa Petojussit sijoittuivat toiseksi voittaen 10 ottelustaan kaikki 10 ja saaden 27 pistettä juoksueron ollessa 279-55. Runkosarjan jälkeen pelit jatkuivat ylemmässä loppusarjassa jossa Petojussit sijoittui neljänneksi voittaen 9 ottelustaan 6 ja häviten 3, saaden näin 17 pistettä. Pudotuspeleissä Petojussit jäi neljänneksi saaden neljästä ottelustaan vain yhden pisteen. Itä-Lännessä Petojusseista pelasivat Salla Pollari ja Maija Puupponen.Kaudella 2008 B-tyttöjen pelinjohtajaksi palasi Jussi Ketonen saaden valmennusparikseen Elina Mäen. Ketosen ja Mäen johdolla B-tytöt voittivat runkosarjan 10 ottelustaan 9 sijoittuen jälleen toiseksi 27 pisteellä. Jatkosarjassa Petojussit sijoittui kolmanneksi voittaen 9 ottelustaan 6 saaden näin 15 pistettä ja paikan ylemmissä pudotuspeleissä. Pudotuspeleissä Petojussit hävisi ensin välierissä Feralle voitoin 1-2, joutuen näin pronssiotteluun. Pronssiottelu jatkoi välieristä tuttua kaavaa ja Petojussit jäi neljänneksi häviten pronssiottelusarjan Pesäkarhuille 1-2. Vuonna 2008 Petojusseista valittii Itä-Länteen Maija Puupponen ja Kirsi Ala-Lipasti.Kausi 2009 mentiin Jari Tyynelän johtamana. Petojussit voittivat runkosarjan voittamalla 14 ottelustaan kaikki 14 juoksueron ollessa 319-39. Pisteitä runkosarjasta tuli 41. Jatkosarjassa Petojussit sijoittuivat toiseksi voittamalla yhdeksästä ottelustaan kuusi. Juoksuero oli 125-51 ja pisteitä tuli 19. Pudotuspeleissä Petojussit sai välierissä vastaansa Feran, josta joukkue eteni suoraan kahdella voitolla finaaliin Vuokatin Vetoa vastaan. Finaalisarja päättyi Petojusseille 2-0 ja sen myötä seura sai ensimmäisen Suomen mestaruutensa. Kaudella 2009 Itä-Lännessä pelasivat Kirsi Ala-Lipasti, Jenna Tervonen ja pelinjohtaja Jari Tyynelä.
Petojussit pelasi 5 kauden aikana runkosarjassa 104 ottelua joista se voitti 72 ja hävisi 32 kertaa. Pisteitä Petojussit on saanut 205, eli 1,97 pistettä ottelua kohti. Juoksuero runkosarjaotteluissa on 924-493 (+431). Pudotuspeleissä ja karsintasarjassa joukkue on pelannut 46 ottelua, joista se on voittanut 26, pelannut tasan kerran ja hävinnyt 19 ottelua. Pisteitä jatkopeleissä joukkue on saanut 86 eli 1,87 pistettä ottelua kohti. Juoksuero pudotuspeleissä on 303-237 (+66).
Petojussien toistaiseksi ainoa mitali pääsarjassa on kaudelta 2007, kun joukkue saavutti kauden päätteeksi hopeisen mitalin häviten loppuottelusarjassa Kirittärille. Toinen saavutus pääsarjassa on kaudelta 2008 kun joukkue voitti runkosarjan.
Lisäksi Petojussit on saavuttanut ennen kauden alkua pelattavassa halliturnauksessa kerran SM-hopeaa kaudella 2006, sekä kolme kertaa SM-pronssia kausina 2008, 2009 ja 2010.
Petr Průcha (s. 14. syyskuuta 1982 Chrudim, Tšekkoslovakia) on tšekkiläinen jääkiekkoilija, joka edusti kaudella 2011–2012 KHL-seura SKA Pietaria.

Petri Aaltonen (s. 31. toukokuuta 1970 Tampere) on suomalainen entinen ammattilaisjääkiekkoilija. Hän edusti urallaan SM-liigassa Hifkiä ja Tapparaa sekä Yhdysvalloissa Waco Wizardseja (WPHL), Pensacola Ice Pilotseja (ECHL) ja Odessa Jackalopeseja (WPHL). Quebec Nordiques varasi Aaltoseen NHL:ään vuonna 1988, mutta ei koskaan hyödyntänyt varausta.

Petter Kumpulainen (1817–1880) oli suomalainen valtiopäivämies ja maanviljelijä Iisalmessa. Kun kenraalikuvernööri Berg matkusti vuonna 1856 Iisalmen kautta Ouluun, Kumpulainen jätti tälle anomuskirjelmän, jonka ansiosta Iisalmen kauppala perustettiin. Kumpulainen harjoitti laajaa suoviljelyä. Hän oli valtiopäivillä edustajana 1863–1878.

Petteri Koponen (s. 13. huhtikuuta 1988 Helsinki) on suomalainen koripalloilija. Hän edustaa vuodesta 2018 alkaen saksalaista FC Bayern München -seuraa. Hänen pelioikeutensa NBA:ssa omistaa Dallas Mavericks.
Vuosina 2004–2008 Koponen pelasi Korisliigassa Espoon Hongassa voittaen kaksi Suomen-mestaruutta. Vuoden 2007 NBA:n varaustilaisuudessa Koponen valittiin ensimmäisellä kierroksella. Vuonna 2008 Koponen siirtyi pelaamaan italialaiseen Virtus Bolognaan ja vuonna 2012 venäläiseen Himkiin, jota hän edusti vuoteen 2016. Suomen koripallomaajoukkueessa Koponen on pelannut vuodesta 2006 lähtien.Vuonna 2007 Koponen valittiin Vuoden nuoreksi urheilijaksi, vuosina 2008 ja 2011–2016 Vuoden koripalloilijaksi, maaliskuussa 2013 Euroliigan viikon pelaajaksi ja kaudella 2014–2015 Euroliigan tähdistöviisikkoon sekä VTB-liigan parhaaksi kuudenneksi pelaajaksi.
Koponen aloitti koripallon pelaamisen Malmin Super-Koriksessa. Hän ei aluksi pitänyt koripallosta, mutta hänen äitinsä pyrki viemään hänet harjoituksiin. Itse asiassa Koponen vihasi koripalloa, koska hänen täytyi olla päivittäin salilla. Lapsena hän halusi tulla jalkapalloilijaksi, mutta tie vei hänet koripalloilijaksi. Koponen oli nuorena jo hyvä pelaaja, muttei mitenkään erinomainen. Hän pelasi Malmin Super-Koriksen paidassa B-junioreihin saakka.
Koposen ollessa 16-vuotias Hongan silloinen päävalmentaja Mihailo Pavićević kysyi Koposelta, haluaisiko hän tulla pelaamaan Hongan edustusjoukkueeseen. Tuolloin ihmiset pitivät Koposta liian pienikokoisena ja liian nuorena, mutta Koponen suostui silti liittymään Hongan joukkueeseen.Koposen kaksi ensimmäistä kautta menivät totutellessa ilmapiiriin. Kaudella 2004–2005 hän pelasi 14 ottelua 1,5 pisteen ja 0,4 syötön ottelukohtaisilla keskiarvoilla. Vastuuta annettiin kuitenkin jo tuolloin, sillä Koponen pistettiin puolustamaan Aleksandar Đorđevićia kansainvälisen cupin ottelussa Scavolini Pesaroa vastaan. Kaudella 2005–2006 Koposen peliaika kasvoi yli 12 minuuttiin ottelua kohden. Hän pelasi 26 ottelua, joissa hän teki 4,8 pistettä ja antoi 0,7 syöttöä ottelua kohden. Honka pääsi kauden päätteeksi pudotuspeleihin, joissa joukkueen voittokulku pysähtui välierissä Lappeenrannan NMKY:n voittaessa otteluparin voitoin 3–1. Pronssiotteluissa Honka voitti Namika Lahden yhteiskorein 201–168. Viimeisessä osaottelussa Koponen oli joukkueensa parhaimpia pistemiehiä ja teki kymmenen pistettä.Kesän 2006 aikana Koponen harjoitteli paljon ja nousi ikätovereidensa ohi kehityksessä. Samalla Suomen koripallomaajoukkueen päävalmentaja Henrik Dettmann valitsi hänet maajoukkueeseen, mikä tuli yllätyksenä Koposelle. Kaudeksi 2006–2007 Pavićević päätti olla hankkimatta joukkueeseen amerikkalaista takamiestä, koska hän halusi ottaa riskin ja antaa Koposelle enemmän vastuuta. Kausi sujui Koposen osalta hyvin, ja entinen NBA-pelaaja Jerry West tuli Suomeen katsomaan Koposen peliä. Vaikka Koposen johtama Honka hävisi Westin seuraaman ottelun, West oli tyytyväinen Koposen otteisiin ja kutsui hänet Nike Hoop Summitiin, jossa maailman lupaavimmat nuoret pelaavat Yhdysvaltain alle 19-vuotiaiden maajoukkuetta vastaan. Ottelu järjestettiin huhtikuussa, joten Koponen joutui olemaan poissa osasta Korisliigan otteluista. Muun maailman joukkueen harjoituksissa Koponen vakuutti valmentajan, ja hänet nostettiin otteluun aloittavaksi takamieheksi. Itse ottelussa Koponen pelasi eniten koko joukkueesta ja toimi joukkueen kapteenina yhdessä Omri Casspin kanssa. Yhdysvaltain joukkue voitti ottelun luvuin 100–80 ja Koponen keräsi 31 minuutissa seitsemän pistettä ja antoi kuusi syöttöä.Koponen palasi Korisliigaan finaaleihin, joissa Honka oli saanut vastaansa Namika Lahden. Honka voitti loppuottelusarjan suoraan voitoin 3–0 ja pääsi juhlimaan Suomen mestaruutta. Viimeisessä ottelussa Koponen oli joukkueensa parhaimpia pistemiehiä tehtyään 14 pistettä. Pelin odotettiin jo olevan Koposen viimeinen Korisliigassa.
Koponen vahvisti kesäkuussa 2007 ilmoittautuvansa NBA:n varaustilaisuuteen. Alun perin Koponen sanoi, ettei lähde varaustilaisuuteen, jos häntä ei valita kolmenkymmenen ensimmäisen pelaajan joukossa. Ennen varaustilaisuutta Koponen kävi lukuisten joukkueiden testattavana. Ensimmäisenä pelaajana varattiin Greg Oden, joka siirtyi Portland Trail Blazersin riveihin. Sama joukkue ilmoitti halunsa varata Koponen, mutta ei uskaltanut varata häntä, koska heidän varausvuoronsa olisi ollut vasta 37. Muista joukkueista Boston Celtics oli ilmoittanut halunsa varata Koponen, ja sen vuoro tuli 32:ntena. Tämän takia Portland pyysi Philadelphia 76ersia varaamaan Koposen. Philadelphia tekikin näin ja varasi Koposen 30:ntenä pelaajana. Pian varauksen jälkeen Portland osti Koposen oikeudet. Samalla Koposesta tuli historian ensimmäinen suomalainen ykköskierroksen NBA-varaus.NBA:n kesäliigassa Koposen peliaika jäi vähäiseksi Monty Williamsin valmentamassa joukkueessa. Portlandin takamiehinä pelasivat lähinnä Taurean Green ja Sergio Rodríguez, joten Koponen joutui yleensä pelaamaan heittävänä takamiehenä. Kahdessa viimeisessä voittoon päättyneessä ottelussa Koponen pääsi pelaamaan enemmän takamiehenä ja paikallinen mediakin kehui Koposen peliä. Kesäliigan aikana Portlandin valmentaja Nate McMillan kertoi, että he aikovat pitää Koposen Euroopassa vielä yhden kauden ajan.
Koponen ajatteli siirtyvänsä Eurooppaan kaudeksi 2007–2008, mutta koska hän olisi saattanut jäädä Euroopassa pienemmälle peliajalle, valitsi hän Hongan. Tämä oli myös Portlandin toive. Joulukuussa 2007 Koponen sai aivotärähdyksen ottelussa Team Componentaa vastaan. Aivotärähdys ei kuitenkaan osoittautunut pahaksi, ja Koponen pääsi parin viikon poissaolon jälkeen takaisin kentille. Hän johdatti Hongan pudotuspeleihin oltuaan koko sarjan paras suomalainen korintekijä. Ensimmäisellä pudotuspelikierroksella Honka sai vastaansa Namika Lahden. Ensimmäisten pelien perusteella Lahden päävalmentaja Sami Toiviainen kehui Koposen kehittyneen paljon jopa viimeisten runkosarjapelien jälkeen. Honka voitti otteluparin, ja välierissä vastaan tuli Lappeenrannan NMKY. Koposen oikea sormi murtui välierissä Lappeenrantaa vasteen, mutta sormea ei silti tarvinnut leikata. Sormi tuettiin ja Koponen pääsi pelaamaan viimeiseen loppuottelupeliin, jossa Honka voitti Kouvot lukemin 72–71 ja varmisti Suomen mestaruuden.NBA-varauksen myötä Koposelle ja Portlandin muille ykköskierroksen varauksille annettiin runsaasti peliaikaa vuoden 2008 NBA:n kesäliigassa. Otteluja oli kaiken kaikkiaan viisi, ja Koponen johdatti heti ensimmäisessä ottelussa Portlandin 78–73 voittoon Washington Wizardsista. Hän pelasi pelissä yli 29 minuuttia, joiden aikana hän teki 19 pistettä ja antoi kolme syöttöä. Ensimmäisen pelin jälkeen Koposen peli ei sujunut enää yhtä hyvin eivätkä heitotkaan menneet sisään, vaikka Koposen mukaan heitot ovat olleet aina hänen vahvuutensa. Koponen sai otteluissa keskimäärin 31 minuuttia peliaikaa, joiden aikana hän teki 13,2 pistettä ja antoi 3,4 syöttöä.
Kaudeksi 2008–2009 Koponen siirtyi Virtus Bolognaan nelivuotisella sopimuksella. Sopimukseen Koponen sai neuvoteltua jokaisen kauden jälkeen sopivan buyout-pykälän. Sopimus oli rahallisesti yhtä suuri kuin mitä Koponen olisi saanut pelatessaan NBA:ssa. Bolognaan siirtyi myös NBA:sta Earl Boykins, joka pelasi joukkueen aloittavana takamiehenä. Joukkueen valmentaja Renato Pasquali näki tilanteen hyvänä, sillä Boykinsin taidoista ja kokemuksesta olisi hyötyä myös Koposelle. Koponen aloitti kauden hyvin tehden kolmetoista pistettä Italian Supercupin loppuottelussa Montepaschi Sienaa vastaan. Varsinaisessa liigadebyytissään Koponen teki viisi pistettä kun Bologna voitti Angelico Biellan luvuin 83–72. Koposen mukaan hän ei saanut alkukauden peleissä paljon vastuuta, mutta kauden mennessä pitemmälle vastuuta tuli. Hän oli Brandon Jenningsin jälkeen liigan nuorin ammattilaispelaaja ja tuli pian tunnetuksi hyvästä puolustustyöskentelystään. EuroChallengen avausottelussa Koponen teki kuudessatoista minuutissa neljä pistettä Base Oostendea vastaan. Parhaan pelinsä eurokentillä hän pelasi tammikuussa Galatasaray Café Crownia vastaan, jolloin hän teki 17 pistettä. Koponen oli joukkueensa tehokkain Bolognan 104–91 voittoon päättyneessä ottelussa. Koponen johdatti joukkueensa aina EuroChallengen loppuotteluun, jossa sillä oli vastassa Cholet Basket. Bolognassa pidetty loppuottelu päättyi lopulta kotijoukkueen 77–75 voittoon, ja Koponen teki neljä pistettä. Samalla Koposesta tuli toinen suomalaispelaaja, joka on voittanut eurocupin. Ainoastaan Hanno Möttölä oli pystynyt tähän ennen häntä. Bolognan loppukausi meni huonosti, sillä se hävisi viimeiset neljä peliään ja putosi runkosarjan toiselta sijalta viidenneksi. Pudotuspeleissä Bologna sai vastaansa runkosarjassa neljänneksi sijoittuneen Benetton Trevison. Ennen pudotuspelien alkua Koponen loukkasi nilkkansa, minkä takia valmentaja ei pitänyt Koposta kentällä yhtä paljon kuin ennen. Vaikka Koponen vakuutti nilkan olevan kunnossa, ei valmentaja päästänyt häntä paljon kentälle. Seuran kausi päättyi pettymykseen, kun se hävisi Italian liigan puolivälierissä Benetton Trevisolle otteluvoitoin 3–2. Viimeisessä ottelussa Koponen heitti kolme pistettä kuudessa minuutissa. Kauden jälkeen seuran omistaja erotti seuran valmentajat ja haukkui Koposen kanssa peliajasta kamppailleen Earl Boykinsin, joka ei ollut vakuuttanut seuran johtoa. Lisäksi seuran presidentti vaati Koposelle lisää peliaikaa ja vastuuta.
Kaudeksi 2009–2010 Bologna pienensi budjettiaan selvästi ja pelaajia joutui lähtemään seurasta. Koponen sanoi, että NBA:n kesäliigaan osallistuminenkaan ei ole täysin poissuljettua. Hän ei kuitenkaan osallistunut kesäliigaan vaan jatkoi pelaamistaan Bolognassa. Uudeksi valmentajaksi hankittiin Lino Lardo, joka suunnitteli Koposelle suurempaa roolia edelliskauteen verrattuna. Aloittavaksi takamieheksi ostettiin Andre Collins, joka kuitenkin loukkaantui kauden alussa ja Koposen vastuu kasvoi. Bologna aloitti kauden voitolla Montegranarosta. Koponen aloitti ottelun kentältä ja teki viisi pistettä 76–68-lukuihin päättyneessä ottelussa. Pelissä Kimmo Muurisen edustamaa Martos Napolia vastaan Koponen heitti kahdeksan pistettä, joka oli hänen siihen astisen uransa piste-ennätys Italian liigassa. Marraskuussa 2009 Virtus Bolognan presidentti kuitenkin sanoi, ettei ollut tyytyväinen Koposen esityksiin. Bolognan presidentti sanoikin, että jollei parempaa tulosta ala näkyä, niin seuraan hankittaisiin yhdysvaltalainen takamies. Myöhemmin seuran presidentti puhui Koposen kanssa ja rohkaisi Koposta olemaan itsekkäämpi hyökkäyksessä. Marraskuun lopulla Koponen teki uuden piste-ennätyksensä voittoon päättyneessä ottelussa sarjajohtaja Air Avellinoa vastaan. Hän pelasi 32 minuuttia, joiden aikana syntyi kahdeksantoista pistettä sekä kaksi syöttöä. Voiton ansiosta Bologna nousi jo runkosarjan kolmanneksi. Joulukuun alussa Koponen paransi taas piste-ennätystään ottelussa Carife Ferraraa vastaan. 90–73-voittoon päättyneessä ottelussa Koponen oli yhdessä David Mossin kanssa Bolognan paras pistemies tehtyään 24 pistettä. Helmikuussa Bologna pääsi Italian cupin loppuotteluun, jonka joukkue hävisi Montepaschi Sienalle lukemin 83–75. Koponen oli ottelussa joukkueensa paras pistemies yhdeksällätoista pisteellään. Huhtikuun lopulla Koposella havaittiin jalkapöydän rasitusmurtuma, jonka takia hän joutui lepäämään kolme kuukautta. Tämän takia Koponen ei voinut osallistua Bolognan pudotuspeliotteluihin.Koponen palasi kentille lokakuussa 2010 supercupin loppuottelussa. Hän teki ottelussa yksitoista pistettä Sienaa vastaan. Kauden sarja-avauksessa Cantùa vastaan Koponen pelasi vain vähän, koska toipui vielä loukkaantumisesta. Hän tekikin vain kolme pistettä, mutta heitti voittokorin. Joulukuun lopulla Koponen paransi piste-ennätystään 36:een pisteeseen kun Bologna voitti Vanoli Cremanon kolmen jatkoajan jälkeen. Maaliskuussa 2011 Koponen ilmoitti, että kausi on todennäköisesti hänen viimeisensä Bolognassa. Hän sanoi myös, että Euroliigassa pelannut Unicaja Málaga olisi yrittänyt ostaa hänet joukkueeseen kesken kauden. Lisäksi toinen Euroliiga-seura olisi halunnut ostaa Koposen. Bologna eteni pudotuspeleihin, joissa se sai vastaan Montepaschi Sienan. Bologna hävisi ottelusarjan voitoin 3–1. Kesäkuussa 2011 Koponen ilmoitti mediassa olevansa tyytymätön Portlandiin, sillä seura piti hänen pelioikeuksistaan kiinni, muttei tehnyt kuitenkaan sopimusta. Yli viikko tämän jälkeen Portland kauppasi Koposen pelioikeudet Dallas Mavericksille varaustilaisuuden yhteydessä. Samassa kaupassa Dallasiin siirtyi myös Portlandin Rudy Fernández.
Toukokuussa 2012 Koponen siirtyi kolmen vuoden sopimuksella venäläiseen Himkiin. Joukkue oli varmistanut kaudeksi 2012–2013 pelipaikan myös Euroliigaan. Sopimukseen sisältyi myös mahdollisuus siirtyä NBA:han jokaisen pelikauden jälkeen. Koponen valittiin maaliskuussa 2013 Euroliigan viikon pelaajaksi, kun hän teki 23 pistettä ja antoi seitsemän syöttöä Fenerbahçea vastaan. Hän sai kunnianosoituksen historian kolmentena suomalaispelaajana Hanno Möttölän ja Teemu Rannikon jälkeen.Himki pelasi kauden 2013–2014 Eurocupissa, jossa Koponen pelasi pisteiden valossa parhaan pelissä kolmannella kierroksella Hapoel Jerusalemia vastaan ja teki 20 pistettä. Joukkue eteni neljännesvälieriin, joissa se hävisi kuitenkin Valencialle. VTB-liigassa Himki voitti kaikki runkosarjan ottelunsa ja Koposen mukaan hänen vastuunsa joukkueessa oli kasvanut merkittävästi. Pudotuspeleissä Himki kuitenkin hävisi jo ensimmäisellä kierroksella Nižni Novgorodille.Kaudella 2014–2015 Himki osallistui Eurocupiin, jossa Koponen pelasi pisteiden valossa kauden parhaat ottelunsa Zenitiä sekä Limogesia vastaan ja teki 24 pistettä molemmissa otteluissa. Seura eteni Eurocupin loppuotteluun, jossa se voitti Gran Canarian. Ratkaisevassa loppuottelussa Koponen teki 13 pistettä. Kauden päätteeksi hänet valittiin ensimmäisenä suomalaisena Eurocupin tähdistöjoukkueeseen. Himki selviytyi myös VTB-liigan loppuotteluihin, mutta hävisi suoraan Moskovan TsSKA:lle. Koponen kärsi loppuotteluiden aikana nivusvammasta, kun hän oli törmännyt välierissä omaan pelaajaansa. VTB-liigassa hänet valittiin kauden päätteeksi kuitenkin sarjan parhaaksi kuudenneksi pelaajaksi.Kaudella 2015–2016 Himki eteni Euroliigassa kuudentoista parhaan joukkoon. Pisteiden valossa kauden parhaan pelinsä Koponen pelasi Olympiakosia vastaan ja teki 21 pistettä. VTB-liigassa hän teki keskimäärin 11,4 pistettä ottelua kohden, mutta joukkueen kausi päättyi välierissä, kun Himki hävisi TsSKA Moskovalle otteluvoitoin 3–0.
Elokuussa 2016 espanjalainen eurooppalaisiin huippujoukkueisiin lukeutunut FC Barcelona osti Koposen Himkiltä 2+1-vuotisella sopimuksella. Pisteiden valossa Koponen pelasi ensimmäisellä Barcelona-kaudellaan siihenastisen uransa parhaan kauden Euroliigassa ja teki 10,1 pistettä ottelua kohden. Pisteiden valossa kauden parhaan pelinsä hän pelasi kierroksella kahdeksantoista Anadolu Efesiä vastaan ja teki 20 pistettä. Joukkue ei kuitenkaan edennyt runkosarjaa pidemmälle. Kotimaan sarjassa Barcelona eteni puolivälieriin, joissa se hävisi Valencialle.Kauden 2017–2018 alkua Koposta vaivasti olkapäävamma, eikä pelillistä vastuuta tullut tarpeeksi. Kesken kauden joukkue vaihtoi valmentajaksi Svetislav Pešićin, jolloin hänen pelivastuunsa kasvoi. Erityisen hyvin Koponen onnistui kolmen pisteen heitoissa, joissa hänen onnistumisprosenttinsa 51,1 oli koko sarjan neljänneksi korkein. Euroliigassa FC Barcelona ei päässyt pudotuspeleihin, vaan sijoittui vasta kolmanneksitoista. Kotimaassa seura voitti kuitenkin cup-mestaruuden, mutta jäi välieriin.Kesäkuussa 2018 FC Barcelona ilmoitti, ettei se käytä optiovuottaan ja jätti sopimuksen uusimatta.
Heinäkuussa 2018 uutisoitiin Koposen tehneen saksalaisen FC Bayern Münchenin kanssa kolmivuotisen sopimuksen.
Suomen koripallomaajoukkueen valmentaja Henrik Dettmann nosti Koposen maajoukkueeseen kesällä 2006. Koponen pelasi maajoukkueessa aluksi Petri Virtasen ja Teemu Rannikon takana. Rannikon loukkaantuessa vuonna 2007 Koponen joutui olemaan Suomen ykköstakamies vuoden 2009 EM-karsinnoissa. Hän suoriutui peleistä hyvin, vaikka Koposen omasta mielestä ottelu Bulgariaa vastaan oli huono. Koponen teki EM-karsinnoissa keskimäärin 13,8 pistettä ja antoi 2,7 syöttöä ottelua kohden. Viimeisessä ottelussa Italiaa vastaan Koponen teki 26 pistettä, mikä sivusi hänen entistä maajoukkueen piste-ennätystään.Vuoden 2013 EM-kilpailuissa Koponen voitti turnauksen riistokuninkuuden ja sijoittui korisyttötilastossa toiseksi.Koponen pelasi Suomen joukkueessa merkittävässä roolissa vuoden 2014 MM-kisoissa. Hän oli kisojen paras koriin johtaneiden syöttöjen antaja.
Suomen maajoukkueen päävalmentaja Henrik Dettmannin mukaan Koponen pelaa yleensä pelinrakentajana, mutta hän pystyy pelaamaan myös heittävänä takamiehenä. Tosin pelatessaan heittävänä takamiehenä Koposelle tulee ongelmia, koska hän on tottunut olemaan enemmän pallon kanssa. Italiassa Koponen tuli tunnetuksi hyvästä puolustustyöskentelystään sekä energisyydestään, jonka hän toi kentälle tullessaan mukanaan. Koposelle tämä tuli yllätyksenä, sillä Suomessa häntä on yritetty saada puolustamaan enemmän. Lisäksi Koposelle on sanottu, että hänen pitäisi heittää enemmän, koska hän on hyvä heittäjä.
Koposen äiti Sonja Koponen on entinen koripallon SM-sarjan pelaaja. Hän pelasi kolme kautta Helsingin Jyryssä 1970–1980-luvuilla.Koponen valmistui Mäkelänrinteen urheilulukiosta 19-vuotiaana. Hän suoritti varusmiespalveluksensa Urheilukoulussa vuonna 2008. Koponen tietää oikean isänsä ainoastaan etunimeltä eikä pidä häneen yhteyttä. Koposen ja tämän elämänkumppani Linda Hatakka saivat lapsen toukokuussa 2015. Koponen loukkaantui Barcelonassa 19. syyskuuta 2016 tapahtuneessa auto-onnettomuudessa.
O = ottelut, 2p % = kahden pisteen heittojen onnistumisprosentti, 3p % = kolmen pisteen heittojen onnistumisprosentti, 1p % = vapaaheittojen onnistumisprosentti, HL = hyökkäyslevypallot, PL = puolustuslevypallot, LEV = levypallot yhteensä, S = syötöt, M = menetykset, R = riistot, T = torjunnat, PTS = pistekeskiarvo, PTS YHT = pisteet yhteensä
Taatila, Hippo: Mikä kesä?.  Kori-lehti, 1.9.2006, nro 4/2006, s. 14–16.   Suomen Koripalloliitto.  
Taatila, Hippo: Päämääränä Puola.  Kori-lehti, 30.7.2009, nro 2/2009, s. 4–7.   Suomen Koripalloliitto.

Antti Petteri Orpo (s. 3. marraskuuta 1969 Köyliö) on suomalainen poliitikko ja Kansallisen Kokoomuksen puheenjohtaja. Hän on toiminut kansanedustajana vuodesta 2007, Sipilän hallituksen valtiovarainministerinä kesäkuusta 2016, sekä kesäkuusta 2017 pääministerin sijaisena. Aiemmin Orpo oli Stubbin hallituksen maa- ja metsätalousministeri 2014–2015 ja Sipilän hallituksen sisäministeri 2015–2016. Vuosina 2012–2014 Orpo oli kokoomuksen eduskuntaryhmän puheenjohtaja. Koulutukseltaan hän on valtiotieteiden maisteri.
Orpo valmistui ylioppilaaksi Säkylän seudun lukiosta vuonna 1989. Hän aloitti opintonsa Turun yliopistossa vuonna 1990 ja valmistui valtiotieteiden maisteriksi vuonna 2002. Hänen pääaineensa oli taloustiede ja hän teki pro gradunsa kunnallisesta palveluntuotannosta.Opiskeluaikanaan Orpo toimi Turun yliopiston ylioppilaskunnan (TYY) pääsihteerinä vuosina 1994–1996 sekä Suomen ylioppilaskuntien liitto SYL:n pääsihteerinä vuosina 1997–1998.Ennen valintaansa kansanedustajaksi Orpo työskenteli Turun Aikuiskoulutuskeskuksen yrityspalvelujohtajana vuosina 2005–2007.
Kunnallispolitiikassa Orpo on toiminut Turun kaupunginvaltuuston jäsenenä vuosina 1996–2000 ja uudelleen vuodesta 2005. Vuosina 1999–2002 ja 2005–2007 hän oli myös Turun kaupunginhallituksen jäsen, mutta erosi tehtävästä aloittaessaan kansanedustajana. Orpo oli vuosina 2009–2012 Varsinais-Suomen liiton maakuntavaltuuston varapuheenjohtaja ja vuosina 2012–2014 maakuntahallituksen puheenjohtaja.
Vuosina 1998–2001 Orpo toimi Varsinais-Suomen Kokoomuksen toiminnanjohtajana. Hän oli sisäasiainministeri Ville Itälän erityisavustaja sisäasiainministeriössä 2002–2003 ja kokoomuksen apulaispuoluesihteeri 2003–2005. Apulaispuoluesihteerinä hän toimi vuoden 2004 euro- sekä kunnallisvaalien vaalipäällikkönä kokoomuksen voittaessa molemmat vaalit.lähde? Orpo oli kokoomuksen Varsinais-Suomen piirin puheenjohtaja 2005–2012 ja puoluehallituksen jäsen 2006–2012. Hän oli myös puolueensa kunnallis- ja aluepoliittisen toimikunnan puheenjohtaja 2008–2012.
Eduskuntaan Orpo valittiin ensimmäisen kerran vuoden 2007 vaaleissa, joissa hän sai 6 069 ääntä. Hän oli vaalikaudella kokoomuksen eduskuntaryhmän kolmas varapuheenjohtaja. Hän oli historian ensimmäinen vastavalittu kansanedustaja kokoomuksen eduskuntaryhmän puheenjohtajistossa.lähde? Vuoden 2011 eduskuntavaaleissa Orpo valittiin toiselle kaudelle 11 018 äänellä. Kesäkuusta 2011 hän toimi eduskuntaryhmänsä toisena varapuheenjohtajana, kunnes hänet valittiin marraskuussa 2012 ryhmän puheenjohtajaksi elinkeinoministeriksi siirtyneen Jan Vapaavuoren tilalle. Kesäkuussa 2014 Orpo siirtyi maa- ja metsätalousministeri Jari Koskisen tilalle uuteen Stubbin hallitukseen.
Vuoden 2015 vaaleissa Orpo sai 10 652 ääntä ja valittiin kolmannelle kaudelleen eduskuntaan Varsinais-Suomen vaalipiirin toiseksi suurimmalla äänimäärällä. Vaalien jälkeen hallituksen muodostivat keskusta, perussuomalaiset ja kokoomus ja Orpo valittiin sisäministeriksi.Syksyllä 2015 sisäministeriön toimialalla nousi keskeiseksi Euroopan pakolaiskriisin hoitaminen. Orpo peräänkuulutti asiassa Euroopan laajuisia toimia. Orpo ilmoitti ensin, että rajoja ei voi laittaa kiinni, mutta sanoi myöhemmin, että Suomi voisi harkita rajojensa sulkemista, mikäli Euroopan tasoista ratkaisua kriisiin ei synny. Orpo suhtautuu varovaisesti maahanmuuttokriittisyyteen.
Orpo ilmoitti 4. toukokuuta 2016 lähtevänsä mukaan kokoomuksen puheenjohtajakisaan kesäkuun 2016 puoluekokouksessa. Stubbin kokoomuksen johtoon valinneessa puoluekokouksessa kaksi vuotta aiemmin hän ei asettunut ehdolle vedoten perhesyihin. Tuolloin hän kuvaili ratkaisua elämänsä suurimmaksi päätökseksi. Orpo valittiin puolueen puheenjohtajaksi toisella äänestyskierroksella kokoomuksen puoluekokouksessa Lappeenrannassa 11. kesäkuuta 2016.
Kokoomusta ja Petteri Orpoa on arvosteltu koulutuslupauksen pettämisestä. Orpo ja kokoomus olivat luvanneet ennen eduskuntavaaleja 2015, että koulutuksesta ei leikata. Sipilän hallitus, johon kokoomus ja Orpo kuuluivat, päätti kuitenkin leikata koulutuksesta 900 miljoonaa euroa.
Orpo avioitui toisen kerran vuonna 2003. Hänen vaimonsa on oikeustieteen maisteri Niina Kanniainen-Orpo. Heillä on kaksi lasta.. 
Orpo on toivonut sukunimeään taivutettavan genetiivimuodossa Orpon sukunsa pitkän käytännön mukaisesti. Kotimaisten kielten keskuksen suositus on Orvon.
 Kuvia tai muita tiedostoja aiheesta Petteri Orpo Wikimedia Commonsissa Sitaatteja aiheesta Petteri Orpo Wikisitaateissa

pH-indikaattori on kemiallinen yhdiste, joka ilmaisee värillään tutkittavan liuoksen pH:n. Useat indikaattorit ovat orgaanisia heikkoja happoja tai emäksiä, joiden rakenne muuttuu niiden vastaanottaessa tai luovuttaessa protonin. Muuttunut rakenne absorboi valon eri aallonpituuksia ja tämä havaitaan liuoksen värin muuttumisena . pH-paperit koostuvat useista eri indikaattoreista.
Lukuisat punaiset ja siniset antosyaanit ovat kasveissa esiintyviä indikaattoreita . Antosyaaneja on muun muassa punakaalissa, mustikassa sekä kurjenpolvissa.
pH-indikaattoreita käytetään muun muassa titrauksessa ekvivalenttikohdan määrittämiseen. Indikaattori valitaan reaktion mukaan. Koska indikaattorin väri ilmaisee vain onko liuos hapan, neutraali tai emäksinen, käytetään tarkan pH-arvon määrittämiseen pH-mittaria. 
Alla olevassa taulukossa on yleisesti käytettyjä indikaattoreita. Indikaattoreiden värinmuutosalue saattaa hieman vaihdella lämpötilasta ja indikaattorin konsentraatiosta riippuen.

Philip Pargeter (s. 13. kesäkuuta 1933 Wolverhampton) on brittiläinen roomalaiskatolinen piispa. Hänet vihittiin papiksi Birminghamin arkkihiippakuntaan 21. helmikuuta 1959 ja nimitettiin sen vihkipiispaksi sekä Valentinianan titulaaripiispaksi 20. marraskuuta 1989. Piispaksi vihkiminen seurasi 21. helmikuuta 1990. Pääkonsekraattorina toimi Maurice Noël Léon Couve de Murville, jota avustivat Joseph Gray ja Geoffrey Burke.Pargeter jäi eläkkeelle 31. heinäkuuta 2009.

Philipp Orter (s. 16. helmikuuta 1994) on itävaltalainen yhdistetyn hiihtäjä, joka edustaa SV-Villach -seuraa.Euroopan nuorten olympiafestivaaleilla Liberecissä vuonna 2011 Orter saavutti kultaa parisprintissä Paul Gerstgraserin kanssa. Erzurumin nuorten MM-kilpailuissa 2012 hän oli kultaa voittaneessa Itävallan joukkueessa. Liberecin nuorten MM-kilpailuissa 2013 hän saavutti hopeaa Itävallan joukkueessa. Vuoden 2014 nuorten MM-kilpailuissa Val di Fiemmessä Orter voitti kultaa molemmissa henkilökohtaisissa kilpailuissa. Falunin MM-kilpailuissa 2015 hän sijoittui normaalimäen Gundersen-kilpailussa 14:nneksi. Lahden MM-kilpailuissa 2017 hän sai joukkuepronssia sekä oli normaalimäen Gundersen-kilpailussa kahdeksas ja suurmäessä kahdestoista.Yhdistetyn maailmancupissa Orter kilpaili ensimmäisen kerran Val di Fiemmessä helmikuussa 2012. Ensimmäiset maailmancupin pisteensä hän saavutti Seefeldissä tammikuussa 2014 oltuaan 24:s. Kymmenen parhaan joukkoon hän sijoittui ensimmäisen kerran Kuusamossa marraskuussa 2014 oltuaan yhdeksäs. Parhaimmillaan hän on ollut kuudes Seefeldissä tammikuussa 2016.

Phoebe Buffay (myöh. Phoebe Buffay-Hannigan) on Lisa Kudrow’n esittämä kuvitteellinen hahmo tilannekomediasarjassa Frendit (1994–2004). Hahmon loivat sarjan käsikirjoittajat David Crane ja Marta Kauffman. Phoebe on yksi sarjan kuudesta päähenkilöstä.
Luonteeltaan Phoebe on melko omalaatuinen, ehkä siksi, että hän on asunut lapsuudessaan kadulla. Muut käyttävät hänestä lempinimeä Pheebs. Phoebe soittaa usein kitaraa ja esittää omia kappaleitaan. Phoeben tekemissä kappaleissa on yleensä erikoinen sanoitus. Eräs hänen tunnetuimmista kappaleistaan on ”Smelly Cat”.
Phoebeä esitti koko sarjan ajan, yhteensä 236 jaksossa vuosina 1994–2004, yhdysvaltalainen Lisa Kudrow. Hän oli aikaisemminkin näytellyt tilannekomedioissa, kuten sarjassa Hulluna sinuun. Lisäksi hänen oli tarkoitus näytellä Roz Doylea sarjassa Frasier, mutta hän ei saanut roolia.
Phoeben roolissa Kudrow aloitti vuonna 1994. Roolistaan hän Emmy-palkinnon vuonna 1998, minkä lisäksi hän oli ehdokkaana viidesti. Lisäksi hän oli neljästi ehdolla Screen Actors Guild Awards -palkinnon saajaksi ja hän voittikin sen vuonna 2000. American Comedy Awards -palkinnon hän sai samana vuonna. Vuonna 1996 hän oli ehdolla Golden Globe -palkinnon saajaksi mutta ei voittanut.
Frendien neljännen esityskauden aikana vuonna 1997 Kudrow alkoi odottaa lasta, minkä takia myös Phoebe tuli sarjassa raskaaksi. Kahden viimeisen kauden aikana Kudrow ansaitsi sarjan muiden pääosanäyttelijöiden tapaan miljoona Yhdysvaltain dollaria jaksolta.Kudrow on esittänyt Phoebe Buffayta myös nimellä Lisa Kudrow Arquette. Silloin sarjan alkuteksteihin oli lisätty kaikkien näyttelijöiden oikeiden sukunimien jälkeen nimi Arquette (viidennen tuotantokauden viimeisessä jaksossa, Las Vegas ja kaikki on sekaisin I ja II). Tämä oli sarjan tekijöiden vitsi, joka perustui siihen, että Monica Gelleriä näytellyt Courteney Cox oli juuri mennyt naimisiin ja vaihtanut sukunimensä Cox Arquetteksi.
Frendien jälkeen Kudrow on esiintynyt satunnaisesti komediasarjoissa, minkä lisäksi hän on näytellyt muutaman komediaelokuvan pääsosaa.Frendit on jossain maissa dubattu, ja Phoeben äänenä ovat toimineet muun muassa Alba Sola (espanjaksi), Michèle Lituac (ranskaksi), Maja Dürr (saksaksi) ja Bea Nyírő (unkariksi).
Phoeben varhaisvuosista tiedetään vähän, mutta sarjassa käy ilmi, että hän on asunut New Yorkin kaduilla ja kokenut paljon pahoja asioita. Hänen lapsuutensa ei ollut helppo, sillä hänen isänsä Frank Buffay – ammatiltaan apteekkari – jätti vaimonsa Lilyn ja lapsensa, kun Phoebe ja hänen kaksoissisarensa Ursula olivat vielä pieniä. Kun Phoebe oli 14-vuotias, hänen äitinsä teki itsemurhan työntämällä jouluna päänsä uuniin. Sen jälkeen Phoebe ja Ursula joutuivat asumaan kadulla ja selviytymään itse. Phoebe eli muun muassa ryöstämällä ihmisiä, minkä lisäksi hän piti huolta omasta alueestaan. Lisäksi hänellä oli muita kadulla asuneita ystäviä apunaan. Phoebe oli myös hyvin köyhä, koska hänellä ei ollut muun muassa ensimmäistä pyörää, kunnes Ross jaksossa Makeisia osti Phoebelle pyörän. Myöhemmin Phoebe asui ensin ”albiinon tyypin”, sitten Monica Gellerin ja viimeksi isoäitinsä luona. Hän on kertonut asuneensa myös Denise-nimisen henkilön kämppäkaverina, mutta Deniseä ei koskaan ole näytetty. Frendien tuottajan Todd Stevensin mukaan hän oli vain Phoeben keksimä hahmo, jota ei koskaan ollut olemassa.Phoeben isoäiti salasi asioita ja valehteli paljon. Hän esimerkiksi väitti, että valokuvakehyksen mallikuvassa ollut mieshenkilö oli Phoeben isä. Totuus kuitenkin selvisi Phoebelle, kun hänen ystävillään sattui olemaan sama kuva. Isoäidin asunnossa oli valokuva myös Albert Einsteinista, jota Phoebe luuli isoisäkseen. Phoeben mukaan hänen isoäitinsä "palaa helvetissä".
Phoeben isäpuoli on istunut vankilassa useita vuosia tuomittuna murhasta, ja biologisen isänsä tytär tapasi vasta 17 vuotta äitinsä kuoleman jälkeen. Kun Phoebe etsi isäänsä, siinä kuitenkaan onnistumatta, hän löysikin velipuolensa Frank Jr.:n ja ystävystyi hänen kanssaan. Sarjan kolmannen tuotantokauden lopussa paljastuu, että Phoeben kuollut äiti ei ollutkaan hänen biologinen äitinsä. Biologinen äiti Phoebe Abbott oli luovuttanut Phoeben ja Ursulan parhaalle ystävälleen Lily Buffaylle. Isänsä Frank Buffayn Phoebe tapasi lopulta tämän ilmestyttyä Phoeben isoäidin hautajaisiin. Isoäidiltään Phoebe sai perinnöksi keltaisen taksin.
Phoeben pikkuvelipuoli Frank Jr. pyysi Phoebeltä suurta palvelusta. Koska hänellä ja hänen naisystävällään Alice Knightilla oli heikot mahdollisuudet saada lapsi normaalilla tavalla, Frank Jr. pyysi, että Alicen hedelmöittynyt munasolu pantaisiin kehittymään Phoeben kohtuun. Lopulta Phoebe suostui ja synnytti veljelleen kolmoset. Phoebe kiintyi lapsiin hetkeksi synnytyksen jälkeen (kts. kuva), mutta hän kuitenkin pystyi luovuttamaan heidät Frankille ja Alicelle. Lapsista yksi oli poika (Frank Jr. Jr.) ja kaksi tyttöjä (Leslie ja Chandler). Chandler nimettiin Phoeben ehdotuksesta Chandler Bingin mukaan, sillä lapsen odotettiin olevan poika.
Phoeben kaksoissisar Ursula Buffay on alun perin lähtöisin komediasarjasta Hulluna sinuun. Ursula oli sarjassa tarjoilija, ja häntä näytteli Lisa Kudrow, kuten Frendeissäkin.
Phoebe vihaa Ursulaa, mutta kunnollista syytä siihen ei oikeastaan kerrota, eikä sitäkään, mistä lähtien näin on ollut. Phoebe ja Ursula eivät kuitenkaan ole tekemisissä keskenään. Joey ja Chandler tapasivat Ursulan ensimmäisen kerran kahvilassa, jossa hän työskentelee, ja luulivat häntä aluksi Phoebeksi. Ursula seurusteli vähän aikaa Joeyn kanssa, mutta he erosivat Ursulan kyllästyttyä Joeyyn. Ursula on esiintynyt pornotähtenä nimellä ”Phoebe Buffay”.Osaksi Ursulan takia Phoebe ei tiedä toista nimeään ja luuli itseään vuotta liian nuoreksi. Oikea ikä selvisi, kun Phoebe meni 30-vuotissyntymäpäivänään käymään Ursulan luona. Phoebe toivotti kaksoissisarelleen hyvää 30-vuotispäivää, mutta Ursula totesikin olevansa 31. Ikänsä hän sanoi tietävänsä henkilötodistuksen perusteella. Phoebe kysyi, olisiko Ursulalla myös hänen henkilötodistuksensa, sillä hän oli aina halunnut tietää toisen etunimensä. Ursula kuitenkin totesi myyneensä Phoeben paperit ruotsalaiselle pakolaiselle.
Phoebe eli vaikean lapsuuden, ja hänestä tuli melko erikoinen ja hieman lapsellinen. Hän muun muassa uskoi vielä joulupukkiin, kunnes Joey kertoi totuuden.
Phoebella tuntuu olevan enemmän miesystäviä kuin sarjan muilla naispuolisilla päähenkilöillä. Esimerkiksi yhdeksännellä kaudella Ross kertoo ihailevansa Phoeben tapaa tapailla miehiä, koska hän ei ikinä pohdi suhteitaan ja sitä tuleeko niistä ikinä mitään vakavaa, vaan hän lähinnä deittailee vapaasti murehtimatta tulevaisuutta sen kummemmin. Phoebe järkyttyi tämän takia, kun hän tajusi, ettei ollut ikinä seurustellut vakavasti kenenkään miehen kanssa. 
Phoebe uskoo uudelleensyntymiseen ja ilmeisesti monijumalaisuuteenkin. Eräässä jaksossa Phoeben 82-vuotias asiakas kuoli hierontapöydälle. Phoebe uskoi, ettei naisen sielu mennyt kovinkaan kauas, vaan Phoebeen itseensä. Tämän jälkeen Phoebessä oli nähtävissä kaksi persoonaa, joista toinen oli Phoebe itse ja toinen kuollut vanhus. Phoebe otti yhteyttä vanhuksen aviomieheen, joka kertoi vaimonsa halunneen nähdä kaiken. Phoebe yritti näyttää kaikenlaista, mutta ei päässyt asiakkaansa sielusta eroon, ennen kuin Carolin ja Susanin lesbohäissä hän yhtäkkiä huusi: ”No nyt olet nähnyt kaiken!” Tämän jälkeen hän oli taas normaali.Eläinten oikeudet ovat Phoebelle tärkeä asia, joten hän on kasvissyöjä eikä käytä turkkeja. Phoebellä on tapana ostaa tavaransa kirpputorilta, eikä hän pidä tavaroista, joihin ei liity tarinaa. Tämä kävi ilmi esimerkiksi silloin, kun Rachel osti apteekkaripöydän Pottery Barnilta. Kun Phoebe oli raskaana, hänen teki mieli lihaa. Joey ehdotti Phoebelle, että ei söisi lihaa tämän koko raskausaikana. Silloin Phoebe saisi syödä lihaa Joeyn puolesta, eikä sitä kuluisi siis yhtään normaalia enemmän.
Kuudennen kauden ”Phoebe juoksee” -jaksossa ilmenee, että Phoeben juoksutyyli on varsin erikoinen. Hänen kätensä nimittäin heiluivat miten sattuu, ja myös jalat liikkuivat oudosti. Phoebe selitti, että hän juoksee niin kuin hauskimmalta tuntuu. Samassa jaksossa myös Rachel omaksuu hänen juoksutyylinsä.Englannin kielen lisäksi Phoebe osaa sujuvasti ranskaa, jota hän opiskeli asuessaan kadulla. Tämän lisäksi hän osaa myös hieman italiaa. Tämä kävi ilmi jaksossa, jossa Joeyn italialainen isoäiti tuli käymään. Phoebe puhui hänelle pari sanaa italiaa, mistä muut yllättyivät. Phoebe tosin tuntui yllättyvän tästä taidosta itsekin.
Phoebe soittaa usein akustista kitaraa Central Perkin kahvilassa. Alun perin hän oli vakioesiintyjä, mutta koska kahvilanomistajan mielestä hän ei ollut hyvä, hänen tilalleen palkattiin ammattimuusikko. Phoebe kuitenkin esittää kahvilassa silloin tällöin omia kappaleitaan, joiden aiheet ja sanoitukset eivät ole aivan tavallisia. Hän on muun muassa laulanut äitinsä itsemurhasta, kaksinivelisestä pojasta ja pienestä kiharaisesta karvasta. Eräässä jaksossa Phoebe sanoi harjoittelevansa muutamaa Iron Maiden -coveria, mutta pääasiassa hän luokittelee kappaleensa folkiksi.Kerran Phoebe yritti opettaa Joeyta soittamaan kitaraa. Opetustekniikka oli kuitenkin melko erikoinen: Phoebe ei antanut Joeyn koskea kitaraan. Koska Phoebe ei tiennyt sointujen oikeita nimiä, hän keksi niille nimiä sen mukaan, miltä ne näyttivät. Joey kävi kuitenkin salaa musiikkikaupassa kokeilemassa kitaraa. Phoebe loukkaantui, koska Joey piti hänen opetusmetodejaan tyhminä.
Kitara on Phoebelle rakas. Tämä kävi ilmi, kun Monica kantoi Phoeben kitaran huoneesta toiseen. Phoebe sanoi lyövänsä Monicaa, jos tämä vielä koskisi hänen kitaraansa.
Phoeben tunnetuin kappale lienee ”Smelly Cat”, joka kertoo haisevasta kissasta. Phoebe esitti laulun ensimmäisen kerran toisen tuotantokauden jaksossa ”Vauvasotkua”. Myöhemmin samassa jaksossa hän opetti kappaletta ammattimuusikko Stephanielle ja kertoi sen olevan vaikea. Phoebe pääsi levyttämään kappaleen, ja siitä tehtiin jopa musiikkivideo. Phoeben lauluosio oli kuitenkin korvattu ammattilaulajan äänellä, eikä kappale ollut muutenkaan enää alkuperäisen kaltainen. Kun Phoebe tapasi isänsä Frank Buffayn, isä kertoi laulaneensa Phoebelle ja Ursulalle itse keksimäänsä lastenlaulua nimeltä Sleepy Girl. Kun hän lauloi laulun Phoebelle, ilmeni, että laulussa on aivan sama melodia ja samantapaiset sanat kuin Smelly Catissä.
Vaikka muut pitävätkin Phoebeä hieman outona, on hän hyvä ystävä kaikkien sarjan päähenkilöiden kanssa.
Phoebe asui ensin Monican kanssa, ja silloin hän tutustui muihin sarjan päähenkilöihin. Hän kuitenkin muutti pian takaisin isoäitinsä luo, kun ei kestänyt Monican neurooseja. Silti hän ei katkaissut suhdettaan Monicaan vaan ystävystyi myös tämän ystävien kanssa.
Monica oli 30-vuotissyntymäpäivillään juovuksissa eikä halunnut vanhempiensa tietävän siitä. Phoebe yritti kiinnittää muiden vieraiden huomion, jotteivät he huomaisi Monican tilaa. Kuinka ollakaan, hän pyysi kovaan ääneen syntymäpäiväsankari Monicaa pitämään puheen (kts. kuva).
Viidennellä kaudella Monica sai Phoeben kanssa järjestettäväkseen Rachelin yllätyssyntymäpäiväjuhlat. Monica halusi kuitenkin tehdä kaiken itse. Kun Phoebe suuttui, Monica antoi hänen tehtäväkseen huolehtia mukeista ja jäistä. Phoebe teki työtä käskettyä ja toi juhliin suuret määrät mukeja ja jäätä mitä erilaisimmissa muodoissa.Kaikenlaisten asioiden järjestämisestä pitävä Monica ryhtyi järjestämään myös häitä, kun Phoebe oli menossa Mike Hanniganin kanssa naimisiin. Monica piti tiukkaa aikataulua ja oli tarkka kaikesta muustakin. Phoebe raivostui Monicaan ja erotti hänet tehtävästä. Lopulta Monica sai Phoeben tajuamaan, ettei hän pystyisi yksin järjestämään häitä. He tekivät sovinnon, ja Monica lopulta järjesti Phoeben häät.
Rachel muutti hetkeksi asumaan Phoeben luo kuudennella tuotantokaudella. Yhteiselo ei kuitenkaan sujunut aivan niin kuin he olivat suunnitelleet. Rachel osti asuntoon huonekaluja Pottery Barn -ketjun liikkeestä mutta valehteli niiden olevan kirpputorilta, kun tajusi Phoeben vihaavan kyseistä ketjua. Aluksi Rachel joutui häpeämään Phoebeä tämän omituisen juoksutyylin takia, mutta myöhemmin hän alkoi ajatella tyylin olevan sittenkin hyvä ja juoksi itsekin samalla tavalla. Lopuksi Rachelin ja Phoeben asunto paloi, kun Rachelin hiustensuoristin sytytti tulipalon.Lisäksi Phoebe on sanonut valitsevansa Rachelin tyttöystäväkseen mieluummin kuin Monican, koska Rachel ei ole yhtä tiukkapipoinen.
Eräässä jaksossa Phoebe kävi Rachelin kanssa iltakoulun kurssilla, jossa tutustuttiin kirjoihin ja keskusteltiin niistä. Rachel ei kuitenkaan jaksanut nähdä erityisen paljon vaivaa, vaan hän kysyi Phoebeltä, mitä kirjassa oli tapahtunut. Kun Rachel vastasi ensin, Phoebe itse ei voinutkaan käyttää omia vastauksiaan. Phoebe kertoi Rachelille muutaman kerran oikeat vastaukset, mutta sitten hän valehtelikin kirjan päähenkilön olevan robotti, ja Rachel selitti koko luokan kuullen asian aivan väärin ja jopa vertasi kirjan päähenkilöä Robocopiin. Lopulta Rachel kyllästyi kouluun, ja Monica tuli jakson lopussa hänen tilalleen.
Ross – joka on ammatiltaan paleontologi – suuttui Phoebelle, kun tämä kertoi, ettei usko evoluutioon. Ross yritti kaikin keinoin todistaa evoluutioteorian oikeaksi, mutta lopulta Phoebe sai hänet myöntämään, että on pienen pieni mahdollisuus, että teoria onkin väärässä. Myöhemmin Phoebe kertoi epäilevänsä myös painovoiman olemassaoloa, sillä hänestä tuntuu ennemminkin siltä, että häntä työnnettäisiin ylös kuin vedettäisiin alas.Jaksossa, joka kertoi ajasta ennen kuin kaikki päähenkilöt olivat tutustuneet toisiinsa, Phoebe melkein harrasti seksiä Rossin kanssa baarin biljardipöydällä. Tilanne kuitenkin päättyi nauruun.Sarjan kuluessa selviää, että kadulla asunut teini-ikäinen Phoebe oli ryöstänyt repun Rossilta, kun tämä oli nuori. Repussa oli Rossin itse tekemiä Science Boy -sarjakuvia. Phoebe kuitenkin oli säilyttänyt sarjakuvat ja palautti ne myöhemmin Rossille.Kun Phoeben asunto oli palanut Rachelin hiustensuoristimen takia, Phoebe muutti hetkeksi aikaa Rossin luo. Ross ei kuitenkaan pitänyt siitä, että Phoeben asiakkaat tulivat hänen luokseen hierottaviksi.
Phoebe ja Chandler ovat läheisiä ystäviä, ja he juttelevatkin usein kahdestaan. He ovat joskus hieman lapsellisia, mikä ilmenee Chandlerin sanoessa ”Pheebs, leiki kanssani!” Kun Phoebe tajusi Chandlerilla ja Monicalla olevan suhde, hän kiusasi Chandleriä yrittämällä vietellä häntä. Myöhemmin Chandler pyysi Phoebeä avukseen ostamaan kihlasormusta Monicalle.
Kun Phoebe meni naimisiin Mike Hanniganin kanssa, hän pyysi Chandleria saattamaan hänet alttarille. Tosin aluksi hän pyysi Joeya kyseiseen tehtävään.
Joey on sarjan päähenkilöistä se, joka tuntuu olevan Phoeben kanssa eniten samalla aallonpituudella; kenties siksi, ettei kummallakaan ole yhtä paljon koulutusta kuin muilla. Heillä on erään jakson mukaan tapana käydä kerran kuukaudessa syömässä ja keskustella samalla muista.
Phoebe yritti opettaa Joeylle ranskaa, koska tämä väitti ansioluettelossa osaavansa sitä. Opiskelu ei kuitenkaan sujunut toivotulla tavalla, joten Joey puhui koe-esiintymisessä pelkkää siansaksaa. Phoebe selitti ohjaajalle, että Joey on hänen vähä-älyinen pikkuveljensä.Kun Phoebe luuli täyttäneensä 30 vuotta, vaikka todellisuudessa hän oli 31-vuotias, hän kertoi asioista, joita haluaisi kokea ennen kuin täyttäisi 31 vuotta. Näitä olivat tarkka-ampujakoulutus, täydellinen suudelma ja portugalilaisen henkilön tapaaminen. Päivän päätteeksi Joey antoi hänelle täydellisen suudelman ja kertoi olevansa 1/16 portugalilainen.
Phoeben ensimmäinen aviomies oli Duncan, homoseksuaali jäätanssija. Duncan ja Phoebe menivät naimisiin kuitenkin vain, jotta Duncan saisi Green Cardin. He erosivat, kun Duncan tajusikin olevansa hetero ja haluavansa naimisiin erään toisen naisen kanssa. Muita Phoeben miesystäviä ovat olleet muun muassa Tony ja ärsyttävä psykiatri Roger, laivaston upseeri Ryan, poliisi Gary ja tiedemies David.Phoebe tapasi Garyn löydettyään Central Perkistä poliisin virkamerkin. Phoebe esiintyi poliisina, minkä Gary huomasi, koska virkamerkki oli hänen. Pian Gary ilmestyi Monican asunnon ovelle ja pyysi Phoebeä treffeille. Muutaman jakson kuluttua he muuttivat yhteen, vaikka Phoebe olisikin halunnut edetä hitaammin. Heidän suhteensa päättyi Garyn ammuttua linnun, joka lauloi Phoeben ja Garyn keskustellessa, sillä Phoebe ei hyväksynyt eläimen tappamista.Davidin Phoebe tapasi ensimmäisellä kaudella, mutta suhde päättyi, kun David lähti töihin Minskiin. Hän tuli kuitenkin yhdeksännellä kaudella takaisin, mutta liian myöhään, sillä Phoebe seurusteli jo Mike Hanniganin kanssa.
Las Vegas -jaksoissa vihjataan, että Phoebe olisi joskus mennyt naimisiin siellä ja hän luuli avioliiton olevan voimassa vain Las Vegasissa. Lisäksi Phoebe on mennyt kihloihin Joeyn kanssa, kun Joey luuli Phoeben olevan raskaana. Phoebe suostui, mutta kun Joey sai tietää, että raskaana olikin Rachel, hän kosikin Racheliä. Rachel kuitenkin kieltäytyi.
Phoebe tapasi Mike Hanniganin yhdeksännen kauden alussa. He tutustuivat Joeyn sattumalta järjestämillä sokkotreffeillä. Joey oli nimittäin unohtanut järjestää Phoebelle seuraa sokkotreffeille, kuten he olivat keskenään sopineet. Hätäpäissään Joey meni kertomaan miehen nimeksi Mike. Tämän jälkeen hän järjesti treffeille ensimmäisen Mike-nimisen henkilön, joka tuli vastaan. Kauden lopussa Phoeben entinen miesystävä tiedemies David palasi takaisin Minskistä. Davidin oli tarkoitus kosia Phoebeä, mutta Mike ehti ensin.Mikelle kosinta tuotti vaikeuksia. Hänen piti ensin kosia Phoebeä koripallo-ottelun tauolla. Phoebe kuitenkin pilasi tilanteen haukkumalla tapaa tyhmäksi, kun eräs mies kosi tyttöystäväänsä samassa ottelussa. Seuraavalla kerralla Phoebe vuorostaan kosi Mikea vastaavanlaisessa tilanteessa. Tilanne oli Mikelle kuitenkin nolo, koska koko yleisö nauroi heille. Kolmannella kerralla Mike oli piilottanut kihlasormuksen kakkuun, jota Phoebe söi ravintolassa. Heidän naureskellessaan epäonnisia kosintayrityksiä Phoebe kysyi piloillaan, oliko Mike kenties piilottanut sormuksen kakkuun. Turhautuneena Mike kosi Phoebea saman tien, ja Phoebe suostui.Kymmenennellä kaudella Phoebe ja Mike menivät naimisiin. Heidät vihittiin talvella keskellä katua Phoeben ystävän soittaessa taustalla steel-rummuilla The Beatlesin kappaletta ”Here, There and Everywhere”.Naimisiin mentyään Phoebe vaihtoi sukunimensä Buffay muotoon Buffay-Hannigan. Ensiksi hän kertoi uudeksi nimekseen Prinsessa Consuela Bananahammock. Mike vastasi vaihtamalla omaksi nimekseen Crap Bag (suom. Paskapussi). Kun Phoebe sai selville, että banana hammock oli slangisana uimahousuille, hän vaihtoi nimensä Phoebe Buffay-Hanniganiksi.
Phoebe on ammatiltaan hieroja. Aluksi hän teki töitä kotonaan, minne asiakkaat tulivat hierottavaksi. Hän kertoi vihaavansa hierontafirmoja, mutta lopulta selvisi, että hän itsekin työskentelee eräässä yrityksessä hierojana. Hän oli siellä pitkään, mutta sai potkut, koska hänellä oli liian läheinen kontakti erääseen miesasiakkaaseen.
Phoebella oli myös pitopalvelu Monican kanssa, mutta yritys loppui lyhyeen, koska Monica sai töitä eräästä ravintolasta kokkina. Myöhemmin Phoebe on ollut muun muassa puhelinmyyjänä myymässä kopiomustetta. Siinä työssä hän onnistui estämään erään miehen itsemurhan.
Joey sai hankittua Phoebelle avustajantöitä Päivien viemää -sarjasta, jossa hän itse näytteli. Phoebe pääsi näyttelemään sairaanhoitajaa, mutta kuvaukset eivät sujuneet kovinkaan hyvin, sillä otos jouduttiin kuvaamaan useaan otteeseen Phoeben takia. Lisäksi Phoebe pääsi esittämään tarjoilijaa. Hän ei kuitenkaan ymmärtänyt sitä, että sairaanhoitajasta tuleekin yhtäkkiä tarjoilija eikä hän tervehtisi Joeyn esittämää tohtoria, joka työskenteli samassa sairaalassa. Phoeben mukaan hänen ihailijansa menisivät tilanteesta aivan sekaisin. Phoebe pilasi tahallaan erään kohtauksen kuvaukset, minkä jälkeen vartija vei hänet pois.
Phoebea on myös luultu pornotähdeksi, koska hänen siskonsa Ursula esiintyi pornoelokuvissa hänen nimellään.
Phoebe esiintyy usein ongelmatilanteissa valenimellä Regina Phalange. Ainoastaan kerran hän on viitannut Regina Phalange -nimellä johonkin muuhun kuin itseensä, tällöinkin keksimäänsä henkilöön. Tämän lisäksi hän keksi phalangen olevan lentokoneen osa.
Ensimmäisen kerran Phoebe esiintyi Phalangena viidennen kauden ensimmäisessä jaksossa, kun Rossin ja Emilyn häät Britanniassa olivat Rossin ja osittain myös Rachelin takia epäonnistuneet. Phoebe soitti Yhdysvalloista Britanniaan ja yritti tavoittaa Emilyn äitiä. Perheen taloudenhoitaja kuitenkin vastasi puhelimeen, ja Phoebe sanoi olevansa tohtori Phalange, Rossin aivotohtori. Phoebe esiintyi salanimellään viidennellä kaudella vielä Las Vegas -jakson toisessa osiossa. Kun hän sai porttikiellon kasinolle tapeltuaan vanhan naisen kanssa, hän yritti vielä päästä pelaamaan esiintymällä Regina Phalangena. Hänet kuitenkin heitettiin ulos.Seuraavan kerran Phoebe viittasikin Regina Phalange -nimellä muuhun kuin itseensä. Seitsemännellä kaudella Rachelin vanha kouluystävä kysyi, kuuluiko Phoebe kouluaikoinaan mihinkään järjestöön. Phoebe valehteli kuuluneensa, mutta lisäsi järjestön lopettaneen toimintansa, kun Regina Phalange kuoli alkoholimyrkytykseen.Kahdeksannen kauden alkuvaiheilla Monica ja Chandler pohtivat eräässä jaksossa, antoiko heidän häämatkallaan tapaamansa aviopari heille tahallaan väärän puhelinnumeron. Joey vihjaili, etteivät he ehkä kenties antaneet oikeita nimiäkään. Kun Monica ei voinut uskoa sitä, Joey esitteli itsensä Phoebelle nimellä Ken Adams, mihin Phoebe vastasi kätellen: ”Regina Phalange”. Myöhemmin samalla kaudella Phoebe oli taas Regina Phalange, kun hän harjoitteli Chandlerin kanssa työhaastatteluun menemistä.Kymmenennellä tuotantokaudella jaksossa 'Ranskaa', hän esittelee itsensä ranskalaiseksi naiseksi tällä nimellä näytelmän ohjaajalle ja samalla esitti Joeyn olevan hänen pikkuveljensä. Viimeisen kerran Phalange mainitaan viimeisessä Frendit-jaksossa, kun Phoebe keksii Rachelin lentokoneen ”vasemmassa filangissa (engl. phalange)” olevan vikaa.
Kuudennella tuotantokaudella sarjassa oli kaksi jaksoa, joissa kerrotaan, miten olisi voinut käydä, jos asiat olisivat menneet toisella tavalla: Ensimmäisessä jaksossa Phoebe oli töissä Merrill Lynch -investointipankissa meklarina. Hän oli työkiireidensä takia epäystävällinen ja puhui vähän väliä kännykkäänsä. Lisäksi hän poltti tupakkaa, jonka hän aina sytytti kännykän soidessa. Työssään Phoebe onnistui hävittämään 13 miljoonaa dollaria yhtiön rahoja. Hän joutui sairaalaan saatuaan sydänkohtaukseen ja sai samalla potkut, vaikkei saanutkaan itse heti tietää sitä. Ross sai tiedon potkuista, mutta ei kertonut sitä Phoebelle. Seuraavassa jaksossa Phoebe livahti sairaalasta ja asteli tietämättömänä vanhalle työpaikalleen. Kun hänelle kerrottiin potkuista ja 13 miljoonan dollarin menetyksestä, hän sai uuden sydänkohtauksen. Jakson lopussa hän lauloi Central Perkissä kahdesta sydänkohtauksestaan.

Phoebis sennae on kaaliperhosiin kuuluva perhoslaji. Se on yleensä kelteainen, ja sen siipien kärkiväli on 4,8–6,5. Sitä tavataan Amerikassa Kanadan eteläosista Argentiinan eteläosiin.
P. sennae -lajin aikuisten yksilöiden siipien kärkiväli on 4,8–6,5 senttimetriä. Aikuiset ovat yleensä kirkkaankeltaisia, mutta joskus naaraiden kesämuodot ovat haaleampia tai jopa valkoisia. Naaraan siipien reunoissa on epäsäännölliset mustat reunat ja etusiiven yläpuolella musta täplä. Takasiipien alapinnalla puolestaan on molemmilla sukupuolilla kaksi hopeista täplää, joiden reuna on vaaleanpunainen.Munat ovat ensin kermanvärisiä muutta muuttuvat oransseiksi. Toukkia on kahta värivariaatiota. Toisten toukkien pääväri on vihreä. Niiden kyljissä on keltainen viiva, sinisiä täpliä ja selkäpuolella pieniä sinisiä pisteitä, joissa on mustia sukasia. Pääsääntöisesti kukkia syövät toukoat ovat puolestaan keltaisia, ja niillä on mustia raitoja. Kotelo on joko vihreä tai vaaleanpunainen, ja siinä on keltaisia viivoja.
P. sennae on levinnyt lähes koko Amerikan mantereelle. Sitä tavataan aina Etelä-Amerikan eteläkärjestä Kanadan eteläosiin. Kanadassa asti sitä esiintyy kuitenkin pääsääntöisesti vain vaellusvuosina.Vaellusaikana lajia voidaan käytännössä tavata kaikista mahdollisista elinympäristöistä. Lisääntymiskaudella ne kuitenkin keskittyvät avoimilla alueille, mistä löytyy toukkien isäntäkasveja ja nektaria.

Picodon on ranskalainen vuohenmaidosta valmistettava pehmeä juusto. Sen kotiseutua ovat Ardèchen departementti ja Drômen vuoristo Kaakkois-Ranskassa. Picodonilla on EU:n suojattu alkuperänimitys, ja sitä saa valmistaa vain eteläisen Rhônen alueella.Picodon-juusto on litteä 1,5–3 senttimetriä paksu levy, jota peittää homekerros. Se myydään pakkaamattomana. Valmistuksessa vuohenmaito hapatetaan renniinillä ja sitä kypsytetään vähintään 12 päivää. Jos picodonia kypsytetään yli kuukausi, sitä huuhdotaan suolavedellä ja hierotaan viinillä tai brandylla.Picodonin rasvapitoisuus on 45 % kuiva-aineesta. Sen maku on mieto, hiukan suolainen ja pähkinäinen. Picodon sopii jälkiruokajuustoksi, grillattavaksi tai salaatteihin, ja sitä on tapana usein nauttia myös brunssilla. Juomaksi sen kanssa sopii rhônelainen punaviini tai roseeviini.

Piece of Mind on Iron Maidenin neljäs studioalbumi, joka julkaistiin 16. toukokuuta 1983. Albumi on ensimmäinen, jolla soittaa yhtyeen pitkäaikainen rumpali Nicko McBrain. Hän korvasi entisen rumpalin, Clive Burrin. Iron Maiden lähti World Piece Tour -kiertueelle jo hieman ennen albumin julkaisua.
Yhtyeen basisti ja keskeinen lauluntekijä Steve Harris on sanonut albumia yhtyeen parhaaksi Seventh Son of a Seventh Sonin ja The X Factorin ohella. Piece of Mindin tunnetuimpia kappaleita ovat konserttien vakiokappale ”The Trooper” ja singlejulkaisu ”Flight of Icarus”. Albumin kannessa esiintyy yhtyeen maskotti Eddie the Head lobotomian jälkitilassa pehmustetussa huoneessa ketjuihin kalehdittuna ja kallo halkaistuna.
»Se [albumin äänittäminen] johtui verotuksellisesta syistä. Me yritimme edelleen säästää jokaisen pennin. Rockbändit joko tienaavat paljon rahaa tai sitten eivät yhtään. Ja vaikka edellisvuosi olisi mennyt loistavasti, ei koskaan voi tietää, mitä seuraava tuo tullessaan. Musiikkiteollisuus ei ole tavanomaista bisnestä, jossa voi melko turvallisesti ennustaa, millaisen tuloksen tekee seuraavan parin kolmen vuoden aikana. Musiikkibisneksessä bändi on aina viimeisen levynsä varassa. Varsinkin silloin kun yhtye on alkutaipalellaan, kun artisti vielä rakentaa imagoaan, eikä ikinä voi olettaa, että seuraava levy on yhtä suosittu kuin edellinen.» (Rod Smallwood kommentoidessaan albumin äänittämistä)
Yhtye aloitti Piece of Mindin työstämisen vuoden 1983 alussa ja majoittui Guernseyn saarelle kirjoittamaan uutta materiaalia. Talvikaudeksi turisteista tyhjentynyt Le Chalet -hotelli toimi kuukauden ajan yhtyeen tukikohtana. Vähäisen käyttöasteen ansiosta hotellin ravintolasalista järjestyi Iron Maidenille harjoitustila. Tammikuussa yhtye siirtyi Bahamalle, Nassaun kaupungin Compass Point Studiosille nauhoituksiin, lähes yksinomaan verotussyistä. Iron Maiden ja sen managerit Rod Smallwood ja Andy Taylor varautuivat säästämään kaikissa mahdollisissa tuotantokustannuksissa. Ison-Britannian ulkopuolella nauhoitettu materiaali ja sen myyntituotot eivät kuuluneet 1980-luvun alussa Ison-Britannian verotuksen piiriin, joten yhtyeen valittavaksi jäi kaksi studiota: Antiguan Air Studios tai Bahaman Compass Point. Tuottaja Martin Birch vieraili molemmissa ja valitsi Bahaman. Yhtyeellä ei ollut kuitenkaan yhtään kappaletta valmiina sen saavuttua Nassaun studioon.Alun perin työnimellä Food For Thought tunnettu Piece of Mind äänitettiin tammikuussa 1983 ja se oli Iron Maidenin ensimmäinen Englannin ulkopuolella äänitetty albumi. Albumin kannen ideoivat Rod Smallwood ja Steve Harris. Derek Riggs lensi Bahamasaarille maalatakseen kannen yhtyeen ollessa vielä studiossa. Runsaan kuukauden äänityssessioiden jälkeen albumin miksaus alkoi maaliskuussa New Yorkissa Electric Lady -studiossa Martin Birchin johdolla.
Albumi julkaistiin lopulta Isossa-Britanniassa 28. toukokuuta 1983 ja se nousi kolmanneksi. Piece of Mind myi paremmin kuin yksikään yhtyeen aikaisempi albumi, vaikka se ei noussut listaykköseksi. Yhdysvalloissa albumia myytiin miljoona kappaletta ja se nousi sijalle 14. Albumista tuli yhtyeen ensimmäinen platinalevy Yhdysvalloissa. Suomessa albumi sijoittui peräti toiseksi, Ruotsissa kuudenneksi, Saksassa kahdeksanneksi, Norjassa yhdeksänneksi, Itävallassa kymmenenneksi ja Espanjassa sijalle 64. Yhdysvalloissa albumi pääsi sijalle 70. Albumi sijoittui Suomessa ensimmäiseksi vuonna 2003 mid-price-hinnalla. Kappaleista ”Flight of Icarus” ja ”The Trooper” on tehty musiikkivideot.
Piece of Mindin kappaleiden sanoitukset ovat saaneet innoituksensa lähinnä kirjallisuudesta ja elokuvista. Albumin avausraidan ”Where Eagles Dare” on säveltänyt Steve Harris. Kappale perustuu Alistair MacLeanin samannimiseen (suom. Kotkat kuuntelevat) kirjaan ja elokuvaan, jossa näytteli Clint Eastwood. Kappale kertoo ajallisesti toisesta maailmansodasta. Okkultisti Aleister Crowleyn teoksia voi pitää pohjana Bruce Dickinsonin säveltämälle kappaleelle ”Revelations”. Adrian Smithin ja Dickinsonin säveltämä singlejulkaisu ”Flight of Icarus” perustuu antiikin kreikkalaiseen Ikaros-myyttiin. Basisti Steve Harris halusi kappaleeseen nopeamman tempon, mutta kappaleen kirjoittajat eivät suostuneet siihen. Smithin, Dickinsonin ja Harrisin säveltämä ”Die With Your Boots On” ”ottaa kantaa yksittäisen ihmisen kokemaan turvattomuudentunteeseen maailman melskeessä”.Harrisin säveltämä ”The Trooper” kertoo Krimin sodasta. Murrayn ja Harrisin tekemässä ”Still Lifessä” ”lammen riivaama hahmo puhuu ikäänkuin rakastetulleen.” Harrisin säveltämä ”Quest for Fire” perustuu kanadanranskalaisen elokuvaohjaajan Jean-Jacques Annaudin elokuvaan Taistelu tulesta (1981). Smithin ja Dickinsonin säveltämä ”Sun and Steel” puolestaan kertoo vuonna 1654 kuolleesta japanilaisesta samuraista Miyamoto Musashista. Kappaleen on sanoittanut Dickinson ja säveltänyt Smith. Albumin viimeinen raita on Harrisin säveltämä ”To Tame a Land”, joka perustuu Frank Herbertin science fiction -romaaniin Dyyni.
Piece of Mind -albumin kritiikki oli penseää verrattuna edellisen albumin The Number of the Beastin kritiikkiin. Kerrang!-lehden lukijat äänestivät albumin parhaaksi levyksi vuoden 1983 lopussa. Noise.fi-verkkosivun arvostelija Alex Machine sanoi, että ”Piece of Mind on Iron Maidenin ja samalla koko 80-luvun heavy metallin tunnusomaisin albumi. Se asettaa standardit melodiselle heville aina näihin päiviin asti." Korroosion Aki Nuopponen antoi albumille neljä tähteä viidestä ja sanoi, että ”myönteisinä puolina albumilla toimii oikeastaan kaikki muu paitsi vielä hieman hajanainen kokonaisuus ja sovituksien kaltaisiin yksityiskohtiin liittyvät seikat, mutta mukana on niin paljon tarttuvuutta, menoa, meininkiä, melodiaa ja harmoniaa, etteivät pienet erheet juurikaan albumin kokonaisuutta naarmuta.”Metal-Rules.com nimesi albumin seitsemänneksi parhaaksi heavy metal -albumiksi kautta aikojen. IGN nimesi Piece of Mindin 21. parhaaksi heavy metal -albumiksi. Albumilta julkaistiin vuonna 2008 kappaleet ”To Tame a Land” ja ”The Trooper” Kerrang!:in Maiden Heaven: A Tribute to Iron Maiden -tribuuttialbumille. Radio Rockin ”100 Parasta Rock -albumia” -listalla albumi sijoittui sijalle 18. Vuonna 2006 julkaistiin The Hand of Doom Orchestra Plays Iron Maiden’s Piece of Mind: The Orchestral Tribute. Albumilla The Hand of Doom Orchestra -orkesteri soittaa albumista sinfonisen version.
Singlenä albumilta julkaistiin kappaleet ”Flight of Icarus” ja ”The Trooper”. ”Flight of Icarus” oli Iron Maidenin ensimmäinen Yhdysvalloissa julkaistu single. Kappale nousi Britanniassa sijalle 11. ja Yhdysvalloissa Rock Radion listoilla sijalle 12. Suomessa ”The Trooper” sijoittui viidenneksi.
Wall, Mick: Iron Maiden. Run to the Hills. (Run To The Hills. The Authorised Biography of Iron Maiden, 1998.) Suomentanut Reija Tanninen.  Helsinki: Johnny Kniga, 2004. ISBN 951-0-29114-5.    

Pieter Marie Johan ”Piet” Bromberg (4. maaliskuuta 1917 Haag – 27. heinäkuuta 2001 Wassenaar) oli alankomaalainen maahockeypelaaja ja olympiamitalisti.

Per Abrahamsson (Pietari Abrahaminpoika) Brahe nuorempi (18. helmikuuta 1602 Rydboholm, Ruotsi – 12. syyskuuta 1680 Bogesund, Ruotsi) oli ruotsalainen valtiomies, sotilas, kreivi ja Suomen kenraalikuvernööri, joka 1600-luvulla kehitti ja uudisti Suomea merkittävästi. Brahen tunnolliselle ja taitavalle toiminnalle oli ominaista asiallisuus ja ennakkoluulottomuus alaisiaan kohtaan.
Suomessa Brahe muistetaan erityisesti toiminnastaan Suomen kenraalikuvernöörinä vuosina 1637–1640 ja 1648–1654. Vaikka hän oleskelikin Suomessa vain ajoittain, hän teki maahan useita pitkiä tarkastusmatkoja, kehitti Suomen hallintoa ja perusti Suomeen kymmenen uutta kaupunkia sekä Turun akatemian.
Brahe syntyi kreivilliseen sukuun, jonka jäsenet toimivat useissa merkittävissä tehtävissä Ruotsin hallinnossa ja sotaväessä. Brahe opiskeli nuorena laajalti Euroopan yliopistoissa, joissa hän hankki laajan sivistyksen. Opiskelujen jälkeen hän toimi Kustaa II Aadolfin palveluksessa, mutta hänen terveytensä ei kestänyt kuluttavaa sotapalvelua, ja hän siirtyi sen pakottamana siviiliin kolmekymmentävuotiaana.
Brahe toimi Ruotsin valtakunnan politiikan ytimessä yli viidenkymmenen vuoden ajan. Valtaneuvoksena Brahe toimi vuodesta 1630 ja Ruotsin valtakunnan drotsina vuodesta 1640. Hän oli myös aikanaan Ruotsin suurimpia maanomistajia suurine läänityksineen Ruotsissa ja Suomessa.
Brahe syntyi Rydboholmin saarella (joka kuuluu nykyään Österåkerin kuntaan) Tukholman lähellä. Hän oli Abraham Pietarinpoika Brahen (25. maaliskuuta 1569 – 16. maaliskuuta 1630) ja Elsa Gyllenstiernan vanhin poika.Brahen suku kuului Ruotsin ylhäisaateliin. Hänen isoisänsä oli Kustaa Vaasan henkilökohtainen neuvonantaja Per Brahe vanhempi (1520–1590), joka sai ensimmäisenä Ruotsin valtakunnassa kreivin arvon vuonna 1561. Isä Abraham Brahe oli saanut kuningas Kaarle IX:ltä valtaneuvoksen arvon. Setä Magnus Brahe ja äidinpuoleinen isoisä Nils Gyllenstierna olivat molemmat olleet valtakunnan drotseja eli Ruotsin valtakunnan korkeimpia lainvalvojia. Lisäksi Pietari Brahella oli avioliittojen ja muiden sukusiteiden kautta kosketuksia useisiin muihin merkittäviin aatelissukuihin.
Kun Magnus-setä kuoli ilman perillisiä ja kaksi vanhempaa setää joutuivat Sigismund-kuningasta tuettuaan pakenemaan Puolaan ja menettivät samalla perintöoikeutensa, Brahe peri yksinään suvun Vätternjärven ympärillä sijainneen kreivikunnan, Visingsborgin.Brahe sai aristokraattisen kasvatuksen. Brahe teki vuosina 1618–1621 ja 1623–1625 opintomatkoja Hollantiin, Ranskaan ja Saksaan. Hän opiskeli 1618 Giessenin yliopistossa ja 1623 Strasbourgin yliopistossa sekä paikallisissa ritariakatemioissa. Brahe keskittyi erityisesti muihin kuin teologisiin opintoihin, mikä oli ajan tavoista poikkeavaa. Hän matkusti vielä 1624 Italiaan Padovan ja Bolognan yliopistoon täydentämään sivistystään. Opiskeluaikoinaan Brahe hankki laajan kielitaidon ja eurooppalaisen sivistyksen.
Brahe avioitui ensimmäisen kerran 1628 Kristina Katarina Stenbockin (1608–1650) kanssa, jonka isotäti oli Ruotsin leskikuningatar Katariina Stenbock. Kristinan vanhemmat olivat vapaaherra Gustaf Stenbock ja kreivitär Beata Margareta Brahe. Pietari Brahella oli ensimmäisestä avioliitostaan neljä lasta, joista kolme kuoli nuorina. Tytär Elsa Beata Persdotter Brahe (1629–1653) nai tulevan kuningas Kaarle X Kustaan veljen Aadolf Juhanan, mutta kuoli pian, samoin kuin näiden ainoa lapsi. Ensimmäisen vaimonsa kuoltua Brahe luovutti Naantalin kirkolle tämän muistoa vaalivan taulun, jossa oli Brahe- ja Stenbock-sukujen vaakunat. Brahen muistosanat vaimostaan olivat:
»Erittäin loistava vaimo, lempeä, hurskas, siveä, suloinen, suomalaisille rakas ja visingsborgilaisille, erinomainen, parhain, oikeudenmukainen.» (Per Brahe)Brahe avioitui toisen kerran 1653 vapaaherratar Beata De la Gardien (1612–1680) kanssa, joka oli marsalkka Lennart Torstenssonn leski. Tämä avioliitto oli lapseton. Jäätyään näin ilman jälkeläisiä Brahe adoptoi perillisekseen veljenpoikansa Nilsin, jonka isä oli kuollut Lützenin taistelussa.
Brahe säilytti näkyvän aseman Ruotsin politiikassa 1670-luvun puolelle. Tultuaan täysi-ikäiseksi kuningas Kaarle XI alkoi suosia neuvonantajina Brahea nuorempaa sukupolvea, ja ikääntynyt kreivi jäi enenevässä määrin hoitamaan tiluksiaan..
Brahe eli loppuelämänsä eri puolilla Ruotsia sijainneilla maatiloillaan. Hän kuoli 12. syyskuuta 1680 Tukholman lähellä olevassa Bogesundissa.
Opiskelunsa jälkeen Brahe aikoi siirtyä Hollannin palvelukseen, mutta palasi isänsä pyynnöstä Ruotsiin vuonna 1626 ja asettui kuninkaan palvelukseen. Hänestä tuli Puolan sodan loppuvaiheissa 21. toukokuuta 1626 Kustaa II Aadolfin kamariherra. Brahe oli kuninkaan mukana muun muassa Danzigin kaupungin piirityksessä, jossa hän osallistui kuninkaan seulaksi ammutun veneen uppoamisen estämiseen. Brahe ylennettiin Smoolannin ratsuväkirykmentin everstiksi 27. heinäkuuta 1628, ja hän vastaanotti rykmentin komentajan tehtävät seuraavan vuoden toukokuussa. Sairastettuaan ankaran kuumetaudin hän luopui 1631 sotilasurastaan, minkä jälkeen siirtyi politiikkaan.
Brahe toimi laamannina vuosina 1628–1630 ja oli nuoresta iästään huolimatta maamarsalkkana vuosien 1629 ja 1630 valtiopäivillä. Brahen päävirka oli Svean hovioikeuden asessorin tehtävä. Lisäksi hän toimi valtaneuvoston jäsenenä eli valtaneuvoksena 1630–1637 sekä vuodesta 1633 diplomaattisissa tehtävissä Saksassa valtakunnankansleri Axel Oxenstiernan alaisuudessa.Aluksi Brahen ura eteni hyvin, mutta sitten hän riitautui Oxenstiernan kanssa. Brahe johti vuonna 1635 Puolan kanssa käytyjä Stuhmsdorfin välirauhaneuvotteluja, mutta neuvottelujen lopputuloksena olleen rauhansopimuksen katsottiin olleen Ruotsille epäedullinen ja Brahe sai epäonnistumisesta syyt niskoilleen. On esitetty, että Brahe vetäytyi Oxenstiernan tieltä, kun hänet nimitettiin Suomen kenraalikuvernööriksi, tai että Oxenstierna halusi hänestä eroon järjestäessään hänet Suomeen.
Brahe itse toivoi pääsevänsä kuningatar Kristiinan holhoojahallitukseen, mutta sen sijaan hänet lähetettiin Suomeen vuosiksi 1637–1640. Aloite siirtoon tuli holhoojahallitukselta. Brahen ensimmäinen kenraalikuvernöörikausi Suomessa jäi lyhyeksi, sillä hän halusi osallistua Ruotsin valtakunnanpolitiikkaan. Lisäksi yksityiset taloudelliset seikat vetivät häntä takaisin Ruotsiin. Brahe kuitenkin tiettävästi nautti itsenäisistä tehtävistä, joissa sai olla ylimpänä päättäjänä joutumatta ottamaan käskyjä keneltäkään.
Brahe toimi ensimmäisen kerran Suomen kenraalikuvernöörinä vuosina 1637–1640. Hänet nimitettiin tehtävään verotuksessa ilmenneiden epäkohtien takiaselvennä. Brahe huomautti nimityksen jälkeen, että hän ei osannut suomea eikä hänellä ollut kokemusta vastaavan toimen hoitamisesta. Brahe saapui Suomeen perheineen marraskuussa 1637. Hän asettui asumaan Turun linnaan, jonne hän sijoitti myös kenraalikuvernöörin viraston. Virasto jakautui kansliaan, tilikamariin, joka vastasi tilinpidosta, ja verokamariin, joka vastasi verovarojen hallinnosta. Linnansihteeri Jöns Schmidt toimi kanslian johtajana. Kanslian tiloja uudistettiin 1638 kunnostamalla ja lisäämällä tulisijoja. Kenraalikuvernöörin asiakirjoille ja vero- ynnä muille tilikirjoille muurattiin lukollisia komeroita. Brahe korjautti linnaa ja lisäsi asuinosan viihtyisyyttä seinävaatteilla ja tauluilla.Brahe teki virkakautensa aluksi laajan tarkastusmatkan. Se suuntautui ensin Ylä-Satakuntaan ja sieltä Hämeen kautta Savoon ja edelleen Viipuriin, Käkisalmeen, Pähkinälinnaan ja Nevanlinnaan. Sitten hän palasi Helsingin kautta Turkuun. Pohjanmaa ei kuulunut Brahen kenraalikuvernöörikuntaan. Vuonna 1639 hän teki vielä kaksi matkaa, joista jälkimmäisellä hän kävi Vienan Karjalassa ja Pohjois-Suomessa. Keväällä 1640 hän teki neljännen matkan Inkerinmaalle ja Savoon. Brahe oli puolet ensimmäisestä virkakaudestaan matkoilla. Suomi maana oli Brahen mielestä vauras ja luonnonolot suotuisia, mutta hän sai suomalaisista sellaisen kuvan, että kansalta puuttui sivistystä ja usein myös ahkeruutta. Matkoillaan hän kuunteli rahvaan valituksia ja ratkoi kiistakysymyksiä.Brahen tavoitteena oli ensimmäisen kauden aluksi puuttua henkilökysymyksiin. Maaherroiksi ja myös näiden alaisuuteen virkamiehiksi nostettiin hänelle mieleisiä henkilöitä. Brahen mielestä Suomen läänit olivat liian laajoja, ja hänen esityksestään läänejä jaettiin pienemmiksi kokonaisuuksiksi. Läänien pienentyessä verotuksen järjestämisestä ja valvomisesta tuli helpompaa. Oikeusjärjestelmän saralla Brahe pääsääntöisesti tuki Turun hovioikeuden toimintaa. Brahen ensimmäisellä kaudella Suomeen luotiin myös postilaitos Tanskan mallin mukaan. Postin kuljetus järjestettiin luomalla postitalonpoikien järjestelmä. Alkuun Suomessa oli vain kolme postilinjaa ja linjojen varressa olleissa kaupungeissa postikonttorit. Brahe yritti kehittää myös kaupunkien hallintoa ja perusti pormestarin virkoja. Läänien lisäksi Brahe jakoi myös seurakuntia. Hän pyrki uudistuksillaan tehostamaan, yhtenäistämään ja keskittämään hallintoa. Brahe pyrki parantamaan veronkantoa ja paikallishallintoa sekä noudattamaan merkantilista talousjärjestelmää. Hän yritti estää verotusta kiertävää maakauppaa ja perusti tämän vuoksi uusia markkinapaikkoja, kaupankäynnin keskuksia ja kaupunkeja. Uusille kaupungeille laadittiin yhtenäiset ruutuasemakaavat turvallisuus- ja yhtenäisyysnäkökulmien takia.Ensimmäisellä kaudellaan Brahe perusti Hämeenlinnan (1638) ja Savonlinnan (1639) kaupungit. Virkakautensa jälkeen hän saattoi vaikuttaa myös Sortavalan perustamiseenselvennä. Helsinki siirrettiin tänä aikana Vantaankosken suulta Vironniemelle. Brahe havaitsi, että Suomen kouluolot olivat huonot. Hänen mielestään Suomen asukkaat olivat sivistymättömiä, ja hän piti ongelmana erityisesti pätevien virkamiesten puutetta. Pätevän virkamieskunnan saamiseksi Brahe kehitti koulutusta ja tieteenharjoitusta. Brahe perusti triviaalikoulut Turkuun, Helsinkiin, Uuteenkaarlepyyhyn ja Poriin. Lisäksi hän perusti pedagogiot Savonlinnaan, Hämeenlinnaan ja Käkisalmeen. Hän siirsi Turusta lukion Viipuriin ja perusti lastenkoulun Saltvikiin.
»Jos Jumala soisi tämän maan tulla sellaiseen kuntoon ja kukoistukseen, mihin ihmisäly voisi sen nostaa, se olisi verrattavissa kohtalaiseen eurooppalaiseen kuningaskuntaan.» (Per Brahe)
Brahe esitti veroesineiden määräksi neljää – vilja, kala, voi ja terva – mutta ehdotusta ei toteutettu. Hän kehitti myös maanmittauslaitosta. Maaseudun olot tasapainottuivat, kun sotaväenotto sidottiin maaomaisuuteen. Brahe pyrki niin sanottua puhdasoppisuutta suosimalla yhtenäistämään kirkon oppijärjestelmää. Hän suosi vielä taiteitakin. Lisäksi hän ehdotti Saimaan kanavan rakentamista, mikä toteutui vasta 200 vuotta myöhemmin.
Kuningatar Kristiina perusti kuninkaallisen Turun Akatemian Brahen ja Turun piispa Isaacus Rothoviuksen tuella. Suurvaltakaudella koulutukseen ja sivistykseen alettiin kiinnittää Ruotsissa aiempaa enemmän huomiota. Voimakas Turun akatemian perustamisen ajaminen oli myös osa Brahen poliittista toimintaa. Brahe vastusti keskittämistä, jolla Upsalasta ajateltiin tehtävän Ruotsin ainut keskusyliopisto. Hänellä oli Ruotsissa kyvykäs tukija, Västeråsin hiippakunnan piispa Johannes Rudbeckius. Brahen ja Rudbeckiuksen toimia helpotti se, että Kustaa II Aadolf nosti vuonna 1632 Tarton kymnaasin yliopistoksi. Brahe avasi perustamansa Turun akatemian 15. heinäkuuta 1640 ja toimi sen ensimmäisenä kanslerina vuodesta 1646 kuolemaansa saakka. Turun Akatemia oli Ruotsin kolmas yliopisto. Muut sijaitsivat Uppsalassa ja Tartossa.
Brahe kannusti Turun akatemian kanslerina rehtori Simon Kexlerusta toimittamaan akatemialle oppikirjoja. Kexlerus julkaisikin Turussa lähes 40 väitöskirjaa. Suurin osa oli aritmetiikan, geometrian, trigonometrian ja tähtitieteen oppikirjojaBrahe pyysi ja innosti Kexlerusta kokoamaan astronomisen teoksen ja vieläpä poikkeuksellisesti ruotsin kielellä. Työ jäi Kexlerukselta kesken hänen kuollessaan vuonna 1669, mutta kansleri Brahe siirsi teoksen valmiiksi saattamisen Kexleruksen seuraajalle Johannes Flachseniukselle. Brahe ilmaisi 1669 heinäkuussa konsistorille kirjoittamassaan kirjeessä, että Astronomian käsikirjoituksen kuvitusta tulisi parantaa, ja kehotti konsistoria antamaan teoksien kuvitustyön turkulaiselle kaivertajalle. Brahe kirjoitti vielä vuonna 1678 Turun Akatemian konsistorille, että Astronomian painatuskuluihin ja teoksen kuvittamiseen tarvittavien puupiirroslaattojen kaivertamiseen myönnettäisiin 400 hopeataalaria. Brahen kuoltua teos menetti tärkeimmän ja vaikutusvaltaisen tukijansa. Vuodelta 1694 on konsistorin pöytäkirjoissa maininta, että Flachseniuksen akatemian laskuun teettämät puupiirroslaatat, todennäköisesti Astronomian kuvitukseen tarkoitetut, talletettiin Turun akatemian kirjastoon. Kexleruksen käsikirjoituksesta on säilynyt 70 sivua, mutta kuvituksesta ei ole tietoa.
Brahesta tuli vuonna 1640 jälleen valtaneuvos, jona hän toimi kuolemaansa saakka. Drotsi Gabriel Gustavinpoika Oxenstiernan kuoltua syksyllä 1640 oli uudeksi drotsiksi kaksi ehdokasta, Gabriel Bengtinpoika Oxenstierna ja Pietari Brahe nuorempi. Brahe väitti kuningas Kustaa II Aadolfin luvanneen viran hänelle. Ruotsin valtaneuvosto suoritti suljetun lippuäänestyksen, jolloin äänet menivät ehdokkaiden kesken tasan. Valtaneuvosto antoi lopullisen ratkaisun arvalle, jonka 14-vuotias kuningatar Kristiina veti Brahen voitoksi. Brahe nimitettiin drotsiksi 1641. Toimeen liittyi vuosina 1641–1660 Svean hovioikeuden presidentin virka ja vuosina 1660–1680 koko oikeuslaitoksen ylitarkastajan virka.Brahe johti Tanskan vastaisia sotatoimia vuosina 1643–1644.
Brahe nimitettiin uudelleen Suomen kenraalikuvernööriksi vuonna 1648. Tällä kertaa nimitys oli ensimmäistä kertaa selvemmin karkotus pääkaupungista, sillä Brahe oli ajautunut useissa asioissa konfliktiin kuningatar Kristiinan kanssa, joka halusi hänet pois Tukholmasta. Brahe nimitettiin uudelleen Suomen kenraalikuvernööriksi vuonna 1648. Toisella kerralla vastuualueena oli koko Suomi Käkisalmen lääniä lukuun ottamatta. Ennen Suomeen tuloaan hän totesi tarvitsevansa kolme vuotta Suomen asioiden kuntoon saamiseksi.
Toisellakin kaudellaan Brahe aloitti virkansa hoitamisen pitkillä tarkastusmatkoilla; hän teki vuosina 1648–1650 ainakin kolme pitkää matkaa Suomessa. Brahe jatkoi läänien hallinnon tehostamista, mutta tällä kertaa aikaisemmin jaetut läänit yhdistettiin uudelleen, jotta palkkakulut vähenisivät. Oikeusjärjestelmän toimintaa parannettiin määräämällä, että kihlakunnantuomareiden palkkausta varten varattuja veroja ei saisi enää läänittää. Lisäksi tuomarien virkoihin alettiin nimittää lainoppineita hovioikeuden asessoreita. Brahe yritti kehittää kaupankäyntiä merkantilismin oppien mukaisesti. Määrättiin, että kaupunkien kaikkien porvareiden tuli kilpailla tasa-arvoisesti tuotteista, joita talonpojat toivat kaupunkeihin.Toisella virkakaudellaan Brahe perusti uusiksi kaupungeiksi 1649 Salon (nykyinen Raahe), Lappeenrannan ja Koppön eli Kristiinankaupungin, 1650 Kajaanin, 1652 Pietarsaaren sekä 1653 Vehkalahden (nykyinen Hamina), Kuopion ja Brahean (nykyisin Lieksa). Postilaitosta täydentämään perustettiin majatalolaitos. Postilaitoksen toiminta parani vasta tämän jälkeen. Uusi koulujärjestys tuli voimaan vuonna 1649.Kun Brahen virkakausi Suomessa oli kestänyt kolme vuotta, hän alkoi suunnitella Ruotsiin palaamista. Brahe sai Ruotsiin paluuseen lopullisen sysäyksen, kun Kristiina alkoi harkita kruunusta luopumista. Toisen kenraalikuvernöörikautensa aikana Brahe pettyi siihen, ettei Suomessa ollut tapahtunut edellisen käynnin jälkeen hänen odottamaansa kehitystä. Hän muutti takaisin Ruotsiin syksyllä 1651 palaamatta enää Suomeen. Brahe jatkoi kenraalikuvernöörinä vielä vuoteen 1654, mutta oletti huolella rakentamansa lääninhallituksen toimivan moitteettomasti, jolloin kenraalikuvernöörin läsnäoloa ja ehkä itse virkaakaan ei pian enää tarvittaisi. ”Säästösyistä” kenraalikuvernöörin virka lakkautettiinkin vuonna 1669.
Pohjan sodassa kuluessa vuonna 1657, ruotsalaiset torjuivat tanskalaisten uhkaavan hyökkäyksen, ja solmitussa Roskilden rauhassa Ruotsiin liitettiin aiemmin Tanskan hallussa olleet Skåne, Halland, Blekinge, Bornholm, Bohuslän ja Trondheim. Ruotsi hyökkäsi uudestaan Tanskaan kesällä 1658, mutta sotaonni oli Ruotsille huonompi. Ruotsin armeija teki epäonnistuneen rynnäkön piiritettyä Kööpenhaminaa vastaan helmikuussa 1659. Pian Ruotsi oli tukalassa asemassa, koska Tanskan avuksi oli tullut Alankomaiden laivasto ja Pohjan sota jatkui edelleen Itävaltaa, Puolaa ja Brandenburgia vastaan. Ruotsin armeija lyötiin Nyborgin taistelussa marraskuussa 1659. Ruotsi oli pakotettu Kööpenhaminan rauhaan 1660.
Kuningas Kaarle X Kustaa kuoli yllättäen 13. helmikuuta 1660 kesken valtiopäivien. Brahen johdolla kumottiin kuninkaan testamentti, joka olisi keskittänyt vallan Kaarle X:n veljelle Aadolf Juhanalle – Brahen vävylle – ja Brahe kohosi uuden holhoojahallituksen johtoon. Hän toimi tehtävässä vuoteen 1672. Uusi hallitsija Kaarle XI oli vain neljävuotias. Brahe vastusti liittoutumista katolisen Ranskan kanssa, ja Ruotsi solmi Tanskan kanssa Kööpenhaminan rauhan 27. toukokuuta 1660. Alankomaiden välittämässä rauhassa Ruotsi luovutti Trondheimin maakunnan ja Bornholmin saaren takaisin Tanskalle. Brahe oli 1660-luvulla drotsina holhoojahallituksen näkyvin toimija ja valtansa huipulla. Brahen valvonnassa Ruotsi neuvotteli kohtuullisin ehdoin rauhansopimukset erikseen Tanskan, Puolan ja Venäjän kanssa.
Brahe oli vankka aatelisvallan kannattaja ja vastusti alempien säätyjen tavoitteita. Hän kannatti vallanjaon kysymyksissä aateliston oikeuksien säilyttämistä ja oli siten Oxenstiernan vastustaja. Valtaneuvostossa ja drotsina Brahe pani toimeen yksityiskohtaisia uudistuksia, mutta yleispoliittisissa kysymyksissä hän ilmaisi kantansa varovaisesti.Kuningatar Kristiinan ylenpalttinen läänitysten jako aatelisille ja aatelisäätyyn korottaminen uhkasi Ruotsin valtion taloutta kassakriisillä. Rälssitilat nimittäin olivat verovapaita, mikäli täyttivät sotavarustusvelvollisuutensa. Koska aatelisilla oli oikeus määrätä tiloillaan lampuoteina olevien talonpoikien päivätöistä läänitysmaillaan, näiden talonpoikien taakka kasvoi riippuen isännästä. Lisäksi rälssitilalliset yrittivät saada perintöoikeuden omaavia talonpoikia menettämään oikeutensa, jolloin nämäkin tulisivat tilan lampuodeiksi. Toisaalta kruunun talonpojilta koottiin sama verotaakka ja sotaväenotto kuin he olivat aikaisemmin jakaneet rälssiin korotettujen tilojen kanssa. Vuoden 1650 valtiopäivillä papisto, porvarit ja talonpojat toimivatkin äänekkäässä yhteistyössä ja vaativat reduktiota eli jaettujen läänitysten palauttamista kruunulle.
Valtaneuvostossa drotsi Brahe luonnollisesti vastusti kolmen säädyn yhteisiä vaatimuksia; hän oli Ruotsin valtakunnan suurimpia maanomistajia. Kuningatar Kristiinan lahjoitusten myötä hänelle kuulunut Visingsborgin kreivikunta käsitti 900 manttaalia ja oli siten suurempi kuin Axel Oxenstiernan tai Magnus De la Gardien kreivikunnat. Brahe harjoitti läänitystensä alueella merkittävää rakennus- ja liiketoimintaa, perusti muun muassa paperitehtaan ja kirjapainon. Hänellä oli myös oma orkesteri.Vuoden 1655 valtiopäivillä maamarsalkka Erik Henrikinpoika Fleming teki esityksen läänityksien osittaisesta reduktiosta kruunulle. Tätä oli kuningas Kaarle X Kustaa valmistellut valtaneuvostossa ja siis aatelisten keskuudessa. Muut säädyt pidettiin valmisteluiden ulkopuolella. Aateli pyrki turvaamaan etunsa luopumalla ”neljännesperuutuksella” osasta läänityksistään..
Brahen jo kuoltua täysi-ikäiseksi tullut kuningas Kaarle XI toteutti ison reduktion 1680-luvulla, jolloin Brahen perilliset menettivät Visingsborgin ja Kajaanin vapaaherrakunnan. Lisäksi Brahen johtaman holhoojahallituksen todettiin jälkeenpäin syyllistyneen valtionvarojen tuhlaamiseen, ja Brahen kuolinpesä joutui maksamaan korvauksia, jolloin suurin osa muustakin omaisuudesta oli myytävä.
Brahe pyrki edistämään suomen kielen kirjallista ja suullista käyttöä hallinnossa. Hän esimerkiksi antoi teologian professori Petraeukselle tehtäväksi kirjoittaa suomen kielen oppikirja ruotsalaisille, saksalaisille ja skotlantilaisille. Petraeus julkaisikin vuonna 1649 suomen kielen kieliopin Linguae Finnicae brevis institutio. Brahe myös edisti vuoden 1642 raamatunkäännöstä, ja myöhemmin hän suositteli nuorelle Kaarle XI:lle suomen kielen taidon hankkimista.Kun Johannes Gezelius vanhempi ehdotti Brahelle tyttärensä kihlattua, maisteri Jacob Lindemania saksan kielen professoriksi Turun akatemiaan, Brahe ilmoitti Gezeliukselle, ettei saksan opetus vastaperustetussa akatemiassa ollut kovinkaan tarpeellista ja että hyödyllisempää olisi opettaa saksalaisille ja ruotsalaisille suomea. Vielä 1660-luvulla Brahe ilmoitti tukensa kaikille suomen kielen opetushankkeille Turun akatemiassa.
Brahe puuttui vielä valtaneuvoksena Suomen asioihin, lähinnä hallinnon ”ylilyönteinä” pitämiinsä tapauksiin. Ne liittyivät usein 1660–1670-lukujen noitavainoihin. Tällainen tapaus oli taikuuden harjoittamisesta ja yhteydestä piruun syytetyn ylioppilas Henrik Tuomaanpoika Eoleniuksen kuolemantuomio. Turun piispa Johannes Terserus piti vuonna 1661 tämän ”liian helppoa” syyrian ja arabian aapiston oppimista merkkinä sopimuksesta sielunvihollisen kanssa. Brahe vaikutti asiaan, ja hovioikeus muutti kuolemanrangaistuksen kirkkorangaistukseksi. Brahen mielestä kyseessä oli pelkkä teinin kerskailu, ja tutkintovankeus oli hänestä ylioppilaalle riittävä rangaistus, kuolemanrangaistuksen ollessa vakavaa liioittelua.Suomesta puuttui 1600-luvulla riittävän voimakas kirkollinen auktoriteetti, jotta kansanuskomuksista olisi saatu karsituksi noitasapattikulttuuri. Vaikka Turun piispana 1664–1690 toiminut Johannes Gezelius vanhempi oli perehtynyt opilliseen noituuteen, vastapainona toimi juuri kreivi Brahe, joka suhtautui noitavainoihin hyvin epäilevästi. Hänen evättyään tukensa Gezeliukselta noitien paljastamiseksi jäivät noitavainot Suomessa Ruotsiin verrattuina laimeiksi. Samaten Brahe kovisteli vuonna 1667 piispa Gezeliusta ”huonosta esimerkistä”, kun tämä syytti luonnontieteen professori Georg Alanuksen leskeä noituudesta ja taikajuoman välittämisestä Gezeliuksen vaimolle. Gezelius joutui väitteestään suorittamaan 400 riikintaalaria hyvitystä Alaniuksen leskelle. Brahe yritti viivyttää Ruotsissakin noitasyytteistä johtuvia teloituksia vaihtelevalla menestyksellä. Hänen mielestään yhtään kuolemantuomiota ei saisi panna toimeen, ennen kuin asian olisivat tutkineet varta vasten nimetyt papit ja maallikot, mikä tarkoitti, että kun kuolemantuomioon oli noitaoikeudenkäynnissä päädytty, tulisi tutkinta suorittaa uudestaan. Käytännössä valtaneuvoksen vahvistus kuitenkin riitti kerran tuomitun kuolemantuomion täytäntöönpanoon.
Kaikki Brahen uudistukset toteutettiin hierarkkisesti ylhäältä alas. Hänen uudistuksiensa toteuttamisessa ei otettu huomioon talonpoikia. Uudistukset puuttuivat lähes kaikkiin elämänaloihin. Niiden päätarkoitus oli yhtenäistämispolitiikan toteuttaminen. Sen perusteena oli Ruotsissa vallalla ollut käsitys, jonka mukaan esimerkiksi Suomen ja Tanskalta vallattujen maakuntien olot poikkesivat huomattavasti Ruotsista. Yhtenäistämispolitiikan tavoitteena oli pienentää tätä eroa niin, että koko valtakunnassa olisi sama uskonto, sama laki, sama hallitsija ja mielellään myös samat tavat.
Brahe oli omana aikanaan Ruotsin suurin maanomistaja. Kuningatar Kristiina luovutti vuonna 1650 hänelle läänitykseksi Kajaanin vapaaherrakunnan, johon kuuluivat Kajaanin tai Paltamon, Kuopion ja Iisalmen pitäjät. Läänitys käsitti kaikkiaan 48 000 km² maata, ja sen tuotto oli yli 10 000 riikintaalaria. Vuonna 1652 Brahe osti vielä Ruotsin kruunulta 30 399 riikintaalarilla rälssitilakseen suurehkon osan Salon eli Saloisten pitäjää, nykyisen Raahen alueen. Hän osti myös komissaario Henrik Cronstjernalta Käkisalmen läänistä Pielisen pogostan. Näin Brahen omistuksessa oli 1650-luvun puolivälissä huomattava osa koko itäisestä Suomesta.
Kajaanin vapaaherrakunnan lisäksi Brahen omistuksiin kuuluivat Brahelinnan seudun läänitys sekä lännessä Marttilan ja Paraisten pitäjissä olevat tilukset. Brahelinna oli hänen rakennuttamansa linnakartano Ristiinassa Etelä-Savossa. Brahe rakennutti Brahelinnan Ristiinan ollessa osa hänen läänitystään. Linnakartano rakennettiin vuosien 1646–1669 aikana. Suunnitelmissa oli kehämuurilla ympäröity kaksikerroksinen asuinkartano, jonka puolustuksena olisi ollut kaksi pyöreää tornia. Kartano poltettiin isonvihan aikana. Nykyisin Brahelinnan paikalla on raunioita ja turistikeskus.
Brahe teetti suuria muutostöitä vuosien 1661–1666 aikana myös Kajaanin vapaaherrakunnan tiluksilla Kajaanin linnassa. Niiden jälkeen linnaa ympäröi muun muassa seitsemän tykkipatteria.
Turun Akatemian ja sittemmin Helsingin yliopiston akateeminen muotokuvaperinne on saanut alkunsa kansleri Brahen vuonna 1652 Turun Akatemian kirjastolle lahjoittamasta muotokuvastaan. Yliopiston kanslerien ja rehtorien sekä hallitsijoiden muotokuvia onkin yliopiston hallussa nykyään katkeamaton sarja.
Brahelle on pystytetty Suomessa patsas Turkuun (vuonna 1887), Raaheen (1888), Lieksaan (1953) ja Kajaaniin (1954).
Brahen Turussa olevan patsaan jalustaan on kirjattu hänen kuuluisat sanansa, jotka hän kirjoitti päiväkirjaansa ensimmäisen kenraalikuvernöörikautensa päätteeksi:
»Minä olin maahan ja maa minuun sangen tyytyväinen.(ruots. Iagh war med landett och landett med mig wääl tillfreds.)» (Per Brahe)
Brahen mukaan on nimetty teitä ja katuja muun muassa Helsingissä, Hämeenlinnassa, Kajaanissa, Kuopiossa, Lappeenrannassa, Lieksassa, Mikkelissä, Raahessa, Ristiinassa, Savonlinnassa ja Turussa. Myös useat Pietarinkatu-nimiset kadut Suomessa ovat saaneet nimensä hänen mukaansa. Brahen mukaan on nimetty myös Raahen kaupunki, hotelleja, ravintoloita, järjestöjä sekä Liisi Oterman vuonna 1942 löytämä asteroidi 1680 Per Brahe. Brahe on kuvattu vuosina 1949 ja 1982 julkaistuissa postimerkeissä.
Vielä nykyäänkin käytetään sanontaa ”kreivin aikaan”, joka nykyisin yleensä tarkoittaa, että jotakin tapahtuu juuri sopivasti. Alun perin ilmauksella tarkoitettiin Brahen hallintokautta. Sanonta on tullut suomen kieleen ilmeisesti 1800-luvulla.Kuvaava on, että 1600-luvun alussa Ruotsissa oli yleinen näkemys Suomesta ”maanäärenä”, jossa ei tuolloin ollut yhteiskuntarauhaa. Ruotsin kuningas Kustaa II Aadolf halusi kehittää tilannetta perustamalla 15. kesäkuuta 1623 kuninkaallisella valtakirjalla Turun hovioikeuden. Hovioikeuden ensimmäinen presidentti ja Suomen maaherra Nils Tuurenpoika Bielke (1623–1628) piti suomalaisia ”pahana ja barbaarisena kansana”, ja Turun piispa (1627–1652) Rothovius totesi asuvansa Turussa ”skorpionien ja barbaarien keskellä”. Heidän aikalaisenaan Brahe toimi aktiivisesti Suomea kehittääkseen ja uskoi ”itämaana” pidetyn Suomen mahdollisuuksiin kehittyä. ”Kreivin aika” olikin todellista kehittymisen ja sisäisen rauhoittumisen aikaa Suomessa.
Aalto, Pentti: ”Uusfilologiaa Turun Akatemiassa”, Album amicorum, s. 13–23. Kirja- ja kulttuurihistoriallisia tutkielmia.  Helsinki: Painomies Oy, 1986. ISBN 951-45-3980-X.    
Gardberg, C. J.: Kivestä ja puusta. Suomen linnoja, kartanoita ja kirkkoja.   Helsinki: Otava, 2002. ISBN 951-1-17423-1.    
Fagerlund, Rainer & Villstrand, Nils Erik & Jern, Kurt & Itkonen, Mirja (suom): Kuninkaita ja alamaisia - Suomen historia 1523-1809.    Schildts, 2000. ISBN 951-50-1241-4.    
Heikkinen, Reijo: Kreivi Pietari Brahen syntymästä 400 vuotta reijoheikkinen.fi.   Viitattu 15.7.2011. 
Heinämies, Kati (toim): Ars Universitaria 1640–1990 – Muotokuvia Helsingin Yliopiston Kokoelmista, s. 204–208.    Universitas Helsingiensis 350, 1990. ISBN 951-45-5253-9.    
Katajala, Kimmo: Suomalainen kapina – Talonpoikaislevottomuudet ja poliittinen kulttuuri Suomessa Ruotsin ajalla (n. 1150–1800).   Vammala: SKS, 2002. ISBN 951-746-306-5.    
toim. Matikkala, Antti & Brummer, Wilhelm: Henkilö- ja sukuvaakunat Suomessa.    SKS, 1994. ISBN 978-952-222-283-1.    
Nenonen, Marko & Kervinen, Timo: Synnin palkka on kuolema – Suomalaiset noidat ja noitavainot 1500–1700-luvulla.    Otava, 1994. ISBN 951-1-13081-1.    
Nenonen, Marko: Noitavainot Euroopassa - Myytin synty.    Atena kustannus Oy, 2006. ISBN 951-796-438-2.    
Palokangas, Markko & Santavuori, Martti et al. (toim.): Turun linna.    Sotasokeat 1970, 1982 3. p.     
Perälä, Anna: Tiedon ja taidon kuvat – suomalaisten painotuotteiden puupiirrokset ja niiden tekijät 1647–1713.    SKS, 2003. ISBN 951-746-503-3.    
Suominen-Kokkonen, Renja (toim) et al.: Helsingin Yliopiston Museo.    Helsingin Yliopisto, 1982. ISBN 951-45-2679-1.    
Ilkka Teerijoki: Brahe, Per (1602–1680) Kansallisbiografia-verkkojulkaisu (maksullinen).  4.5.2001. Helsinki:  Suomalaisen Kirjallisuuden Seura.    
Tuomola, Simo (toim.): Abo – Suomen metropoli, 1600-luku Turussa.    Turun Tietotarjonta – Turku, 2000. ISBN 951-9129-39-1.    
Ylikangas, Heikki: Väkivallasta sanan valtaan – Suomalaista menneisyyttä keskiajalta nykypäiviin.    WSOY, 1999. ISBN 951-0-923456-7.    
Suomen historian pikkujättiläinen, s. 204–208.    WSOY, 1989. ISBN 951-0-14253-0.    
Suomen kansallisbiografia 1 (Aaku-Browallius), s. 769–773. Brahe, Per (1602–1680) Suomen kenraalikuvernööri, valtaneuvos, Turun akatemian kansleri.  Helsinki: SKS, 2003. ISBN 951-746-442-8.
Vierros, Tuure: Maa oli minuun tyytyväinen – Per Brahen nuoremman tarina.    Kirjayhtymä, 1971.      – historiallinen romaani
 Kuvia tai muita tiedostoja aiheesta Pietari Brahe Wikimedia CommonsissaPer Brahe den yngre, Nordisk Familjebok
Pietari (ven. Санкт-Петербург, Sankt-Peterburg, kutsumanimeltään ven. Питер, Piter, vuosina 1914–1924 Petrograd ja 1924–1991 Leningrad) on noin viiden miljoonan asukkaan suurkaupunki Venäjällä. Pietari on Venäjän toiseksi suurin ja Euroopan neljänneksi suurin kaupunki ja tärkein Venäjän Itämeren satamakaupunki. Pietari on myös maailman pohjoisin yli miljoonan asukkaan kaupunki. Se sijaitsee Suomenlahden pohjukassa Nevan suistossa, osittain Karjalankannaksen kaakkoisosassa ja suiston saarissa. Pietari on eräs Venäjän koulutuksen keskuksia ja sitä kutsutaan usein Venäjän kulttuuripääkaupungiksi. Pietarin historiallinen keskusta on Unescon maailmanperintökohteiden luettelossa.
Pietari on rakennettu suomalaisheimojen ikivanhan kauppapaikan Nevanlinnan paikalle. Tsaari Pietari Suuren vuonna 1703 perustama Pietari oli Venäjän pääkaupunki vuosina 1712–1918.
Pietari on Venäjän federaatiosubjektina liittokaupunki ja sitä ympäröi erillinen federaatiosubjekti Leningradin alue. Vastaavanlainen hallintoratkaisu Venäjällä on myös Moskovassa ja sitä ympäröivällä Moskovan alueella. Muut Venäjän suurkaupungit kuin Pietari ja Moskova eivät ole liittovaltiosubjekteja.
Pietari on rakennettu Laatokasta Suomenlahteen laskevan Nevan suistoalueelle. Kaupungin alueella on 42 saarta, joita yhdistää yli 340 siltaa. Pietaria ympäröivät alueet ovat varsin tasaisia, ja koko kaupungin historiallinen keskusta on alle neljän metrin korkeudella merenpinnasta, osat siitä ovat jopa merenpinnan alapuolella. Maaperä Nevan suistossa on vastoin yleistä käsitystä rakennuskelpoisuudeltaan erinomaista hiekkamaata, jota on kerrostunut suistoon valtavia määriä joen syntyessä 3 300 vuotta sitten ja kolmentuhannen vuoden aikana sen jälkeen.
Pietarin ilmasto on lauhempi kuin muualla Venäjällä samoilla leveysasteilla. Kylmimmän kuukauden, helmikuun, keskilämpötila on −6 °C ja lämpimimmän, heinäkuun, keskilämpötila on noin 18 °C.lähde? Sateita saadaan läpi vuoden, määrällisesti vähiten sataa keväällä ja runsaimmin loppukesällä ja syksyllä. Vuoden sademäärä on noin 600 mm.
Muiden neuvostokaupunkien tapaan Pietarin rakennusten korkeus keskustasta ulospäin mentäessä on lähes päinvastainen kuin länsimaisissa kaupungeissa, koska suunnitelmatalouden aikana maan hinta ei ohjannut rakennusprojekteja. Pietarin ydinkeskustan rakennuskanta on varsin matalaa ja keskustasta etäännyttäessä rakennusten korkeus kasvaa. Lähempänä keskustaa sijaitsee 1950-luvulla rakennettuja viisikerroksisista taloista muodostuneita lähiöitä, kun taas kauempana on 1970- ja 1980-lukujen 10–20-kerroksisia kerrostaloja.
Pietarissa on panostettu varsin paljon kaupungin historiallisen monumentaalikeskustan säilyttämiseen ja kunnostamiseen. Viime vuosien aikana on ryhdytty myös uudelleenrakentamaan ja kunnostamaan kaupungin kerrostalolähiöitä. Kerrostalolähiöt koostuvat pääasiassa vuosina 1958–1970 rakennetuista viisikerroksisista hruštšovkoista, joiden elinkaareksi suunniteltiin rakennushetkellä noin 30 vuotta. Näillä kerrostaloalueilla asuu noin 600 000 pietarilaista, eli 11 % kaupungin väestöstä. Vasta muutama kaupungin sadasta kvartaalista eli suurkorttelista on kunnostettu ja toiminta on tarpeen huomioon ottaen ollut liian pienimuotoista. Keskimääräinen asumisväljyys kaupungissa on noin 15 neliötä henkeä kohden, mikä on esimerkiksi noin puolet Helsingin asumisväljyydestä.
Kaupungin leveät kadut ja meren läheisyydestä johtuva tuulisuus takaavat kaupungin ilman kohtalaisen laadun, vaikka liikenne ja kaupungin teollisuus ovatkin merkittäviä ilmansaastuttajia. 
Neva on suuri joki, jonka keskimääräinen virtaama on 2 500 m³ sekunnissa ja jonka valuma-alue on kooltaan 300 000 km². Pietarin jätevesien vaikutus kaupungin lähivesiin ja koko Suomenlahden tilaan on kuitenkin huomattava. Neva laskee järvimäiseen Nevan estuaariin, johon tulee vain harvoin suolaista vettä muualta Itämerestä. Näin alueen vedenlaatu on hyvin riippuvainen Laatokan ja Nevan tilasta ja Pietarista alueelle lasketuista jätevesistä. Vaikutusta on entisestään lisännyt tulvapato, jonka rakentaminen aloitettiin vuonna 1979 ja joka valmistui 2011. Tulvapadon tarkoituksena on estää Itämeren veden nouseminen kaupungin alueelle. 
Kaupungin perutamisen jälkeen siellä on tulvinut kolmisensataa kertaa. Pahin tulva oli vuonna 1824, jolloin vesi nousi 421 cm normaalin yläpuolelle ja kaupungissa kuoli 200 ihmistä. Kaupungissa julistetaan tulvivan, jos vesi nousee 160 cm normaalin yläpuolelle.Monien kansainvälisten projektien avulla Pietarin jätevesikysymykseen on pyritty vaikuttamaan ja tilanne on jo parantunut aikaisemmista vuosista. Kaupungin olemassa olevilla vedenpuhdistamoilla käyttöön otettu tehostettu fosfaatinpoisto parantaa koko itäisen Suomenlahden tilaa. Koska Suomenlahdella plankton ei talvella kuluta jääpeitteen takia mereen päätyneitä ravinteita, Pietarin vaikutus näkyy eniten jäiden lähdön jälkeisessä levien ja planktonin kevätkukinnassa Kaakkois-Suomen rannikolla. Kesällä ravinteiden vaikutus rajoittuu yleensä Nevan estuaariin, jossa havaitaankin voimakasta leväkukintaa koko avovesikauden.
Novgorodin ruhtinas Aleksanteri Nevski kukisti ruotsalaiset lähellä Nevan suuta vuonna 1240. Nevan suistossa oli 1300-luvulla ruotsalainen linnoitus Maankruunu (ruots. Landskrona), jonka kuitenkin Novgorod nopeasti hävitti. Stolbovan rauhassa 1617 alue siirtyi Ruotsille, ja Kustaa II Aadolf perusti sen suistoon Nevanlinnan, joka sai kaupunkioikeudet 1642. Kaupungissa oli Kaarle IX:n vuonna 1611 rakennuttama linnoitus Nyenskans. Alkuaankin suomensukuisten heimojen (vatjalaisten ja inkerikkojen) asuttamalle Inkerin alueelle suuntautui voimakas muuttovirta Savon ja Äyräpään kihlakunnista. Toisaalta alkuperäistä ortodoksiväestöä pakeni voittomaalta Venäjän puolelle erityisesti ruptuurisodan (1656–1658) ja ruotsalaisten jyrkän uskontopolitiikan seurauksena. Vuoteen 1675 mennessä Suomenlahden ja Laatokan välinen Karjalankannas sekä sen eteläpuoliset alueet luterilaistuivat ja suomalaistuivat merkittävästi, niin että Nevanlinnan ympäristön maalaisasutus koostui suurimmaksi osaksi inkeriläisistä.
Suuren Pohjan sodan alussa venäläiset joukot valloittivat alueen Ruotsilta ja Pietari Suuri perusti vuonna 1703 Pietarin Nevanlinnan paikalle. Kaupungin nimeksi tuli hollanninkielinen Sankt Pieterburg, "Pyhän Pietarin linna" apostoli Pietarin mukaan. Alkujaan kaupunki oli tarkoitettu ainoastaan linnoitukseksi ruotsalaisten uusia hyökkäyksiä vastaan ja sen ensimmäinen rakennus olikin Pietari-Paavalin linnoitus.Kaupungin rakennustöihin tuotiin joukoittain ruotsalaisia sotavankeja ja venäläisiä maaorjia, ja tuhannet heistä kuolivat sairauksiin ja huonoihin oloihin. Kaupungin rakentamisen Pietari Suuri rahoitti uusilla veroilla, kuten parta-, arkku- ja sieluverolla, joka oli käytännössä alempien yhteiskuntaluokkien miehiin kohdistunut kuolinvero. Vuonna 1712 Pietari Suuri julisti kaupungin Venäjän keisarikunnan pääkaupungiksi, määräsi vastahakoiset virkamiehet, aateliset ja kauppiaat muuttamaan Moskovasta Neva-joen suistoon ja rakentamaan sinne uudet kotinsa. 
Pietari Suuren kuollessa 1725 Pietarista oli kasvanut 40 000 asukkaan kaupunki (kahdeksan prosenttia Venäjän silloisesta kaupunkiväestöstä), ja 90 prosenttia Venäjän ulkomaankaupasta kulki sen kautta. Kaupan määrää kasvatti se, että pohjoisen Arkangelin kaupallinen vetovoima väheni, kun reitti Länsi-Eurooppaan oli Suomenlahden kautta lyhyempi. Kaupungin keskustaksi oli muodostunut Nevan etelärannan Amiraliteetin ympäristö.
Katariina Suuri nousi valtaistuimelle 1762 syrjäyttäen aviomiehensä Pietari III:n. Katariina ylläpiti rikasta hovielämää ja oli vasta valmistuneen Talvipalatsin ensimmäinen asukas. Katariina aloitti keisarillisen taidekokoelman kartuttamisen, mistä myöhemmin muodostui nykyisen Eremitaašin taidemuseon kokoelman perusta. Taidekokoelman kasvun takia jouduttiin rakentamaan myös uusia rakennuksia talvipalatsin kylkeen. Nämä rakennukset tunnetaan nykyisin nimellä Pieni ja Vanha Eremitaaši. Palatsikompleksin yhteyteen rakennettiin teatteri, joka on edelleen toiminnassa.Katariina oli suuri tieteiden ja taiteiden tukija. Hänen hallintoaikanaan valmistuivat Pietariin tiedeakatemian ja taideakatemian rakennukset, Venäjän ensimmäinen julkinen kirjasto (nykyisen Venäjän kansalliskirjaston perusta), sekä edelleen käytössä oleva Gostinyi Dvorin kauppahalli Nevski prospektin varrelle. Katariinan aikana venäläinen musiikkielämä sai paljon länsimaisia vaikutteita, ja Katariina otti italialaisia kuoronjohtajia ja säveltäjiä hovinsa palvelukseen.Katariina Suuri uudisti Pietarin hallintoa. Vuonna 1766 perustettiin pormestarin (gorodskoi golova) virka, ja 1774 muodostettiin kaupunginhallitus (Magistrat), joka jo 1786 muutettiin kaupungin duumaksi.
Katariina Suuren kuoleman jälkeen valtaan nousi vuonna 1796 hänen poikansa Paavali I. Hän toteutti konservatiivista politiikkaa, rajoitti Pietarin paikallishallintoa ja lisäsi byrokratiaa. Tällainen politiikka teki Paavalista hyvin epäsuositun, ja vaikka hän salamurhien pelosta rakennutti itselleen turvallisemman Mihailovskin palatsin, hänet murhattiin kuitenkin omaan vuoteeseensa 12. maaliskuuta 1801. Salamurhan takana oli Paavalin oma poika, josta tuli keisari Aleksanteri I.Aleksanteri I:n hallituskaudella Venäjän armeija torjui Napoleonin hyökkäyksen maahan. Voitettujen ranskalaisten sotaviirit ovat edelleen nähtävissä Kazanin katedraalissa, johon myös venäläisten komentaja sotamarsalkka Kutuzov on haudattu. Vuonna 1818 aloitettiin Iisakinkirkon rakennustyöt, jotka saatiin päätökseen vasta 40 vuotta myöhemmin.
Aleksanteri I:n yllättävä kuolema Taganrogin kaupungissa joulukuussa 1825 aiheutti poliittisen kaaoksen. Aleksanterin veli Konstantin, joka oli perimysjärjestyksessä seuraavana, kieltäytyi kruunusta, ja valtaan nousi hänen sijastaan Aleksanterin toinen veli Nikolai. Joukko liberaaleja nuoria armeijan upseereita ei hyväksynyt Nikolaita keisariksi, ja he toivoivat, että Konstantin olisi allekirjoittanut Venäjälle perustuslain. Kapinaa kutsuttiin dekabristikapinaksi joulukuun venäjänkielisen nimityksen mukaan. Konstantinin kieltäydyttyä kruunusta kapina kukistettiin, ja kapinan johtajat teloitettiin tai karkotettiin Siperiaan.Nikolai I toteutti äärikonservatiivista hallintoa. Pietarista tuli sotilaallisen tarkasti hallittu kaupunki, ja jopa siviilihallinnossa oli vallalla sotilasakatemioiden hallintokulttuuri. Vaikka maa ajautui Nikolain politiikan seurauksena taloudelliseen taantumaan ja takapajuisuuteen, Venäjällä otettiin samalla teollisen yhteiskunnan ensiaskeleita. Vuonna 1837 valmistui maan ensimmäinen rautatie, joka yhdisti Pietarin ja Tsarskoje Selon, jossa sijaitsi Romanovien kesäpalatsi Katariinanpalatsi. Pietari kasvoi ja kehittyi. Palatsiaukiolle pystytettiin Aleksanterin pylväs, ja Talvipalatsia vastapäätä rakennettiin yleisesikunnan rakennukset.Kulttuuri kukoisti Nikolai I aikana kovasta kurista huolimatta. Pietarissa Fjodor Dostojevski kirjoitti mestariteoksensa, Mihail Glinka loi perusteet venäläiselle musiikille säveltämällä maan ensimmäisen oopperan ja kamarimusiikkia, ja Aleksandr Puškin kirjoitti runonsa. Fjodor Dostojevski kirjoitti 1848 novellinsa "Valkoiset yöt", joka kuvaa Pietarin yötöntä yötä, ja jonka nimestä on sittemmin muodostunut kaupungin tunnus. Pietari Suuren uudistuksista oli kulunut sata vuotta, ennen kuin Pietariin oli muodostunut paikallinen korkeakulttuuri taiteen, kirjallisuuden, musiikin, baletin ja oopperan sekä klassisen musiikin alalla.
Maaorjuuden lakkauttaminen 1861 ja kaupungin voimakas teollistuminen 1800-luvun jälkipuoliskolla loivat Pietariin köyhän työläisluokan. Seurauksena olivat ylikansoitus, huonot hygieniaolot ja tautiepidemioita. Köyhän kansan vaikeat elinolot loivat pohjaa kaupungin myöhempille levottomuuksille.Vuonna 1869 Pietarissa oli maailman suurin suomalainen kaupunkiväestö. Tuolloin kapungissa asui 16 085 suomalaista, mikä oli enemmän kuin missään muussa kaupungissa, mukaan lukien Suomen kaupungit. Pietari oli vielä vuonna 1881 "Suomen toiseksi suurin kaupunki". Kaupungin asukkaina oli tuolloin enemmän Suomen alamaisia kuin Turussa oli asukkaita.
Venäjän kannalta tuhoisasti päättyneen Japanin sodan jälkeen yhteiskunnalliset levottomuudet puhkesivat kaupungissa vallankumoukseksi. Sotilaat avasivat 9. lokakuuta 1905 tulen kohti rauhanomaista mielenosoitusta, joka oli pappi Gaponin johdolla toimittamassa keisarille vetoomusta. Mielenosoituksia tukahdutettiin asein tämän jälkeen eri puolilla kaupunkia, ja kuolleiden määrä arvioidaan tuhansiksi. Tapahtumat vahvistivat vallankumouksellisia liikkeitä ja saivat poliittisen opposition rivit yhtenäisiksi. Seuraavina kuukausina maanviljelijöiden ja sotilaiden kapinat, joista kuuluisin tapahtui panssarilaiva Potjomkinilla, ja muut mielenosoitukset levisivät koko valtakuntaan. Lev Trotskin johtama Pietarin työläisten neuvosto julisti yleislakon, joka pysäytti koko maan. Keisari Nikolai II antoi lokakuun manifestin, jossa myönnettiin kansalaisoikeuksia, hyväksyttiin perustuslaki ja luotiin kansanedustuslaitos, duuma.Ensimmäisen maailmansodan sytyttyä vuonna 1914 saksalaisvastaisuus kasvoi, ja kaupungin liian saksalaiselta kuulostanut nimi venäläistettiin muotoon Petrograd (ven. Петроград). Tuolloin kaupungissa asui noin 2,1 miljoonaa ihmistä.
Kaupunki oli jälleen vuonna 1917 vallankumouksen näyttämönä. Työläisten mielenosoitukset kääntyivät kaupungissa yleislakoksi, ja sotilaat ryhtyivät maaliskuussa kapinaan. Petrogradin neuvosto toimi rinnakkain väliaikaishallituksen kanssa. Huhtikuussa Lenin palasi kaupunkiin ja otti bolševikkipuolueen ohjat käsiinsä. Lokakuun vallankumous syttyi 24. lokakuuta, kun bolševikit miehittivät keskeiset asemat kaupungista. Panssarikansiristeilijä Aurora, josta ammuttiin vallankumouksen lähtölaukaus, on nykyisin museona Nevan rannalla. Maaliskuussa 1918 hallitus siirtyi Moskovaan, josta näin tuli jälleen Venäjän jakamaton pääkaupunki.
Leninin kuolemaa 1924 kunnioitettiin muuttamalla kaupungin nimi Leningradiksi, joka oli käytössä vuoteen 1991 asti. Leningradista tuli 1930-luvulla Stalinin teollistamisohjelman keskus. Vuonna 1939 kaupungissa asui kolme miljoonaa ihmistä, ja sen osuus Venäjän teollisesta tuotannosta oli noin yksitoista prosenttia.Stalin pelkäsi kaupungista muodostuvan kilpailevan valtakeskittymän Kremlille. Leningradin kommunistijohtajan Sergei Kirovin murha 1934 aloitti Stalinin puhdistukset.
22. kesäkuuta 1941 Saksan joukot hyökkäsivät Neuvostoliittoon. Saksalaiset etenivät nopeasti ja saartoivat Leningradin. Puolustuslinjan murtamiseen he pyysivät apua Suomen armeijalta, mutta marsalkka Mannerheim ei myöntynyt pyyntöön. Leningradin asukkaat joutuivat kestämään piiritystä vuoteen 1943 asti. Leningradin epäonnistunut valtaus oli Hitlerille suuri arvovalta- ja strateginen tappio, sillä kaupungin piiritys sitoi yhden kipeästi tarvitun armeijaryhmän saksalaisia joukkoja.
Piirityksen aikana ruoka ja polttoaine olivat säännösteltyjä. Talvella 1941–1942 kaupungissa ei ollut juoksevaa vettä, lämmitystä eikä julkista liikennettä, ja sähköä sai vain ajoittain. Pienimmillään henkilöä kohti määrätty annos oli vain 125 grammaa leipää päivässä. Satoja tuhansia ihmisiä evakuoitiin kaupungista Laatokan kuuluisaa elämän tietä pitkin, joka oli ainoa piiritetyn kaupungin ulkomaailmaan yhdistävä reitti. Kesäisin ihmisiä kuljetettiin lautoilla, ja talvisin rekat kulkivat aurattua jäätietä pitkin jatkuvan vihollistulituksen alla. Piirityksen aikana Dmitri Šostakovitš sävelsi kaupungissa 7. sinfoniansa, lisänimeltään Leningrad. Valmis teos esitettiin piiritetyssä kaupungissa 1942. Lähes 900 päivän piirityksen (blokada) aikana kaupungissa kuoli ainakin 641 000 ihmistä, joidenkin arvioiden mukaan jopa yli 800 000. Noin puoli miljoonaa piirityksen uhria on haudattu Leningradin liepeillä olevalle Piskarjovin hautausmaalle. Leningrad oli 1945 ensimmäinen kaupunki, jolle myönnettiin sankarikaupungin (gorod-geroi) arvonimi.
Saksalaisten piiritys tuhosi Leningradista 2,2 miljoonaa neliömetriä asuintiloja ja 2,8 miljoonaa vaurioitui, mistä aiheutui asuntopula sodan jälkeen. 1960-luvulle asti suuri osa kaupunkilaisista joutui elämään yhteisasunnoissa, kommunalkoissa. Samaan aikaan kaupunki kasvoi kiihkeästi, ja väkiluku ylitti nopeasti sotaa edeltävän tason. Kymmenessä vuodessa Leningradin väkiluku kasvoi viisinkertaiseksi. Monista muista neuvostokaupungeista poiketen Leningrad jälleenrakennettiin kunnioittaen vanhaa. Monet kulttuurikohteet, kuten Pietarhovi ja Puškinin palatsi rakennettiin käytännössä kokonaan uudelleen.Pietarin metron ensimmäisen linjan rakennustyöt aloitettiin vuonna 1940. Se yhdisti kaikki tärkeimmät rautatieasemat ja avattiin 15. marraskuuta 1955. Seuraavina vuosina järjestelmää laajennettiin moneen otteeseen, ja se paisui Neuvostoliiton toiseksi suurimmaksi. Vuonna 1961 avattiin toinen linja, vuonna 1967 avattiin kolmas, 1985 neljäs ja 2008 viides linja.1960-luvulta 1980-luvulle kaupungin ympärille rakennettiin suuria lähiöitä helpottamaan asuntopulaa. Kaupunki kasvoi myös kuntaliitosten kautta: Levašovo, Pargolovo ja Pesotšnyi liitettiin kaupunkiin 1953, Ligovo 1963 ja Lomonosov 1978.
Tammikuussa 1949 Pjotr Popkov, Aleksei Kuznetsov ja Nikolai Voznesenski järjestivät Leningradin kauppamessut voimistaakseen sodanjälkeistä taloutta ja tuottamalla elintarvikkeita Leningradin asukkaille. Stalin tuli epäluuloiseksi kilpailijoidensa noususta, ja Stalinin lakimiehet ja poliitikot järjestivät sarjan syytöksiä tuhotakseen heidät. Seurauksena oli sarja oikeudenkäyntejä 1940-luvun lopulla ja 1950-luvun alussa, joissa muun muassa Kuznetsovia ja Voznesenskia syytettiin maanpetoksesta ja kiinnostuksesta muodostaa neuvostovastainen järjestö Leningradissa. Yli 2 000 Leningradin merkittävintä henkilöä poistettiin johtavista asemistaan. Joukossa oli tiedemiehiä, kirjailijoita ja opettajia, jotka joutuivat karkotetuiksi, vangituiksi ja Gulagin työleireille. Heidän joukossa oli muun muassa Nikolai Punin. Kaikki syytetyt ja teloitetut rehabilitoitiin myöhemmin Neuvostoliitossa Hruštšovin aikana
Hruštšovin ja Brežnevin kausilla Moskova oli koko Neuvostoliiton poliittinen keskus, mutta Leningrad säilyi tärkeänä kulttuurikeskuksena ja siellä syntyi monia uusia kuvataiteen, populaarimusiikin ja kirjallisuuden suuntauksia. 1960–1980-luvuilla kaupunki kasvoi Suomenlahden suuntaisesti ja myös luoteeseen ja etelään. Kaupunkiin rakennettiin muun muassa Oktjabrski-konserttisali, Jubileinyi-urheilukeskus, Moskva- ja Pulkovskaja-hotellit sekä Pulkovon lentoasema. Vuonna 1979 ryhdyttiin rakentamaan tulvapatoa suojaksi Itämeren veden nousemiselta kaupungin alueelle.
1970-luku ja 1980-luvun alku oli Leningradissa vakaata aikaa, ja vaikka poliittiset oikeudet olivat hyvin rajattuja, kaupungin väestö oli kohtalaisen vaurasta. Mihail Gorbatšovin perestroikana tunnettujen uudistusten myötä poliittinen vakaus hävisi ja kaupungin taloudellinen tilanne heikkeni.Leningrad oli Gorbatšovin demokraattisten uudistusten eturintamassa. Gorbatšov siirsi pitkäaikaisen kommunistisen puolueen Leningradin johtajan Grigori Romanovin ja tämän kannattajat eläkkeelle ja järjesti kaupungissa paikallisvaalit, joiden seurauksena valtaan nousi liberaali Anatoli Sobtšak. Vain kaksi kuukautta historiallisten vaalien jälkeen joukko vanhoillisia kommunistisen puolueen johtohahmoja yritti vallankaappausta, jota vastaan Boris Jeltsin nousi Moskovassa. Pietarissa satatuhatta mielenosoittajaa kokoontui Talvipalatsin aukiolle vastustamaan vallankaappaajia. Sotilaat, jotka oli lähetetty pidättämään Sobtšak, kieltäytyivät noudattamasta komentoa. Sen sijaan he saattoivat tämän paikalliselle televisioasemalle, josta Sobtšak tuomitsi vallankaappauksen. Epävarman yön jälkeen selvisi, että vallankaappausyritys oli epäonnistunut.Neuvostoliiton hajottua kaupungin alkuperäinen nimi Sankt Peterburg otettiin jälleen käyttöön kansanäänestyksen jälkeen lokakuun alusta 1991. Kaupungin nimen muuttamista kannatti myös pormestari Anatoli Sobtšak.
Viimeisimmän väestönlaskennan mukaan, joka valmistui 9. lokakuuta 2002, Pietarissa oli 4 159 635 asukasta, noin kolme prosenttia koko Venäjän väkiluvusta. Keskipalkka vuonna 2003 oli 2 179 ruplaa (noin 176 €). Pietariin saa muuttaa vain, jos voi esittää itselleen asunnon ja työpaikan tai menee pietarilaisen kanssa naimisiin. On todennäköistä, että monilla ihmisillä ei ole tätä pakollista rekisteröintiä, vaan he asuvat kaupungissa laittomasti eivätkä siten ole väestönlaskennassa mukana. ILO:n arvion mukaan Pietarissa oli vuonna 2003 noin 16 000 katulasta.Virallisten tilastojen mukaan kaupungin asukkaista 89,1 % on venäläisiä, 2,1 % juutalaisia, 1,9 % ukrainalaisia ja noin 1 % valkovenäläisiä. Näiden lisäksi huomattavia vähemmistöryhmiä kaupungissa ovat tataarit, kaukasialaiset, uzbekit, vepsäläiset, suomalaiset ja azerit. Enemmistö kaupungin asukkaista on ortodokseja, mutta kaupungissa on myös toimivia buddhalaisten, muslimien, juutalaisten ja luterilaisten yhteisöjä.
Osa luvuista ennen vuotta 1944 on arvioita, mutta esimerkiksi vuosien 1897, 1939 ja 1959–2010 tiedot pohjautuvat  väestönlaskentoihin ja vuoden 1840 arvo Venäjän imperiumin silloiseen kaupunkitilastoon.Syyskuussa 2012 Pietarissa juhlittiin 5 miljoonan asukkaan rajapyykin saavuttamista.
Vuonna 2012 julkaistiin laaja, Venäjän väestön uskonnollista vakaumusta kartoittanut Arena-tutkimus. Sen mukaan Pietarin asukkaista on:
21 % jumalaan (tai korkeampaan voimaan) uskovia, muttei konkreettisesti tunnustanut mitään tiettyä uskontoa,
1 % ortodokseja, muttei kuulu Venäjän ortodoksiseen kirkkoon eikä ole vanhauskoisia,
Katso myös Pietarin hallinnollinen jakoPietari on suoraan Venäjän federaation alainen liittokaupunki, kuten Moskovakin, yksi Venäjän 83 federaatiosubjektista. Pietaria ympäröivä Leningradin alue eli oblasti on oma erillinen federaatiosubjektinsa, mutta Pietari on senkin hallintokeskus. Pietari on myös Venäjän federaation luoteisen federaatiopiirin hallintokeskus.
Muiden federaatiosubjektien tavoin Pietarin liittokaupungin sisäinen paikallinen itsehallinto on järjestetty kaksitasoisena. Ylemmällä tasolla on 18 hallintopiiriä, jotka edelleen jakautuvat yhteensä 111 kunnallishallintoalueeseen, joihin kuuluu kaupunkeja, taajamia ja kuntia (kaupunginosia).
Pietarin korkein päättävä viranomainen on kuvernööri (gubernator). Vuoteen 1996 nimikkeenä oli pormestari (mer), joka toimii myös kaupunginhallituksen puheenjohtajana. Kuvernööri on syyskuusta 2011 Georgi Poltavtšenko, jota pidetään Vladimir Putinin läheisenä liittolaisena. Hänen edeltäjänsä (2003–2011) oli Valentina Matvijenko. Hänen edeltäjänsä olivat Vladimir Jakovlev (1996–2003) ja Anatoli Sobtšak (1991–1996) pormestarin nimikkeellä. Venäjän federaation pääministeri Vladimir Putin toimi vuosina 1994–1998 kaupungin apulaispormestarina.Kaupungissa toimeenpanovalta kuuluu kuvernöörille, hänen johtamalleen kaupunginhallitukselle, pormestarin kanslialle ja alueellisille hallintoyksiköille, jotka ovat kuvernöörin alaisuudessa. Kaupungin lainsäädäntövalta kuuluu kokonaan kaupunginvaltuustolle. Kaupunginvaltuusto koostuu 50 valtuutetusta, jotka valitaan yhden edustajan vaalipiireistä. Valtuusto laatii kaupungin järjestyssäännön, kaupungin lait ja asetukset. Se myös vahvistaa kaupungin budjetin, hallinnon rakenteen, kaupungin kehittämisprojektit, hallinnoi kaupungin omaisuutta ja ratifioi kaupungin tekemät sopimukset.
Ennen Lokakuun vallankumousta Pietarin talous oli tiiviisti integroitunut Eurooppaan, ja se oli maan pääkaupunkina Venäjän tärkein pääomakeskus. Neuvostoliiton rautaesirippu sulki yhteydet läntiseen maailmaan, ja pääkaupunki siirtyi Moskovaan. Suunnitelmataloudessa Leningrad keskittyi sotateollisuuteen ja sitä palvelevaan tutkimukseen. Leningrad oli Neuvostoliitossa erityisesti laivanrakennuksen ja sähkötekniikan laitteistojen valmistuksen keskus. Sotateollisuuden tärkeä asema maan taloudessa takasi sille maan parhaat resurssit ja koulutetuimman työvoiman.Suunnitelmatalouden romahdettua kaupunki ajautui vaikeuksiin. Vuosina 1992–1995 teollinen tuotanto laski noin 75 prosenttia. Kaupungin elintarviketeollisuuden vähyys aiheutti ongelmia elintarvikehuollolle.Kaupunkisuunnittelussa 1990-luvulla asetettiin päätavoitteeksi kaupungin elinkeinorakenteen monipuolistaminen ja sopeutuminen uuteen poliittiseen tilanteeseen. Erityisesti pyrittiin panostamaan vientiteollisuuden, kuljetussektorin ja palveluelinkeinojen kehittämiseen. Kaupunki ei kuitenkaan kovin hyvin pystynyt luomaan kasvun edellytyksiä. 1990-luvun puolivälin jälkeen ryhdyttiin aikaisempaa enemmän kiinnittämään huomiota Venäjän talouden vahvoihin sektoreihin ja kaupungin oman kysynnän tyydyttämiseen. Kaupungin kehityksen kannalta hyvin merkittävässä osassa ovat edelleen suhteet federaation keskukseen ja aseteollisuuden tilaukset. Pietarin kaupunkistrategiassa pyritään hyödyntämään kaupungin ainutlaatuista kulttuurihistoriallista arvoa, jolla pyritään houkuttelemaan ulkomaalaista ja ulkovenäläistä pääomaa ja matkailijoita. Kaupungin hyvälle logistiselle sijainnille on myös asetettu suuria odotuksia.Pietarin työvoiman arvioidaan olevan noin puolet asukasluvusta eli 2,6 miljoonaa ja työttömyyden noin 3 % työvoimasta (2004) vaikka viralliset työttömyystilastot ovat hyvin epätarkkoja, mikä johtuu Venäjän laajasta harmaasta taloudesta.
Venäjän federaation 200:sta tuotannon arvon perusteella suurimmasta yrityksestä yksitoista on pietarilaisia. Kuusi yrityksistä on perinteisiä koneenrakennus- ja telakkayhtiöitä. Kaksi yrityksistä on savuketehtaita ja kaksi elintarviketeollisuutta. Suurin elintarvikeyritys on osittain suomalaisomistuksessa oleva Baltika-panimo. Elintarvikeyritysten kasvu johtui pääosin 1990-luvulla ruplan devalvaation aiheuttamasta venäläisen elintarviketeollisuuden kilpailutilanteen paranemisesta. Pietarilainen panimo- ja savuketeollisuus palvelee Pietarin kaupunkia paljon laajempaa aluetta.Venäjän kaasujätti Gazprom on siirtämässä pääkonttoriaan Pietariin. Yrityksen uusi 300-metrinen tornitalo suunniteltiin rakennettavaksi Ohta-keskukseen (aiemmin Gazprom City) toiselle puolelle jokea vastapäätä 1700-luvun Smolnan katedraalia/Smolnan luostaria, mikä herätti pelkoja kaupunkikuvan puolesta. Joulukuussa 2010 Pietarin kaupungin johto ilmoitti, että suunnitelma sijoitetaan uuteen paikkaan. Pääkonttorin siirto Moskovasta Pietariin tietää kaupungille myös 5,85 miljardin euron vuotuisia verotuloja. Gazpromin lisäksi kaupunkiin ovat siirtyneet valtion omistamat VTB-pankkikonserni ja Gazpromin tytäryhtiö Gazprom Neft.
Pietarissa on kolme telakkaa, Baltijski zavod, Admiralteiskie verfi ja Severnaja verf, joilla on rakennettu kauppalaivojen lisäksi lukuisia sotalaivoja sekä ydinkäyttöisiä jäänmurtajia.
Pietarin seudusta on tulossa Venäjän autoteollisuuden keskus ja Euroopan suurimpia autoteollisuuden keskittymiä. Fordilla on ollut kokoonpanotehdas Pietarin lähellä Seuloskoissa vuodesta 2002. Fordin lisäksi alueella on tehtaat Renaultilla. Lisäksi kaupunkiin rakentavat tuotantolaitoksia Toyota, Nissan, Suzuki ja General Motors. Hyundain tehtaiden rakentaminen alkaa kesällä 2008, ja Mitsubishi ja Peugeot-Citroën neuvottelevat tehtaista.Nesteellä on myös 62 tankkausasemaa Pietarin alueella.
Venäjän hallinnosta Pietariin siirtyy korkein oikeus, jonka käyttöön kunnostetaan senaatin ja synodin rakennus. Lisäksi Pietarhoviin perustetaan ylin hallintokoulu. Pietarissa toimii myös television viitoskanava, joka on ainoa Moskovan ulkopuolella toimiva valtakunnallinen kanava.
Pietari on koko kaupungin historian ajan ollut yksi Venäjän tärkeimmistä liikenteen solmukohdista ja satamista, Venäjän ikkuna länteen. Kaupungissa on merisatama Suomenlahdelle ja jokisatamia Nevan deltassa. Pietari on myös Itämeren Mustaanmereen yhdistävän kanavaverkon päätepiste. Kaupunkia ympäröi 115 km pitkä kehätie, josta on hyvät kulkuyhteydet joka suuntaan niin autolla kuin julkisilla kulkuneuvoillakin.
Pietarissa on neuvostoajan kaupunki- ja liikennesuunnittelun jäljiltä kattava kaupungin sisäinen joukkoliikenneverkosto. Metroa täydentää 75 km:n mittainen lähijunaverkosto ja 300 km:n raitiovaunuverkko. Neuvostoliiton romahduksen jälkeen joukkoliikenne on kuitenkin alkanut rappeutua. Vuosina 1990–1997 raitiovaunujen määrä väheni 21 %, johdinautojen 27 % ja linja-autojen 32 %. Metrovaunuista puolet on yli 20 vuotta vanhoja. Joukkoliikenteen ylläpitoa ja kehittämistä on hankaloittanut poliittinen ilmapiiri, jossa päättäjät ovat olleet haluttomia rajoittamaan yksityisautoilua. Yksityisautojen määrä onkin kasvanut. Vielä 1980-luvulla Leningradissa oli 40 autoa 1000 asukasta kohti, mutta 2007 niitä oli jo 300.
Pietarissa on viisi rautateiden pääteasemaa, jotka on nimetty kohdesuuntien mukaan: Baltian asema, Suomen asema, Laatokan asema, Moskovan asema ja Vitebskin asema.
Junamatka Moskovaan kestää marraskuussa 2009 liikennöinnin aloittaneella Sapsan-junalla kolme tuntia ja 45 minuuttia. Juna korvasi aiemman Nevski Ekspress -junan. Tavallisella junalla matka Moskovaan kestää noin kahdeksan tuntia. Kaupungista on säännöllistä raideliikennettä Suomeen Allegro ja Tolstoi-junilla.
Pietarin metro aloitti toimintansa vuonna 1955, ja se muodostuu nykyisin viidestä linjasta. Se kulkee syvimmällä maailman metroista; asemat ovat keskimäärin 60 m:n syvyydessä. Metrolinjaa on yhteensä 113 km ja asemia 67. Metroon on suunnitteilla kaksi uutta linjaa, jotka kaksinkertaistaisivat sen pituuden. Metron lisäksi kaupungissa on julkista bussi- ja raitiovaunuliikennettä sekä yksityistä minibussiliikennettä.
Pietarin suursatama lukeutuu Venäjän merkittävimpien merisatamien joukkoon. Vuoden 2012 tammi-kesäkuun rahtimäärien perusteella satama oli Venäjän 3. suurin rahtisatama. Merimatkustajaliikenteen pääsatama on Vasilinsaaren länsireunalla sijaitseva, vuosina 2009–2011 käyttöön otettu Merimatkustajasatama. Vasilinsaaren lounaisosassa sijaitsevasta Morskoi Vokzal satamasta liikennöi laivayhtiö St. Peter Line niin Helsingin Länsiterminaaliin kuin Tukholmaankin. Nevan yläjuoksulle, Laatokalle tai Ääniselle suuntaavat jokilaivat lähtevät vuorostaan Pietarin jokisatamasta (Retšnoi Vokzal). Kronštadtin saarella sijaitsee Venäjän Itämeren laivaston tärkeä sotilassatama. Vesibussilla pääsee Nevalta muun muassa Pietarhoviin, Lomonosoviin ja Kronštadtiin.
Kaupungin kehätien ulkopuolella on Pietarin kansainvälinen lentoasema Pulkovo, jossa on kaksi toisistaan erillistä terminaalia.
Pietari on Moskovan ohella Venäjän merkittävin koulutuksen ja tieteen keskus. Vuonna 1724 Pietari Suuri määräsi Pietariin perustettavaksi tiedeakatemian ja yliopiston. Pietarin tiedeakatemia on sittemmin kasvanut Venäjän ylimmäksi tieteelliseksi akatemiaksi. Se on vaihtanut historian murroksessa useasti nimeä ja tunnetaan nykyään Venäjän tiedeakatemiana. Akatemia siirrettiin kuitenkin 1900-luvulla Moskovaan. Nykyään Pietarissa toimii kymmeniä korkeakouluja ja kolme yliopistoa. Yksi Venäjän vanhimmista ja suurimmista yliopistoista on Pietarin valtionyliopisto, jossa opiskelee noin 32 000 opiskelijaa. Opetushenkilökuntaa on 6000 henkeä, heistä tuhat on professoreita.
Pietarin keskusta on jo itsessään nähtävyys. Tyypillistä Pietarin keskustan arkkitehtuurille on mahtipontisuus ja lukuisat sillat.
Pietarin alkuperäinen rakennussuunnitelma 1700-luvun alusta edustaa kaupunkisuunnittelussaan ainutlaatuista saavutusta suunnitelman vaativuuden ja järjestelmällisyyden suhteen. Muun muassa arkkitehtien Rastrellin, Vallin de la Mothen, Cameronin, Rinaldin, Zaharovin, Quarenghin, Voronihinin, Rossin ja Montferrandin suunnitelmat vaikuttivat voimakkaasti venäläiseen 1700- ja 1800-lukujen arkkitehtuuriin. Kaupungin vanhan keskustan rakennuksissa yhdistyvät barokin ja uusklassismin arkkitehtuurityylit.Pietari tunnetaan kulttuurikaupunkina, jonka vetonauloja ovat monet nähtävyydet ja yli sata museota, muun muassa maailman merkittävimpiin taidemuseoihin kuuluva Eremitaaši (Эрмитаж). Pietarin historiallinen keskusta on UNESCOn maailmanperintökohteiden luettelossa.
Nevski Prospekt on Pietarin pääväylä. Väylän varrella sijaitsevat monet tunnetut nähtävyydet. Kadun varrella on lisäksi paljon
ravintoloita ja kauppoja. Nevski Prospekt tunnetaan valtaväylänä, joka ei nuku koskaan.
Pyhien Pietarin ja Paavalin kirkko sijaitsee Pietari-Paavalin linnoituksessa. Venäjän keisarien hautapaikkana toimivan kirkon suunnitteli Domenico Trezzini. Suipon tornin korkeus on 122 metriä.
Iisakinkirkon rakentaminen kesti neljäkymmentä vuotta 1818–1858, mistä suomen kieleen on jäänyt ikuisuushanketta tarkoittava ilmaisu: Rakennetaan kuin Iisakinkirkkoa. Iisakinkirkko on maailman neljänneksi korkein kupolirakennus (101,5 metriä), Rooman Pietarinkirkon, Lontoon St Paulin katedraalin ja Firenzen Santa Maria del Fiore -tuomiokirkon jälkeen, ja sen joka puolelta kaupunkia näkyvään kultakupoliin on käytetty sata kiloa kultaa.
Verikirkko eli Kristuksen ylösnousemuksen katedraali rakennettiin Aleksanteri III:n käskystä 1883–1907 Gribojedovin kanavan varrelle paikalle, jolla hänen isänsä ja edeltäjänsä Aleksanteri II murhattiin vuonna 1881. Uusbysanttilaista tyyliä edustavan, arkkitehti Alfred Parlandin suunnitteleman kirkon arkkitehtonisena esikuvana oli Moskovan kuuluisa Pyhän Vasilin katedraali. Kazanin jumalanäidin kirkko on rakennettiin 1801–1811 Nevski prospektin varrelle arkkitehti Andrei Voronihinin suunnitelman mukaan latinalaisen ristin muotoon. Katedraalin arkkitehtuuri edustaa tyyliltään uusklassismia, vaikkakin siinä voi nähdä myös piirteitä barokista. Pian valmistumisensa jälkeen Kazanin katedraali sai kunnian säilyttää voitonmerkkejä isänmaallisesta sodasta. Sotasankari ja Napoleonin voittaja marsalkka Mihail Kutuzov haudattiin kirkkoon 1813. Katedraali toimi Pietarin pääkirkkona aina lokakuun vallankumoukseen saakka, jonka jälkeen kirkko suljettiin 1929, ja 1932 sen tiloissa avattiin uskonnon ja ateismin historian museo. Kazanin kirkko luovutettiin Venäjän ortodoksiselle kirkolle 1991, avattiin 1992, ja vihittiin uudelleen 1998. Nykyään Kazanin Jumalanäidin katedraali on taas Pietarin pääkirkko.Pietari Suuri perusti vuonna 1710 Nevski prospektin eteläpäähän Aleksanteri Nevskin lavran eli luostarin. Luostariin sijoitettiin uuden pääkaupungin suojelupyhän Aleksanteri Nevskin pyhäinjäännös. Se sai lavran aseman vuonna 1797. Luostarin alueella ovat myös Lasarevin ja Tihvinän hautausmaat, joihin on haudattu monia merkittäviä venäläisiä, muun muassa Modest Musorgski, Feodor Dostojevski ja Pjotr Tšaikovski.
Pyhän kolminaisuuden kirkko kuului alun perin Izmailovin rykmentille, joka oli yksi tsaarin henkivartiokaartin joukko-osastoista. Izmailovin katedraali rakennettiin vuosien 1828 ja 1835 välillä arkkitehti Vasili Stasovin suunnitelmien mukaan. Korinttilaisen ristikirkon arkkitehtuuri edustaa myöhäistä empiretyyliä, ja se muistuttaa ulkoasultaan hieman Helsingin tuomiokirkkoa. Kirkkoa koristaa viisi kupolia, jotka on maalattu huomiota herättävästi sinisiksi.
Jumalanäidin ennusmerkin kirkko on vuosina 1906–1907 rakennettu pomorilaisten vanhauskoisten kirkkorakennus. Dmitri Kryžanovskiin suunnittelema kirkko on Pietarin ensimmäinen ”uusvenäläistä tyyliä” edustava rakennus ja jugendvaikutteisen kansallisromantiikan edustaja.
Pietari-Paavalin linnoitus sijaitsee Jänissaarella Nevajoen rannalla. Pietari Suuri perusti linnoituksen 16. toukokuuta 1703 Suurta Pohjan sotaa varten. Kronstadtin merilinnoituksen valmistuttua Pietari-Paavalin linnoitus jäi vaille sotilaallista käyttöä. Nykyisin se on osa Pietarin kaupungin historian museota. Siellä toimii myös Pietarin rahapaja. 
Pietari oli Venäjän keisarikunnan pääkaupunkina ja siksi siellä sijaitsee useita palatseja. Näistä suurin on Venäjän keisarien entinen Talvipalatsi (ven. Зимний дворец) joka rakennettiin vuosina 1754–1762 italialaissyntyisen arkkitehdin Bartolomeo Rastrellin piirustusten mukaan. Keisari vietti Talvipalatsissa kylmät talvikaudet, kesäisin hän asui noin 20 kilometrin päässä Tsarskoje Selossa (nykyinen Puškin) sijaitsevassa Katariinan palatsissa tai Pietarhovissa. Vuonna 1917 Talvipalatsissa kokoontui väliaikainen hallitus. Talvipalatsi vallattiin lokakuun vallankumouksessa. Rakennus liitettiin vuonna 1922 Eremitaašin museoon. 
Pietarhovin palatsi- ja puistokokonaisuuden keskipiste on vuosina 1714–1721 rakennettu Suuri suihkulähdekaskadi, jotka koristavat kullatut pronssipatsaat (mm. Leijonankitaa aukipitävä Simson, Vladimir Simonovin vuonna 1947 tekemä kopio). Suihkulähteiden yläpuolella kohoaa vuonna 1714–1725 rakennettu ja arkkitehti Bartolomeo Rastrellin vuosina 1747–1752 uudistama barokkityylinen Suuri palatsi. Sen eteläpuolella on 1700-luvun alussa suunniteltu Yläpuisto säännöllisine käytävineen, lampineen ja veistosten koristamine suihkulähteineen (mm. Neptunuksen suihkulähde).Jusupovin palatsi (ven. Юсу́повский дворе́ц, Jusupovski dvorets) on Pietarin keskustassa Moikan rannalla sijaitseva klassistisen arkkitehtuurin muistomerkki. Sen pohjana on 1700-luvun puolivälissä rakennettu kaksikerroksinen kreivi Pjotr Šuvalovin talo. 1770-luvun alussa arkkitehti Jean-Baptiste Vallin de la Mothe rakensi sen uudelleen Andrei Šuvalovia varten. 1830-luvulla rakennus siirtyi ruhtinas Nikolai Jusupoville.  Joulukuun 29. päivän vastaisena yönä 1916 (gregoriaanisen kalenterin mukaan) Feliks Jusupovin johtamat salaliittolaiset murhasivat siellä keisariperheen suosioon päässeen seikkailijan Grigori Rasputinin.
Muita tunnettuja nähtävyyksiä Pietarissa ovat muun muassa Mars-kenttä, Amiraliteetti, panssarikansiristeilijä Aurora ja Vaskiratsastajapatsas.
Mars-kenttä on viheristutuksin somistettu aukio Pietarin keskustassa. Se rajoittuu Joutsenkanavan ja Moikan rantakatuihin, Millionnaja-katuun ja Suvorovin aukioon. Nimensä kenttä on saanut siellä järjestetyistä sotilasparaateista roomalaisen sodanjumalan Marsin mukaan. Vuosina 1918–1940 sen virallisena nimenä oli ploštšad Žertv Revoljutsii (”Vallankumouksen uhrien aukio”).Amiraliteetti on Venäjän amiraliteetin käytössä ollut rakennus. Se edustaa klassista rakennustyyliä. Sen tornin huipussa oleva pieni laiva on yksi kaupungin symboleja, joita ovat myös Vaskiratsastaja sekä Nevan ylittävät kaarevat sillat, joiden taustalla näkyy Pietari-Paavalin linnoitus.
Aurora on Venäjän Itämeren laivastoon kuulunut panssarikansiristeilijä, joka tuli kuuluisaksi osallisuudestaan lokakuun suureen vallankumoukseen. Lokakuun 25. päivänä vuonna 1917 Auroran keulatykin ampuma laukaus toimi lähtömerkkinä Talvipalatsin valtaukselle. Neuvostovallan aikana risteilijää pidettiin yhtenä vallankumouksen symboleista.
Vaskiratsastaja on Pietarin kuuluisimpiin kuuluva julkinen monumentti, tsaari Pietari Suuren ratsastajapatsas, joka on pystytetty näkyvälle paikalle Nevan rannalle Amiraliteetin ja Iisakinkirkon läheisyyteen Senaatinaukiolle. Patsaan alkuperä juontaa vuoteen 1765, jolloin keisarinna Katariina II halusi osoittaa kunnioitusta suurta ihannettaan Pietari I:stä kohtaan nimenomaan muistomerkin muodossa.
Pietari oli venäläisen kulttuurielämän keskus erityisesti sen 200-vuotisen pääkaupunkiajan, jolle sijoittui venäläisen kulttuurin kulta-aika. Yhä edelleen monet katsovat Pietarin olevan Venäjän kulttuuripääkaupunki sen monien kulttuurilaitosten, muun muassa museoiden, kuten Eremitaašin ja Venäläisen taiteen museon sekä taidekoulujen, kuten Pietarin konservatorio vuoksi.
Pietarissa ovat eläneet ja vaikuttaneet useimmat tunnetut 1800-luvun ja 1900-luvun alkupuoliskon venäläiset kirjailijat. Venäjän tunnetuin runoilija Aleksandr Puškin syntyi kaupungissa vuonna 1799. Hänet karkotettiin 1820 tilapäisesti Pietarista Etelä-Venäjälle, ja hän sai palata takaisin vasta Nikolai I:n astuttua valtaan. Puškin kuoli kaksintaistelun seurauksena 27. tammikuuta 1837. Monet runoilijan kuuluisimmista runoista sijoittuvat Pietariin tai kertovat Pietarista.Fjodor Dostojevski (1821–1881) oli tarkka Pietarin köyhälistön ja kaupungin vaarallisen puolen kuvaaja. Pietarissa järjestetään nykyisin kaupunkikierroksia, joissa voi tutustua sekä kirjailijaan että Rikos ja rangaistus -romaaniin liittyviin rakennuksiin. Nikolai Gogol (1809–1852) vaikutti suuren osan urastaan Pietarissa. Hän ei pitänyt kaupungista, mikä käy ilmi myös kokoelmasta Pietarilaisnovelleja, jossa kaupunki esitetään pienen ihmisen kannalta painostavana ja järjettömänä.Anna Ahmatova (1889–1966) eli lähes koko elämänsä Pietarissa/Leningradissa. Hän joutui kommunistisen puolueen epäsuosioon ja näki vuosien saatossa perheensä vangitsemisen ja kuoleman sekä monien ystäviensä karkotuksen Stalinin aikana. Työssään Ahmatova kuvaa kaupunkia Venäjän ja Neuvostoliiton historian ja omien kokemustensa kautta realistisesti ja monumentaalisesti:
»... Silloin vain kuollutHymyili iloiten rauhastaan,Ja turhana koristeena roikkuiTyrmiensä rinnalla Leningrad» 
Postmodernia Pietaria, sen asukkaita ja arkkitehtuuria, Venäjän ja Neuvostoliiton historian kautta on kuvannut pietarilaisen avantgarden ja samizdatin johtohahmoihin kuulunut Viktor Krivulin (1944–2001).
Katariina Suuri perusti hovinsa yhteyteen hovikapellin, joka lauloi hovin jumalanpalveluksissa. Hän kutsui myös säveltäjiä ja kuoronjohtajia Pietariin ulkomailta, erityisesti Italiasta, tuomaan länsimaisia vaikutteita venäläiseen musiikkielämään. Vuosien saatossa hovikapellin kuoronjohtajina toimivat muun muassa Giuseppe Sarti ja Baldassare Galuppi, joista jälkimmäinen toimi myös hovikapellin pitkäaikaisen kuoronjohtajan ja säveltäjän Dmitri Bortnjanskin opettajana.
Anton Rubinsteinin johtamasta Venäjän musiikkiseurasta muodostettiin vuonna 1861 Pietarin konservatorio, ensimmäinen Venäjällä. Konservatoriosta tuli koko Venäjän taidemusiikin keskus, ja siellä ovat opiskelleet ja opettaneet vuosien saatossa muun muassa Nikolai Rimski-Korsakov, Pjotr Tšaikovski, Sergei Rahmaninov, Sergei Prokofjev ja Dmitri Šostakovitš.Sosialismin aikana rockmusiikkia pidettiin länsimaisena porvarillisena hapatuksena, eikä sen esittämistä ja julkaisua tuettu, mutta siitä huolimatta 1960-luvulla Beatlesin ansiosta se levisi myös Neuvostoliittoon. Aluksi rock-yhtyeet matkivat läntisiä esikuvia, mutta vähitellen alkoi syntyä myös paikallista musiikkia. Leningradissa syntyi 1980-luvulla useita merkittäviä yhtyeitä, ja Rubinšteinin kadun rock-klubi oli maan edelläkävijöitä. Sellaisten yhtyeiden kuin Zoopark, Akvarium, Alisa ja Kino musiikkia levitettiin laittomilla nauhoilla (magizdat). Vuodesta 1983 Leningradissa pidettiin vuosittain rock-festivaaleja, ja kaupungista muodostui neuvostoliittolaisen rock-liikkeen epävirallinen pääkaupunki.Nykyään Pietarissa on useita aktiivisia rock-klubeja ja kaupallisen MTV-tarjonnan lisäksi aktiivinen underground-musiikkielämä. Tunnettuja pietarilaisia yhtyeitä ovat muun muassa ska punk -yhtye Leningrad, Kino ja Nol.
Pietarin valtiollinen teatteritaiteen akatemia on Venäjän vanhin ja suurin teatterilaitos. Teatteritaiteen akatemiasta on valmistunut useita Venäjän arvostetuimman teatteripalkinnon voittaneita näyttelijöitä. Venäläisen teatterin merkkihahmoihin lukeutuva Vsevolod Meyerhold toimi akatemian professorina. Akatemialla on pitkä historiallinen perinne Konstantin Stanislavskin näyttelijätyön metodin opettamisessa ja tutkimisessa. Nykyään akatemiassa opiskelee noin 900 opiskelijaa ja se sijaitsee Mohovajakadun varrella.
Bolšoi Zal (suuri sali) on Pietarin kuuluisan filharmonisen sinfoniaorkesterin kotipaikka. Pietarin filharmoninen orkesteri perustettiin vuonna 1882. Orkesteri on kantaesittänyt useita suurten venäläisten säveltäjien teoksia, kuten Pjotr Tšaikovskin kuudennen sinfonian, jonka säveltäjä itse johti vain yhdeksän päivää ennen kuolemaansa. Orkesterin ylikapellimestarina toimii Juri Temirkanov.
Mariinski-teatteri on sekä Kirovin oopperan että Kirovin baletin (tunnetaan myös nimillä Mariinskin baletti ja ooppera) kotinäyttämö. Kirovin baletissa ovat sen historian aikana tanssineet muun muassa Rudolf Nurejev, Vatslav Nižinski ja Anna Pavlova, joka on erityisesti tunnettu kuolevan joutsenen tulkinnastaan. Sekä baletin että oopperan ylikapellimestarina toimii nykyisin Valeri Gergijev, joka on nostanut esitysten tason maailman huippuluokkaan.
Eremitaašin teatteri on Katariina Suuren palatsinsa yhteyteen rakentama teatteri, jossa järjestetään silloin tällöin konsertteja ja oopperaesityksiä.
Pietarissa on useita suuria taidemuseoita, joista kuuluisin on Talvipalatsin yhteydessä oleva maailman suurin taide- ja kulttuurihistoriallinen museo Eremitaaši. Taidekokoelman pohjana ollutta Katariina II:n yksityiskokoelmaa ovat sittemmin kartuttaneet muun muassa tsaarit Aleksanteri I ja Nikolai I. Nikolai I:n aikana 1840–1852 museorakennusta uudistettiin huomattavasti arkkitehti Leo von Klenzen johdolla ja samalla museosta tuli julkinen. Lokakuun vallankumouksen jälkeen museo sai suunnattoman lahjoituksen valtiolta Venäjän ylhäisön omistaman taiteen jouduttua valtiollistetuksi. Kokoelmat ovat karttuneet myös vuonna 1945 Puna-armeijan Berliinin museoista haalimien taideaarteiden myötä. Sen kokoelmassa on yli kolme miljoonaa esinettä.Venäläisen taiteen museon yli 400 000 taideteosta on sijoitettu neljään entiseen palatsiin kaupungin keskustaan, ja niissä on esillä venäläistä taidetta aina 900-luvulta tähän päivään. Museo perustettiin huhtikuussa 1895 Nikolai II:n käskystä taiteen, kulttuurin ja historian museoksi ja avattiin maaliskuussa 1898 nimellä Aleksanteri III:n venäläisen taiteen museo. Museon kokoelma koostui alkuvaiheessa Eremitaašin ja muiden palatsien tauluista. Vuonna 1902 museossa avattiin etnografinen osasto. Museon empiretyylinen päärakennus, entinen Mihailovskin palatsi, joka oli alun perin suuriruhtinas Mihail Pavlovitšin yksityisasunto, rakennettiin 1819–1825 arkkitehti Carlo Rossin piirustusten mukaan. Se sijaitsee Pietarin kaupungin pääkadun Nevski prospektin tuntumassa Taiteiden aukiolla. Museon edustan puistossa on Aleksandr Puškinin patsas (Mihail Anikušin, 1957). Museo on erityisen tunnettu venäläisen avantgardetaiteen kokoelmasta.
Pietarin taideakatemiassa alettiin kouluttaa kuvataiteilijoita vuonna 1757. Venäjän korkeinta kuvataiteen ja arkkitehtuurin opetusta tarjoavassa oppilaitoksessa on opiskellut myös monia suomalaisia.
Pietarin suurin jalkapalloseura Zenit (vuoteen 1940 Stalinets) perustettiin vuonna 1925. Seura on saavuttanut muun muassa Venäjän valioliigan ja UEFA Cupin mestaruuden. Erityisesti ottelut Moskovan Spartakia vastaan herättävät kaupungissa suuria tunteita.lähde? Kaupungin johtava jääkiekkoseura SKA perustettiin vuonna 1946, ja se on osallistunut maan mestaruussarjaan joka vuosi lukuun ottamatta kausia 1947–1948, 1949–1950 sekä 1991–1992. SKA sijoittui vuosina 1971 ja 1987 Neuvostoliiton mestaruuskilpailuissa toiseksi.lähde?Pietarin kaupunki isännöi vuonna 1994 Hyvän tahdon kisoja.Pietari-Paavalin linnoitus toimii pietarilaisten uimapaikkana ympäri vuoden. Talvisin Nevan jäähän sahataan 10 metrin mittainen avanto uimareille. Paikan tunnistaa helposti linnakkeen muuriin maalatusta mursusta (mursu on venäjän kielessä avantouimarin lempinimi).lähde?
Helanterä, Antti ja Tynkkynen, Veli-Pekka: Maantieteelle Venäjä ei voi mitään.    Ajatus kirjat, 2003.  ISBN 951-20-6228-3.
Engman, Max: Pietari ja Inkeri. – Pekka Nevalainen ja Hannes Sihvo (toim.): Inkeri. Historia, kansa, kulttuuri. Helsinki: Suomalaisen Kirjallisuuden Seura, 1992 (2. p.). S. 167–178. ISBN 951-717-668-6.
Keinonen, Mikko (toim.): Näkymätön Venäjä: Kirjoituksia Pietarista.   Tampere: Tampereen yliopisto, tiedotusopin laitos: Tuotanto-osuuskunta Clinus, 2003.  ISBN 951-44-5550-9.   
Huttunen, Tomi: Pietari on rock.   Helsinki: Into, 2012.  ISBN 952-264-123-5.   
Veijo Saloheimo: Inkerinmaan asutus ja väestö 1618–1700. – Pekka Nevalainen ja Hannes Sihvo (toim.): Inkeri. Historia, kansa, kulttuuri. Helsinki: Suomalaisen Kirjallisuuden Seura, 1992 (2. p.). S. 67–82. ISBN 951-717-668-6.
Volkov, Solomon: Pietari: Eurooppalainen kulttuurikaupunki. (St. Petersburg: A cultural history, 1995.) Suomentanut Seppo Heikinheimo.  Helsinki: Otava, 1996 (2. painos 2008).  ISBN 951-1-15958-5.   
Pietarin matkailusivusto, The Government of St. Petersburg (englanniksi)(venäjäksi)
Pietarin suomalaisia koskevat lähteet Arkistojen portti, Arkistolaitos (suomeksi)(pohjoissaameksi)(venäjäksi)
