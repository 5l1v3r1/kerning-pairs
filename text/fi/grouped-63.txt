
Liiviläiset (liiviksi līvlizt) ovat nykyisen Latvian alueella historiallisesti asunut itämerensuomalainen kansa. Liiviläiset muodostivat aikoinaan merkittävän osan Baltian väestöstä, mutta nykyisin he ovat enää pieni kansansirpale. Liiviläisten määrän hupenemiseen vaikuttivat muun muassa latvialaistuminen, Baltiassa riehuneet taudit ja alueella käydyt sodat. 1900-luvulle tultaessa liiviläisiä oli enää eristäytyneellä Kuurinmaan pohjoisrannikolla, jota kutsuttiin myös nimellä Liivinranta. Vuoden 2011 väestönlaskennan mukaan Latviassa asui yhteensä 250 liiviläistä. Liiviläisten oma kieli  on latvian kielen syrjäyttämä ja äärimmäisen uhanalainen: viimeinen liiviä äidinkielenään puhunut henkilö, Grizelda Kristiņa, kuoli vuonna 2013, mutta kielen myöhemmin opetelleita on jonkin verran. Liiviläinen kulttuuri ja kieli ovat latvialaisten niitä kohtaan kokeman mielenkiinnon takia hiljattain kokeneet uuden nousukauden.
Liiviläisiä tai heidän jälkeläisiään asuu myös Latvian ulkopuolella. Joidenkin lähteiden mukaan liiviläisten perinteiset asuinalueet olisivat ulottuneet Etelä-Viroon saakka. Maailmansotien aikana monet liiviläiset muuttivat pakolaisiksi Ruotsiin, josta osa jatkoi etenkin Kanadaan ja Yhdysvaltoihin.
1200-luvulta peräisin oleva Henrikin Liivinmaan kronikka on yksi tärkeimmistä liiviläisistä kertovista historiallisista lähteistä. Sen jälkeen kului 350 vuotta ennen kuin liiviläisistä julkaistiin merkittävää kirjallisuutta. Thomas Hiärne (1638–1678) käsitteli Kuurin- ja Liivinmaan liiviläisiä omassa Liivinmaan kronikassaan. Parikymmentä vuotta Hiärnen kuoleman jälkeen ilmestyivät P. Einhornin Historia Lettica ja A. L. Schlözerin tutkimus liiviläisistä. August Wilhelm Hupel (1737–1819) kertoi teoksissaan liiviläisistä sekä liivin kielestä ja korosti kansan ja kielen yhteyttä muihin itämerensuomalaisiin kansoihin ja kieliin. Heinrich von Jannau (1753–1821) tutki Salatsin alueen liiviläismurteen ja viron kielen yhteyksiä ja piti liiviläisiä alkuvirolaisina, minkä useat tutkijat myöhemmin todistivat vääräksi. Anders Johan Sjögren teki Latviaan tutkimusmatkoja vuosina 1846 ja 1852 Venäjän maantieteellisen seuran kehotuksesta ja tutki liivin itä- ja länsimurteen puhujia. Sjögrenin kuoltua työtä jatkoi hänen keräämänsä aineiston pohjalta Ferdinand Johan Wiedemann. Wiedemann julkaisi vuonna 1861 suurteoksen Joh. Andreas Sjögren's Livische Grammatik nebst Sprachproben, joka teki liivin tunnetuksi yhtenä itämerensuomalaisista kielistä. Wiedemannin jälkeen liiviläisiä tutki Eemil Nestor Setälä, joka kokosi liiviläisiä kertomuksia, sananlaskuja ja kansanlauluja.1900-luvun alun tärkeimpiä liiviläisten tutkijoita olivat Lauri Kettunen ja Oskar Loorits, jotka julkaisivat useita teoksia liiviläisistä ja liivin kielestä. Tutkimuksen lisäksi he halusivat kohottaa liiviläisten kansallistunnetta ja tukivat paikallisia kansallisia hankkeita. Kansallisaatteen nousun myötä tutkimusta alkoivat harjoittaa myös liiviläiset itse, kuten esimerkiksi kieltä tutkinut Petõr Damberg. Toisen maailmansodan aikana tutkimus keskeytyi, mutta sodan jälkeen Tarton yliopiston tutkijat jatkoivat sitä. Neuvostovallan aikaan Liivinrannalle pääsyyn tarvittiin erikoislupa ja se myönnettiin Tarton yliopistolle helpommin kuin muille. Tänä aikana tutkimuksia tekivät eritoten Paul Ariste ja Eduard Vääri. Vuonna 2005 kuollutta Eduard Vääriä on pidetty Viron merkittävimpänä liivin kielen ja liiviläisyyden asiantuntijana.
Liiviläisten esi-isien uskotaan tulleen asuinalueilleen Väinäjokea pitkin. Rautakaudella ja keskiajalla liiviläiset asuttivat laajaa aluetta Latvian keski- ja pohjoisosista Väinä- ja Gaujajokien varsilla Vidzemen alueella. Myös Kuurinmaan pohjoiskärjessä asunut itämerensuomalainen väestö on myöhemmin yhdistetty liiviläisiin, vaikka vielä keskiajalla näin ei tehty. Kuurinmaan liiviläisestä väestöstä käytettiin nimitystä kuurit, jolla viitataan myös balttilaiseen kuurien heimoon; nimitystä käytettiin yleisesti kaikista Kuurinmaan asukkaista. Liiviläisten merkitystä heijastaa se, että koko Liivinmaa nimettiin keskiajalla heidän mukaansa.
Baltian alueella on liikkunut ihmisiä tiettävästi jo 13 000 vuotta sitten. DNA-tutkimukseen perustuvan, erittäin kiistellyn teorian mukaan alueella liikkui uralilaisia kieliä puhuvia kansoja jo 10 000 vuotta sitten. Osa tutkijoista katsoo, että uralilaista (suomalais-ugrilaista) kieltä puhuttiin Itämeren alueella aikaisintaan pronssikaudella. Alueen ensimmäiset asukkaat kuuluivat niin sanottuun peuranmetsästäjien kulttuuriin. He metsästivät peuroja ja muuttivat etelän ja pohjoisen välillä peurojen muuttoliikkeen mukaan. Peurat hävisivät Baltian alueelta noin 7500 eaa. Alueelta on löydetty vuosilta 4000–1500 eaa. peräisin olevaa neoliittiselle kivikaudelle tyypillistä keramiikkaa. Vuosina 2000–1500 eaa. alueelle levisi nuorakeraaminen kulttuuri, joka tunnetaan myös nimellä vasarakirveskulttuuri. Se sai nimensä tuon ajan hautauksista löydetyistä vasaran muotoisista kirveistä. Kuurinmaalla oli havaittavissa kaksi eri kulttuuria, etelässä indoeurooppalaisena pidetty nuorakeraaminen ja pohjoisessa kampakeraaminen kulttuuri, jota on usein pidetty suomalais-ugrilaisena.
Vuoden 1500 eaa. tienoilla alueelle alkoi saapua pronssisia tarve-esineitä ja koruja. Tällöin Väinäjoki erotti selvästi kaksi kulttuuriryhmittymää toisistaan. Pronssilöydökset Väinäjoen eteläpuolelta ovat runsaammat, sillä eteläosat saivat helposti pronssia vaihtamalla sitä meripihkaan, jota saatiin meripihkarannikolta. Vuosina 1000–600 eaa. Väinäjoen pohjoispuolelle syntyi uusi kulttuuri – erään teorian mukaan kyse oli uudesta suomalais-ugrilaisesta muuttoaallosta alueelle. Liivinmaan tuon ajan kansojen sijoittumisesta on vaikeaa saada tarkkaa tietoa, mutta yhtenä keinona on käytetty hautaustapojen tutkimusta. Pronssikaudella Etelä-Virossa ja Väinäjoen pohjoispuolella hautaukset tehtiin pääasiallisesti pohjois-eteläsuunnassa, kun taas Väinäjoen eteläpuolella ne tehtiin itä-länsisuunnassa. Pronssikaudella yleistyi myös vainajien polttohautaus. Kuitenkin etenkin sisämaassa vainajat haudattiin vielä pitkään maahan.
Rautakausi alkoi alueella 600–500 eaa. Ensimmäiset maininnat fenni- ja levonikansoista esiintyivät 100-luvulla Tacituksen ja Ptolemaioksen teoksissa. Ne eivät kuitenkaan liene viitanneet nykyisiin suomalaisiin tai liiviläisiin kansoihin. 500–600-luvuilla slaavit alkoivat työntyä silloisten itäbalttien alueelle ja baltit alkoivat siirtyä pohjoiseen: kuureja muutti pohjoisempaan Kuurinmaahan, seelit muuttivat syvemmälle nykyiseen Seloniaan ja latgallit muuttivat pidemmälle nykyiseen Latgaleen. 500 eaa.–700 jaa. alueella käytettiin kiviarkkuhautoja ja vainajat mahdollisesti poltettiin. Väinäjoki oli tärkeä kauppareitti, ja sen varrelta on useita bysanttilaisia ja saksalaisia rahalöytöjä. Viikingit tekivät retkiä Baltiaan ja verottivat sen asukkaita 700–1000-luvuilla. He eivät kuitenkaan koskaan vakiinnuttaneet asemaansa, vaikka heillä oli alueella lyhytaikaisia tukikohtia.Viimeistään 1000-luvulla Baltian heimot järjestäytyivät muinaismaakunniksi, ja liiviläisten asuinalueet olivat vakiintuneet 1100-luvun alkuun mennessä. Liiviläisiä muinaismaakuntia olivat Liivinmaalla Livones Veinalenses, Idumeja, Metsepole ja Toreida sekä Kuurinmaalla Venema ja Ventava. Pohjoisessa liiviläisten alueen on arvioitu rajoittuneen Salatsijoelle, idässä Lielvārden–Aizkrauklen linjalle ja etelässä Väinäjoelle. Pohjoisessa heidän naapureinaan olivat virolaiset, etelässä semgallit ja seelit ja idässä latgallit. Kuurinmaalla liiviläisiä asui Riianlahden itärannalla Kuurinmaan pohjoiskärkeen saakka ja sieltä edelleen Ventspilsin ja Liepājan puoliväliin saakka 40–50 km:n syvyydessä sisämaahan. Hajanaisemmin heitä asui Itämeren rannalla aina Memelin seuduille saakka. 1100-luvulla tanskalainen arkkipiispa Absalon kävi kastamassa kuureja ja rakensi Kuurinmaan pohjoiskärkeen kirkon, mutta käännytettyjen määrä oli luultavasti hyvin pieni. Nykyisin paikalla on Kolkan kylä, jonka liivinkielisen nimityksen Kūolka arvellaan tarkoittavan samaa kuin suomen sana kolkka. 1000-luvulta peräisin olevassa Adam Bremeniläisen kronikassa mainitaan Eesti, Kuurinmaa, vepsäläiset ja merjalaiset mutta ei liiviläisiä. 1100-luvulla Nestorin kronikassa mainitaan suomensukuinen heimo nimeltä libj, Henrik Lättiläinen taas käytti Liivinmaan kronikassa liiviläisistä nimitystä livones. Sama nimi mainitaan teoksessa Livonian kaikuja 1290-luvulta.
Kun saksalaiskauppiaat olivat vakiinnuttaneet asemansa Luoteis-Saksan–Gotlannin linjalla, he ryhtyivät valtaamaan markkinoita Baltiasta. Kauppiaat perustivat kauppatukikohdan Ykskyleen, ja heitä seurasivat lähetyssaarnaajat. Vuoden 1180 aikoihin paikalle saapui augustinolainen kuoriherra Meinhard Lyypekistä. Meinhard joutui pyytämään lupaa lähetystyölleen Väinäjoen liiviläisalueita muodollisesti hallinneelta Polotskin ruhtinaalta ja saikin sen. Vuoteen 1184 mennessä Ykskyleen oli gotlantilaisten muurarien avulla rakennettu kirkko ja kaksi kivilinnaa. Meinhardin vihki Liivinmaan ensimmäiseksi piispaksi vuonna 1187 Bremenin arkkipiispa Hartvig II. Piispan istuimeksi tuli Ykskyle. Meinhardin seuralainen Teoderik kastoi puolestaan Toreidan alueen liiviläisiä, joiden mukana kastettiin vuonna 1191 saksalaisten tuleva liittolainen Kauppo.Meinhardin kuoltua vuonna 1196 liiviläisten kerrottiin ”pesseen kasteensa pois Väinäjoessa”, minkä kuultuaan paavi antoi luvan lähettää alueelle ristiritareita. Kun Meinhardin seuraaja Bertold saapui Ykskyleen kesällä 1196, liiviläiset nousivat kapinaan, ja hän joutui palaamaan takaisin Saksaan. Meinhard tuli takaisin seuraavana keväänä mukanaan ristiritareita. Hän jätti laivansa Väinäjoen suulle ja eteni kohti Ykskyleä pysähtyen Holmen saarilinnoituksella, jonka liiviläiset olivat vallanneet. Bertold vaati liiviläisiä ottamaan kasteen uudestaan, mutta hänen sotajoukkonsa herättivät epäluuloa. Bertold lähti vetäytymään takaisin, koska hän ei olisi pystynyt valtaamaan linnaa ilman laivojaan. Liiviläiset seurasivat ja väijyttivät saksalaiset lähellä nykyistä Riikaa. Saksalaisten onnistui karkottaa hyökkääjät, mutta Bertoldin hevonen vauhkoontui ja juoksi keskelle pakenevia liiviläisiä, jolloin Ymaut-niminen liiviläissoturi lävisti hänen selkänsä keihäällä. Sen jälkeen liiviläiset karkottivat kaikki lähetystyöntekijät.
Bremenin arkkipiispa päätti tehostaa käännytystyötä ja valitsi vuonna 1199 uudeksi piispaksi sukulaisensa Albert von Buxhövdenin. Albert otti yhteyden paavi Innocentius III:een, joka kutsui bullallaan Saksin ja Westfalenin kristittyjä suojelemaan Liivinmaan kirkkoa. Liivinmaalle tehdyt ristiretket asetettiin samanveroisiksi kuin Roomaan tehdyt pyhiinvaellusretket. Saksalaiset kauppiaat antoivatkin Albertin käyttöön laivoja, ja keväällä 1200 Albert saapui ristiretkeläisten kanssa Väinäjoen suulle. Hän eteni jokea pitkin Ykskyleen mutta menetti samalla osan laivoistaan liiviläisten hyökkäyksissä. Albert neuvotteli rauhan paikallisten liiviläisten kanssa, joista osa kastettiin. Myöhemmin hän kutsui Väinäjoen ja Toreidan alueen liiviläisiä pitoihin, mutta sen sijaan heidät otettiin vangeiksi, kunnes he suostuivat luovuttamaan saksalaisille maata kauppatukikohdan ja sataman perustamista varten. Lisäksi heiltä vaadittiin 30 jalosyntyistä nuorukaista panttivangeiksi, jotka lähetettäisiin Saksaan ”oppimaan uskollisuutta saksalaisille”. Vaatimuksiin suostuttiin ja luovutetulle maalle perustettiin vuonna 1201 Riian kaupunki, jonne Albert siirsi piispanistuimen. Talvella 1202–1203 perustettiin Kalparitaristo siirtokunnan vakinaiseksi asevoimaksi.Kristinuskoon kääntynyt Kauppo teki matkan Roomaan paavin luokse vuonna 1202 ja palasi vuonna 1204. Tänä aikana hän oli menettänyt pakanallisten liiviläisten tuen. Liiviläiset kapinoivat Akon johdolla ja valloittivat Holmen saarilinnoituksen vuonna 1206, mutta Kauppoa tukeneet kristityt liiviläiset ja saksalaiset hyökkäsivät vielä samana vuonna linnaan ja surmasivat Akon. Kapinan jälkeen sotatoimet keskittyivät virolaisia vastaan, joiden kanssa käydyssä Matinpäivän taistelussa Kauppo kuoli. Liiviläisiltä vallatut alueet jaettiin piispan ja Kalparitariston kesken suhteessa 3:1.1200-luvun alussa myös Kuurinmaan baltit ja liiviläiset alkoivat hyökkäykset saksalaisia vastaan. Kuurit piirittivät Riikaa vuonna 1210 ja polttivat Väinäjoen suulla sijainneen luostarin vuonna 1228. Kalparitaristo teki vastahyökkäyksen talvella 1228-29, joka sattui olemaan myös paha nälkävuosi. Kuurilaiset suostuivat rauhansopimukseen, jonka mukaan heidän piti ottaa luokseen lähetyssaarnaajia ja luovuttaa 80 kiloa ruista auranalaa kohti. Vuonna 1230 kuurien kuningas Lammekinus, joka oli joidenkin tutkijoiden mukaan liiviläinen, tarjoutui ottamaan vastaan katolisen uskon, ehkä toivoen siten saavansa helpotusta nälänhätään. Balduin Alnalainen, joka oli väliaikaisesti Albertin seuraajana Riian arkkipiispana, suostuikin sopimukseen, mutta hänen välirikkonsa Kalparitariston kanssa johti ritariston hyökkäykseen Kuurinmaalle talvella vuonna 1231. Paavi asetti vuonna 1234 Wilhelm Modenalaisen epäsuosiossa olleen Balduinin tilalle. Kalparitariston hajottua tappiollisen Saulen taistelun jälkeen kuurilaiset kapinoivat ja surmasivat lähetyssaarnaajat. Tapahtuman jälkeen Saksalainen ritarikunta, johon Kalparitaristo sulautettiin, rakensi Kuldigaan linnan hallintoviranomaisten turvaksi. Ritarikunnan mestari Ditrich kokosi sotajoukon vuonna 1242 ja hyökkäsi Kuurinmaalle. Valloitus kesti kolme vuotta, kunnes kuurit suostuivat rauhaan vuonna 1245. Myöhemmin Kuurinmaakin jaettiin ritariston ja piispan kesken, mutta nyt 2/3 alueista meni ritarikunnalle ja 1/3 piispalle. Liiviläisten asuttama rannikkoalue päätyi pääosin piispalle. Kuurilaiset kapinoivat vielä vuonna 1260 mutta joutuivat antautumaan vuonna 1267.
Saksalaishallinnon aikana liiviläistenkin keskuuteen syntyi porvariston ja käsityöläisten yhteiskuntaluokat. Suurin osa talonpojista säilytti aluksi oikeutensa maihinsa, ja orjat ja rengit olivat lähinnä sotavankeja, rikollisia ja velkaantuneita. Orjuus lakkautettiin Baltiassa 1450-luvulla, mikä johti siihen, että läänitysherrat alkoivat teettää enemmän päivätöitä talonpojilla. 1400-luvulla säädettiin laki, jolla talonpojat sidottiin maihinsa ja heitä kiellettiin vaihtamasta työ- tai asuinpaikkaansa. Tämä käytäntö lakkautettiin vasta vuonna 1804. Saksalaisen ritarikunnan hajottua Puola-Liettua otti Liivinmaan haltuunsa vuonna 1559. Puolalaiset yrittivät juurruttaa uskonpuhdistuksen yhteydessä kadonnutta katolilaisuutta takaisin alueelle. Arkkipiispa Wilhelmin mukaan vuonna 1586 paikalliset liiviläiset ja latvialaiset kävivät kirkossa vain juhlapyhinä ja rukoilivat edelleen pakanallisia jumaliaan.
Ruotsin Kaarle IX aloitti sodan Puolaa vastaan vuonna 1600, ja saman vuoden syksyllä ruotsalaiset valloittivat Etelä-Viron ja piirittivät Riian kaupungin. Vuonna 1601 Kaarle IX antoi julistuksen, jonka mukaan Ruotsi halusi liittää koko Viron ja Liivinmaan Ruotsin yhteyteen. Samalla hän tuomitsi maaorjuuden ja vaati talonpoikia kohdeltavan Ruotsin lakien mukaan. Ruotsalaiset hävisivät kuitenkin puolalaisille Koknesessa vuonna 1601 ja vetäytyivät takaisin. Seuraavana talvena Liivinmaalle levisi rutto ja nälänhätä, ja Liivinmaan eri seurakunnissa väestöstä kuoli 25–90 %. Kaarle IX yritti vielä vallata Riian vuonna 1605, mutta epäonnistui. Viimeisestä tukikohdastaan Pärnusta ruotsalaiset ajettiin pois vuonna 1609. 1600-luvulla Liivinmaalla oli erään arvion mukaan noin 13 000 liiviläistä ja Kuurinmaalla noin 15 000.Kaarlen seuraaja Kustaa II Adolf hyökkäsi Liivinmaalle vuonna 1621 ja valloitti Riian saman vuoden syyskuussa. Seuraavana vuonna solmittiin välirauha, mutta sota jatkui taas vuonna 1625. Kun ruotsalaiset tekivät veronmaksutarkastuksen valloittamiensa alueiden talonpojille, kävi ilmi, että noin puolet maasta oli jätetty kesannolle. Vuonna 1629 solmittiin Altmarkin rauha, jonka mukaan Ruotsi sai pitää valtaamansa Liivinmaan. Ruotsi alkoi kohentaa paikallisia oloja ja perusti Riikaan kymnaasin, joka oli tarkoitettu ylimystön ohella myös porvareille ja talonpojille. Vuonna 1632 Tarton kymnaasi muutettiin yliopistoksi, jossa annettiin viron ja latvian kielen opetusta. Liivinkielen puhujia oli Liivinmaalla jo niin vähän, ettei liivinkielistä opetusta järjestetty. Thomas Hiärnen Liivinmaan kronikassa kerrotaan, että Riian ja Salatsin lähistöllä asui 1600-luvulla enää vähän liiviläisiä ja hekin siirtyvät käyttämään latvian kieltä.Rauhaa kesti vuoteen 1656, jolloin Venäjän tsaari hyökkäsi Riikaa vastaan. Venäjän joukkojen mukana Liivinmaalle levisi jälleen uusi ruttoepidemia. Rutto sai venäläiset vetäytymään, mutta samalla he tuhosivat suuren osan alueesta. Liettualaiset hyökkäsivät vuonna 1657, mutta he perääntyivät heti seuraavana vuonna. Ruotsi solmi rauhan Puolan ja Venäjän kanssa vuosina 1660–1661. Koska työvoima oli vähentynyt moisioiden alueella, maaorjuus laillistettiin Liivinmaalla vuonna 1671. Vuosien 1682–1683 maapäivillä kuningas Kaarle XI painosti maapäiviä peruuttamaan Liivinmaan läänitykset ja suurimmasta osasta alueen talonpoikia tuli kruunun tilojen alaisia. Talonpojat saivat myös oikeuden nostaa kanteita vouteja ja moisioherroja vastaan.
Monet uudistustoimet jäivät kesken vuonna 1700 alkaneen suuren Pohjan sodan takia. Venäläiset hyökkäsivät Liivinmaalle, mutta perääntyivät tappioiden jälkeen. Se tapahtui erityisen raa'asti, ja joukot tappoivat tai veivät Venäjälle 10 000 henkilöä. Venäläiset hyökkäsivät Liivinmaalle uudestaan vuonna 1705 ruotsalaisten joukkojen pääosan ollessa muualla. Koko Liivinmaa oli venäläisten hallussa vuoteen 1710 mennessä, ja Venäjän valta vahvistettiin Uudenkaupungin rauhassa vuonna 1721. Suuren Pohjan sodan aikana alueella oli riehunut myös rutto. Esimerkiksi Kuurinmaan liiviläisalueella erään seurakunnan 1 600 asukkaasta vain 100 jäi eloon.Kuurinmaan liiviläiset kuuluivat Kuurinmaan herttuakuntaan vuoteen 1795, jolloin Venäjän keisarikunta otti alueen haltuunsa. Vuonna 1859 syntyi liiviläisen Nika Schubergin johtamana kapina, kun Dundagan paroni vaati työvelvollisuutta ja rahavuokraa siitäkin huolimatta, että maaorjuus lakkautettiin Venäjällä. Venäjän sotaväki kukisti kapinan, ja siihen osallistuneet piestiin ja häädettiin mailtaan. Tilalle tuli latvialaisia, jolloin latvian kieli sai jalansijan siihen asti eristyksissä olleessa Kuurinmaan kärjessä.
Liivinmaan viimeisistä liiviläisistä ei ole tarkkaa tietoa; mahdollisesti viimeinen Liivinmaan liiviä puhunut henkilö oli Cēsisissä asunut Mahrz Sahrum. Huhuja viimeisistä Liivinmaan liiviläisistä liikkui kuitenkin myös hänen kuolemansa jälkeen. E. N. Setälä sai salatsilaiselta pastorilta tiedon, että viimeinen paikallinen liiviläinen oli kuollut vuonna 1868. Etsintä jatkui kuitenkin edelleen, ja Oskar Kallas arvioi viimeisen Liivinmaan liiviläisen kuolleen 1880-luvulla. Setälä sai vielä myöhemmin 1900-luvun alussa tiedon Salatsissa eläneestä miehestä, joka puhui tuntematonta kieltä. Osoittautui kuitenkin, että miehen puhuma kieli ei ollut liiviä, vaan jonkinlaista salakieltä. Lopulta Setälä ajoitti Liivinmaan liiviläisten häviämisen samoin kuin Kallas.Ensimmäisessä maailmansodassa suurin osa Liivinrannan liiviläisistä pakeni Saksan etenemisen tieltä venäläisten viranomaisten kehotuksesta. Liiviläisiä pakeni etenkin Viroon ja Latvian sisäosiin. Monet eivät koskaan palanneet vanhoille asuinseuduilleen, ja he sulautuivat paikalliseen väestöön. Palatessaan liiviläiset löysivät talonsa hajotettuina, sillä saksalaiset olivat käyttäneet niitä korsujen rakentamiseen. Esimerkiksi Miķeļtorniksen kylässä oli ehjänä vain viisi rakennusta.
Liiviläisten kansallinen herääminen tapahtui ensimmäisen maailmansodan jälkeen, kun Latvia itsenäistyi. Heräämiseen vaikuttivat voimakkaasti suomalaiset ja virolaiset heimoaatteen tukijat. Liiviläisten lippu ja kansallislaulu otettiin käyttöön, ja liivin kielen opetus alkoi. Kōrli Stalten kaltaiset henkilöt ryhtyivät julkaisemaan runoja ja muuta kirjallisuutta liivin kielellä. Monille Liivinrannan asukkaille tarjottiin koulutusta Suomessa ja Virossa, jotta alueelle saataisiin liivinkielisiä opettajia ja pappeja. Virossa liiviläisiä opiskeli Tartossa ja Suomessa Tuusulassa, Heinolassa ja Helsingissä. Liivin kieltä alettiin opettaa vapaaehtoisena aineena Liiviläisten seuran kustannuksella, joka taas sai rahoituksensa Suomesta ja Virosta. Tunnit pidettiin virallisten koulutuntien jälkeen, ja opettajia oli yhteensä kolme. Liivinkieliset jumalanpalvelukset aloitettiin 1930-luvulla, ja niitä piti aluksi suomalainen Helle Erviö. Liiviläisille haluttiin kuitenkin pappi heidän omasta joukostaan, joten Edgar Vaalgamaa lähetettiin Suomeen opiskelemaan. Hän ei kuitenkaan ehtinyt palata Liivinrannalle ennen toista maailmansotaa. Liivinkielisen Līvli-lehden julkaisu aloitettiin vuonna 1931. Lehteä rahoitettiin Suomesta, ja sitä jaettiin ilmaiseksi Liivinrannan kyliin. Lehti joutui kuitenkin pian Latvian viranomaisten sensuroinnin kohteeksi. Virolainen folkloristi Oskar Loorits arvosteli Latvian viranomaisten toimia, mikä johti hänen karkottamiseensa Latviasta ja Viron ja Latvian suhteiden viilentymiseen. Tapaus huomioitiin paitsi Viron, myös Suomen lehdistössä. Toinen konflikti liiviläisten ja latvialaisten välillä tapahtui, kun ”liiviläisten kuninkaaksi” itsensä julistanut Uldriķis Kāpbergs pidätettiin vuonna 1939. Hän kuoli samana vuonna sydänkohtaukseen vankilassa.Suomalaisilla heimoaktiiveilla oli oma roolinsa liivin kielen elvyttämisessä 1930-luvulla. Kouluneuvos Matti Pesosen aloitteesta käännettiin Uusi Testamentti liiviksi vuonna 1937 ja sitä jaettiin seuraavana vuonna Virossa.Liiviläisten asuttamasta rannikosta yritettiin tehdä oma kuntansa 1920-luvulla. Kunnan keskukseksi suunniteltiin Mazirben kylää. Tarkoitus oli edistää liiviläisten yhtenäisyyttä hallinnollisesti ja myös vaikeuttaa latvialaisten muuttoa alueelle. Latvian sisäministeriö hyväksyikin asian sillä ehdolla, että siitä järjestettäisiin kansanäänestys suunnitellun kunnan alueella. Äänestys toteutettiinkin ja suurin osa äänestäneistä kannatti hanketta, mutta kuntaa ei koskaan perustettu, sillä sisäministeri vaihtui ja uusi sisäministeri torjui ajatuksen. Vuonna 1935 Latviassa oli 994 liiviläistä, joista 507 eli silloisessa Dundagan ja 370 Ancen kunnassa, nykyisten Dundagan ja Ventspilsin kuntien alueilla. Loput 49 asuivat muualla Latviassa. Liiviläisiä oli 32 % perinteisten liiviläiskylien väestöstä, ja enemmistönä he olivat vain Lielirben kylässä.
1900-luvun alussa elossa oli enää tuhat liivin kieltä taitanutta henkilöä. Lopullisesti liiviläisen kulttuurin kehitys pysähtyi toiseen maailmansotaan, jonka aikana väestö väheni dramaattisesti pakkosiirtojen takia. Liivin kansa jäi sodassa kahden suurvallan armeijan jalkoihin, mikä oli liiviläisille eräänlainen viimeinen isku. Vaikka liiviläisiä oli vielä vuonna 1939 noin 2 000, toisen maailmansodan jälkeen vuonna 1948 heitä oli enää 500–600, ja vuoden 1959 väestönlaskennassa vain 185 ihmistä ilmoitti kansallisuudekseen liiviläisyyden. Sodan aikana liiviläiskylät jäivät Saksan pohjoisen armeijaryhmän muodostamaan Kuurinmaan mottiin. Saksalaiset evakuoivat osan asukkaista, ja osa pakeni veneillä Ruotsiin ja sieltä edelleen muualle.Neuvostovallan aikana perustettiin kalastuskolhooseja Ventspilsiin, Kolkaan ja Staldzeneen. Kolkassa kolhoosia johti liiviläinen Aleksandr Zvirgzdinš, ja siellä oli lisäksi kalanjalostamo, jonne monet liiviläiset menivät töihin. Kolkan kolhoosiin kuuluivat kaikki Liivinrannan kalastajakylät Sīkragsista itään. Sen länsipuolelle ei myönnetty kalastuslupia, koska lähistölle rakennettiin sotilastukikohtia. Näiden kylien asukkaat päätyivät pääasiassa Ventspilsiin ja muualle Latviaan. Vuodesta 1979 lähtien passeihin ei enää saanut merkitä kansallisuudekseen ”liiviläinen”.
Neuvostovallan loppuajoista ja Latvian uudesta itsenäistymisestä lähtien liiviläisen kulttuuriperinnön vaaliminen on taas voimistunut. Vuonna 1923 perustettu Liiviläisten liitto aloitti toimintansa uudelleen 1980-luvun lopulla, ja siinä on nykyisin noin 250 jäsentä. Vuonna 1991 Latviassa perustettiin liiviläiselle kulttuurille suojelualue nimeltä Līvõd Rānda (Liivinranta). Samana vuonna liiviläiset tunnustettiin taas omaksi kansallisuudekseen. Latviassa vuonna 2009 asuneiden 178 liiviläisen lisäksi Ukrainassa asui (vuoden 2001 väestönlaskennan mukaan) 235 ja Virossa (vuonna 2000) 5 liiviläistä. Latviassa oli vuoden 1995 tietojen mukaan eniten liiviläisiä Kolkassa (53), Ventspilsissä (43), Riiassa (41) ja Ugalessa (10). Lisäksi liiviläisiä tai heidän jälkeläisiään asuu ainakin Suomessa, Ruotsissa, Kanadassa ja Yhdysvalloissa. Latviassa liiviläisiä on arveltu tosiasiassa olevan enemmänkin kuin heitä on virallisesti rekisteröity. Liiviläisillä on oma edustajansa Latvian parlamentissa, ja liivin kieltä opetetaan muutamissa peruskouluissa Riiassa, Staicelessa, Dundagassa, Ventspilsissä ja Kolkassa.
Monet latvialaiset, joilla on liiviläisiä sukujuuria, ovat kiinnostuneet liiviläisestä taustastaan. Tästä kertoo esimerkiksi liiviläisten nuorisoleirien suosio ja liivin kielen opiskelijoiden kasvava määrä. Sellaiset järjestöt kuin Liiviläisten ystävät ry ja Liiviläisten kulttuurikeskus toimivat liiviläisen kulttuurin säilyttämiseksi.
Eesti Päevalehden uutisen mukaan viimeinen liiviläinen, joka oli oppinut liivin äidinkielenään osana katkeamatonta liiviläissukupolvien ketjua, oli Viktor Berthold. Hän oli syntynyt 1921, ja hänet haudattiin 28. helmikuuta 2009 Kolkan liiviläiskylässä Kuurinmaalla. Viimeinen liiviä äidinkielenään puhunut henkilö puolestaan oli Kanadassa asunut Grizelda Kristiņa, joka kuoli 103-vuotiaana vuonna 2013. Viimeinen Suomessa elänyt liiviläinen ja yksi viimeisistä liivinkielisistä oli Iitin kappalainen, rovasti Edgar Vaalgamaa (1912–2003).
Useimmat liiviläiset ovat jo pitkään olleet kaksikielisiä. He puhuivat liiviä ja latviaa, mutta monet osasivat myös viroa, koska heillä oli läheisiä kontakteja Saarenmaan asukkaiden kanssa. Latvian kieli saapui Liivinrannalle jo 1860-luvulla, kun liiviläiskapinan jälkeen alueelle tuli latvialaisia siirtolaisia. Vielä 1920- ja 1930-luvuilla oli muutamia yksikielisiä lapsia, mutta toisen maailmansodan jälkeen liivin kieli ei enää periytynyt sukupolvelta toiselle. Nykyisin liivin kielen isovanhemmiltaan oppineita on arviolta kymmenen. Lisäksi on vielä noin kymmenen kielen opetellutta kielentutkijaa ja viisi kielen itsenäisesti opiskellutta. Vielä useampi on osallistunut liiviläisille kesäleireille tai yliopistokursseille, ja he ymmärtävät kieltä mutta eivät pysty käyttämään sitä keskustelussa. Liivinkielistä opetusta saa kouluissa kymmenkunta lasta, joista suurin osa on etnisiä liiviläisiä. Liivinkielistä tekstiä pystyy lukemaan arviolta 50–60 henkilöä.Latvian kieltä käyttämään siirtyneet liiviläiset ovat vaikuttaneet latvian kielen liiviläismurteisiin, joita puhutaan sekä Kuurin- että Liivinmaalla. Näissä murteissa käytetään liivin kielen ääntämystapaa.
Kuten liiviläisten omankielisestä nimityksestäkin (rāndalist eli rantalaiset ja kalāmīed eli kalastajat) käy ilmi, on Kuurinmaan kärjen liiviläisten tärkein elinkeino ollut perinteisesti kalastus. Tärkeimpiä saaliskaloja olivat silakka, kampela, turska ja kilohaili. Perinteisen mallisesta kalastusveneestä käytettiin nimitystä lõja. Rantavesissä käytettiin ruuhta (lotja tai lod'a). Veneet tehtiin rannikolla yleisesti kasvavasta männystä. Kalastuksessa käytettiin lähinnä verkkoja ja rysiä aina 1850-luvulle saakka, jolloin ajoverkko tuli niiden tilalle. Kampelaa kalastettiin vada-nimisellä nuotalla. Turskaa pyydettiin pitkäsiimalla sekä Saksasta omaksutulla turskaongella (blèifis, saks. bleifisch). Kalastusveneiden kanssa työskentelevät liiviläiset menivät usein töihin valtamerilaivoille.
Kuurinmaan kärjen liiviläiset olivat vuodesta 1721, Venäjän vallan alusta, aina Latvian itsenäistymiseen asti Popen ja Dundagan suurtilojen vuokralaisina. Hiekkainen Kuurinmaan rannikko ei soveltunut erityisen hyvin maanviljelykseen, mutta sitä harjoitettiin silti. Tärkein viljelyskasvi oli peruna, jota myös myytiin muualle. Viljalajeista yleisimpiä olivat kaura, ohra ja ruis; vehnää viljeltiin erittäin harvoin. Liiviläisillä oli tapana lannoittaa peltonsa ruskolevällä, jota ajautui rannoille etenkin syystuulien mukana.
Kalastuksen ja maanviljelyn ohella harjoitettiin mehiläistenhoitoa, vaikka se oli enemmänkin luonnonvaraisten pesien ryöstelyä 1800-luvun lopulle saakka tai mehiläisten kasvatusta tarkoituksellisesti onteloiduissa puiden koloissa. Jo Henrik Lättiläisen Liivinmaan kronikassa kerrotaan, kuinka liiviläiset polttivat saksalaisten puolelle siirtyneen Kaupon talon ja tuhosivat hänen mesipuunsa. 1300-luvulta on maininta parista Riian lähistöllä asuneesta liiviläisestä, joilla oli yli 300 hunajapuuta. Riian kaupunki sai niiden tuotosta 25–50 % veroina, mikä tarkoitti 2 400 naulaa vuodessa. 1850-luvulla pönttöhoito yleistyi, mutta tapa hävisi 1900-luvun alkupuolella. Hunajaa käytettiin kotitalouksissa ruokiin ja mehiläisvahaa myytiin aikoinaan muualle Eurooppaan, jossa sitä käytettiin etenkin kynttilöihin. Lisäksi se oli niin arvokasta, että sitä käytettiin vielä keskiajalla maksuvälineenäkin.
Liiviläiset miehet alkoivat pukeutua jo varhain samoin kuin latvialaiset, mutta naisten asuissa säilyi jotain omaleimaisia piirteitä. 1700-luvulta on tietoja suuresta vaipasta, joka oli jonkinlainen suurhuivi. Tämänkaltaisia asusteita käytettiin Baltiassa ja Suomessa jo esihistoriallisella ajalla. Naisen pukuun kuului myös kapearaitainen hame, jonka raidat olivat punaisia ja mustia. Toinen käytetty hametyyppi oli lyhyt musta hame, jonka lievettä kiersi kolme tai neljä punaista raitaa. Suomessa tanu-nimisenä tunnettu edestä avoin lakki oli liivin kielessä kolm kabal mitš. Se koristeltiin takaa kirkkaanvärisillä kangasruusukkeilla ja lasihelmillä. Tanua käyttivät erityisesti naidut naiset. Sekä miehet että naiset käyttivät vanhakantaisia nahasta valmistettuja kurppos- ja virsujalkineita. Samanlaisia käyttivät virolaiset ja vironruotsalaiset. Myös käytössä olleet pajunkuorivirsut muistuttivat latvialaisten, liettualaisten ja valkovenäläisten käyttämiä virsuja.
Liiviläisten muinaisesta uskonnosta ei tiedetä juuri mitään, mutta luultavasti se on perustunut henkien palvontaan. Jumaluuksilla ei ollut muista itämerensuomalaisista kansoista poiketen erisnimiä, vaan ne olivat eri alojen jumaluuksia. Henrik Lättiläisen kronikassa kerrotaan, että liiviläiset pitivät peijaiset hautajaisten yhteydessä ja niissä laulettiin itkuvirsiä. Liiviläisten mytologia on saanut nykyisin tunnetun muotonsa kristinuskon aikana ja perustuu paljolti siihen. Ukkosella ja muilla sääilmiöillä on ollut suuri osuus liiviläisessä mytologiassa. Arkeologisten löytöjen perusteella tiedetään, että liiviläisillä oli tapana uhrata ruokaa ja muita hyödykkeitä, kuten tupakkaa ja vaatteita. Uhrauksia tehtiin uhrikivillä ja pyhien puiden luona, ja uhreja annettiin vielä kristinuskon aikanakin, etenkin juhannuksena. Liiviläiset kuuluivat useimmiten luterilaiseen kirkkoon, vaikka baptisteja ja ortodoksejakin on ollut. Luterilaisuus oli syntynyt uskonpuhdistuksessa Kuurinmaan herttuakunnassa 1500-luvulla. Baptistit olivat alun perin osa herrnhutilaista liikettä, mutta liikkeen jouduttua vainon kohteeksi herrnhutilaiset ryhtyivät kutsumaan itseään baptisteiksi. Kolkan kylässä oli muutama ortodoksinen perhe ja heillä oli myös oma kirkko. Ortodoksinen usko oli peräisin Venäjän vallan, Katariina II:n ajoilta.
Liiviläisiä kansanlauluja oli 1900-luvulla jäljellä enää vähän, ja niistäkin pääosa oli lainattu latvialaisilta. Liiviläisen musiikin nousu ajoittuu 1920- ja 1930-luvuille. Tärkeimpiä henkilöitä tällä saralla olivat ensimmäisen liiviläiskuoron perustanut Margarete Stalte ja Hilda Cerbaha-Griva, joka perusti ja johti useita laulukuoroja sekä kansanmusiikkiyhtyeitä. Cerbaha-Grivan kuoroja olivat muiden muassa Riiassa toiminut Līvlist (”Liiviläiset”) ja Ventspilsissä toiminut Kāndla (”Kantele”). Liiviläinen musiikki taantui toisen maailmansodan aikana ja elpyi vasta 1980-luvun lopussa. Musiikilla oli tuolloin suuri merkitys, sillä liiviläiseen kansanmusiikkiin kohdistunut kiinnostus levisi pian myös latvialaiseen kansanmusiikkiin ja loi näin pohjan latvialaisten kansalliselle heräämiselle. Nykyisin liiviläiskuoroista ovat edelleen toiminnassa Kāndla ja Līvlist. Kāndla esittää liiviläisen musiikin lisäksi myös virolaisia kansanlauluja. Līvlist on kahdesta kuorosta suurempi, sillä sen toimintaan on osallistunut noin 250 soittajaa ja laulajaa, ja se on esiintynyt myös Suomessa ja Virossa. Virolais-liiviläinen Tulli Lum -folk-rock-yhtye julkaisi vuonna 2000 Tulli Lum -nimisen albumin, joka sisältää 11 liivinkielistä laulua. Yhtyeen laulaja Julgi Stalte on yksi harvoista liivin kieltä sujuvasti puhuvista. Kielen hän oppi isoisältään Oskar Staltelta.
Liivinkielisen kirjallisuuden kulta-aika oli 1920- ja 1930-luvuilla. Matteuksen evankeliumi oli käännetty itä- ja länsiliiviksi vuosina 1863 ja 1880, ja Lauri Kettunen ja Oskar Loorits julkaisivat vuosina 1921–1926 muutamia liivinkielisiä lukukirjoja. Tärkeimpiä liiviläisiä kirjallisia vaikuttajia oli Kōrli Stalte, jonka töihin kuuluivat muun muassa Uuden Testamentin (Ūž testament) kääntäminen liiviksi sekä Liiviläisten laulut (Livõd lõlõd) -runokokoelma. Toinen vaikuttaja oli runoilija Petõr Damberg, joka teki myös oppikirjan nimeltä Lukukirja koulua ja kotia varten (Jemakiel lugdobrontoz skuol ja kuod pierast). Se oli käytetyin yhteensä viidestä 1930-luvulla julkaistusta liivinkielisestä oppikirjasta, mutta se joutui latvialaisten viranomaisten sensuroinnin kohteeksi, koska se koettiin liian kansallismieliseksi. Vuonna 1964 tunnettu esperantisti Ints Čače sekä liiviläiset Petõr Damberg ja Hilda Grīva kirjoittivat liivi-latvia-esperanto-sanakirjan, joka sisälsi liivinkielisten sanojen lisäksi noin 300 liivinkielistä runoa 32 kirjoittajalta. Kirja julkaistiin 1982. Teosta kuitenkin arvosteltiin runojen huonosta laadusta ja kielestä. Vuonna 1998 julkaistiin liivinkielisten runojen suurkokoelma Ma akūb sīnda vizzõ, tūrska, joka voitti Latviassa runouspalkintoja. Edgar Vaalgamaa julkaisi vuonna 2001 kirjan Valkoisen hiekan kansa, joka on yksi laajimmista liiviläisiä käsittelevistä teoksista.
Vaalgamaa, Edgar: Valkoisen hiekan kansa: Liiviläisten historiaa ja kulttuuria. Jälkisanat Valda Šuvcāne.  Jyväskylä: Atena, 2001. ISBN 951-796-235-5.    
Vilho Niitemaa: Baltian historia. täydentänyt Kalervo Hovi.  Helsinki: Kustannusosakeyhtiö Tammi, 1991. ISBN 951-30-9112-0.    
Marjo Mela ja Lembit Valba: Latvian historiaa ja kulttuuria.    Rozentāls-seura, 2005. ISBN 951-986-71-1-2.    
Toivo Vuorela: Suomensukuiset kansat.   Helsinki: Suomalaisen kirjallisuuden seura, 1960.     
Mauno Jokipii: Itämerensuomalaiset, Heimokansojen historiaa ja kohtaloita.    Atena Kustannus Oy, 1995. ISBN 951-9362-80-0.    
Taipale, Pentti. Salatun voiman mies. Matti Pesosen elämä ja toiminta. Herättäjä-Yhdistys r.y. Vaasa 1980. ISBN 951-9013-92-X nid.

Lilla Essingen on saari ja kaupunginosa Tukholmassa. Se sijaitsee Mälarenissa Kungsholmenin ja Stora Essingen saarien välissä. Saaren pinta-ala on 23 hehtaaria. Kaupunginosa perustettiin vuonna 1926, ja sen asukasluku on 3567 (2004). Lilla Essingen kuuluu Kungsholmenin kaupunginosa-alueeseen. Vuonna 1966 rakennettu Essingeleden, joka on osa E4-tietä, kulkee Lilla ja Stora Essingenien yli.
Lina Nilsson (s. 17. kesäkuuta 1987 Ystad) on ruotsalainen jalkapalloilija, pelipaikaltaan puolustaja. Hän on kesäkuun 2015 loppuun mennessä  pelannut Ruotsin maajoukkueessa 74 maaottelua ja tehnyt niissä kolme maalia.
Nilsson esiintyi ensimmäisen kerran Ruotsin naisten maajoukkueessa heinäkuussa 2009. Hän saavutti MM-pronssia 2011 mutta pääsi MM-turnauksessa kentälle vain yhdessä ottelussa viime minuuttien vaihtopelaajana. Vuoden 2015 MM-kilpailuissa hän pelasi Ruotsin kaikissa neljässä ottelussa ja niistä kolmessa avauskokoonpanossa. Vuoden 2012 olympialaisissa Nilsson pelasi kolme ottelua, joista kahdessa täydet minuutit. Vuoden 2009 EM-kilpailuissa hän pääsi kentälle kahdessa ottelussa vaihtopelaajana. Vuoden 2013 EM-kilpailuissa hän pelasi yhden alkulohko-ottelun kokonaan ja pääsi yhdessä vaihtopelaajana kentälle.
Nilsson edustaa kotimaassaan FC Rosengårdia (entinen LdB FC Malmö). Hänen kasvattajaseuransa on IFK Ystad ja hän on edustanut myös IK Pandoraa ja Sjöbo IF:ää.

Linkebeek on kunta Vlaams-Brabantin maakunnassa Flanderissa Belgiassa. Kunta kuuluu Halle-Vilvoorden arrondissementtiin. 1. tammikuuta 2008 Linkebeekissä oli 4 721 asukasta ja väestötiheys oli 1 138 asukasta neliökilometrillä. Pinta-alaa kunnalla on 4,15 km². Kunnan pormestari on Eric De Bruycker.
Linkebeek sijaitsee Brysselin pääkaupunkialueen rajalla ja maan pääkaupunkiin Brysseliin on kunnasta matkaa noin kahdeksan kilometriä.
Virallinen kieli Linkebeekissä, kuten koko Flanderissa, on hollanti. Kunnan asukkaista kuitenkin yli 80 prosenttia on ranskankielisiä. Näin ollen esimerkiksi kaikki kunnanvaltuuston asiat kuuluisi hoitaa hollannin kielellä. Pormestari Thiéry on kuitenkin antanut valtuutettujen käyttää hollannin lisäksi ranskaa. Tämä on liikaa hollanninkielisille aktivisteille ja he ovatkin töhrineet pormestarin autoa ja taloa iskulauseilla sekä hakaristeillä.
 Kuvia tai muita tiedostoja aiheesta Linkebeek Wikimedia CommonsissaKunnan virallinen kotisivu (hollanniksi) (ranskaksi)
Linkin Park on yhdysvaltalainen vaihtoehtorockia soittava yhtye Agoura Hillsistä, Kaliforniasta. Vuonna 1996 perustetun yhtyeen albumeja on myyty vuodesta 1996 lähtien maailmanlaajuisesti 70 miljoonaa kappaletta ja Suomessa lähes 160 000 kappaletta. Yhtye on voittanut kaksi Grammy-palkintoa. Linkin Park on julkaissut kuusi studioalbumia: Hybrid Theoryn vuonna 2000, Meteoran vuonna 2003, Minutes to Midnightin vuonna 2007, A Thousand Sunsin vuonna 2010, Living Thingsin vuonna 2012 ja The Hunting Partyn vuonna 2014. Yhtyeen seitsemäs studioalbumi, One More Light, julkaistiin toukokuussa 2017.
Linkin Parkin musiikkityyli on vaihdellut vuosien varrella. Ensimmäisten albumien aikaan tyyli oli lähinnä nu metalia ja rapcorea, kolmas albumi puolestaan on enemmänkin kevyempää alternative rockia. Neljännellä albumilla yhtye jatkoi tällä tyylillä vielä pidemmälle. Albumi sisältää rockia, hip hopia, akustista, elektronista ja skrätsäystä.
Vuonna 1996 MC Mike Shinoda ja kitaristi Brad Delson valmistuivat Agoura High Schoolista, ja alkoivat soittaa yhdessä ystävänsä rumpali Rob Bourdonin kanssa SuperXero-nimisessä yhtyeessä. Delson tapasi myöhemmin opiskellessaan Kalifornian yliopistossa basisti David Farrellin. Shinoda puolestaan tapasi Joe Hahnin opiskellessaan piirtämistä Art Center College of Design -nimisessä koulussa. Kun Farrell ja Hahn myöhemmin liittyivät SuperXeroon, lyhennettiin nimi muotoon Xero. Myöhemmin yhtyeeseen liittyi laulajaksi Mark Wakefield. Tällöin yhtye nauhoitti ensimmäisen demonsa kasetille. Pian Wakefield kuitenkin lähti yhtyeestä, ja hänestä tuli Taprootin manageri.Wakefieldin lähdettyä yhtye alkoi etsiä uutta laulajaa. Shinoda ja Delson lähettivät nauhoittamansa instrumentaalikasetin arizonalaiselle Chester Benningtonille, joka oli toiminut eri yhtyeissä jo 16-vuotiaasta asti. Chester nauhoitti kasetille lauluaan ja soitti sen puhelimitse Shinodalle. Yhtye ällistyi Benningtonin laulutaidoista ja otti hänet mukaan yhtyeeseen. Samoihin aikoihin yhtyeen nimi vaihtui Hybrid Theoryksi. Yhtye julkaisi ensimmäisen EP:nsä, Hybrid Theory EP:n, vuoden 1999 puolivälissä. Sitä painettiin vain 1 000 kappaletta. Levy oli itse tuotettu omakustanne.
Yhtye teki vuonna 1999 Warner Brosin kanssa levytyssopimuksen. Nimeä jouduttiin vaihtamaan vielä kerran, tällä kertaa Hybrid-nimisen brittiyhtyeen takia. Uutta nimeä pohdittiin pitkään, kunnes Bennington ehdotti nimeä Lincoln Park. Bennington ajoi joka päivä töihin mennessään kyseisen paikan ohitse. Yhtye ehti toimia nimellä vähän aikaa, mutta kun alettiin tehdä kotisivuja, ilmeni että verkkotunnus lincolnpark.com oli jo varattu. Näin yhtye päätti muokata nimensä muotoon Linkin Park.
Lokakuussa vuonna 2000 Linkin Park julkaisi debyyttialbuminsa Hybrid Theoryn, joka oli nauhoitettu ilman basisti Dave Farrellia, joka ei muiden projektiensa vuoksi ehtinyt mukaan äänittämään albumia. Albumin tuottamisesta vastasi Don Gilmore Albumia on myyty maailmanlaajuisesti yli 24 miljoonaa kappaletta, pelkästään Yhdysvalloissa 10 miljoonaa. Suomessa albumia on myyty 62 500 kappaletta eli tuplaplatinaa. Hybrid Theory on maailman 21. myydyin debyyttialbumi ja myydyin niin sanottu nu metal -genren albumi. Siitä tuli julkaisuvuotensa myydyin albumi Yhdysvalloissa. Albumi sijoittui Billboard 200 -listan kakkossijalle ja saavutti hyviä listasijoituksia ympäri maailmaa. Hybrid Theorylta julkaistiin neljä singleä: "One Step Closer", "Crawling", "Papercut" ja "In the End". "Crawling"-kappale sai Yhdysvalloissa Grammy-palkinnon kategoriassa Best Hard Rock Performance. Albumin singlejä on voinut kuulla myös elokuvissa Dracula 2000, Little Nicky ja Valentine.Linkin Park perusti oman kiertueen nimeltä Projekt Revolution, jolla vieraili monia suosittuja yhtyeitä, kuten Cypress Hill, Adema ja Snoop Dogg. Reilun vuoden aikana Linkin Park oli esiintynyt yli 320 konsertissa. Yhtye kuvasi materiaalia keikoilta ensimmäiselle DVD-julkaisulleen, Frat Party at the Pankake Festival, joka julkaistiin marraskuussa 2001.
Heinäkuussa 2002 Linkin Park julkaisi ensimmäisen remix-albuminsa, Reanimationin. Se sisältää remix-versiot kaikista Hybrid Theoryn kappaleista, vuonna 2001 äänitetystä kappaleesta ”My December” ja Hybrid Theory EP:n vitosraidasta, ”High Voltagesta”. Projektin tuottaja oli Mike Shinoda ja levyllä esiintyy monia vierailevia artisteja, kuten Black Thought (The Roots), Aaron Lewis (Staind) ja Jonathan Davis (Korn). Albumilta julkaistiin singlenä ”Points of Authority” -kappaleen uudelleenmiksaus nimeltään ”Pts.OF.Athrty”. Albumia myytiin debyyttiviikolla noin 270 000 kappaletta.
Linkin Park julkaisi toisen studioalbuminsa Meteoran maaliskuussa 2003. Meteoran musiikki on nu metalia, kuten aiemmankin albumin. Albumi nousi heti listojen kärkeen niin Yhdysvalloissa kuin Britanniassakin. Meteoraa myytiin yli 800 000 kopiota ensimmäisellä viikolla, mikä oli ennätysmäisen korkea luku. Albumia on myyty maailmanlaajuisesti 11 miljoonaa kappaletta, joista noin puolet Yhdysvalloissa. Albumilta julkaistiin viisi singleä, joihin julkaistiin myös musiikkivideot: ”Somewhere I Belong”, ”Faint”, ”Numb”, ”From the Inside” ja ”Breaking the Habit”. Kappale ”Lying from You” julkaistiin vain radiosinglenä.
Albumin hyvän suosion myötä yhtye järjesti toisen kerran Projekt Revolution -kiertueen, jossa olivat mukana mm. Mudvayne, Xzibit ja Jurassic 5. Metallica kutsui Linkin Parkin soittamaan Summer Sanitarium Tourille vuonna 2003, jossa oli mukana myös Limp Bizkit, Mudvayne ja Deftones. Marraskuussa 2003 yhtye julkaisi live-dvd:n/cd:n Live in Texas. Se kuvattiin kahtena päivänä Texasin Dallasissa ja Houstonissa. Ne on leikattu yhtenäiseksi, joten yhtye piti kummassakin konsertissa samoja vaatteita. DVD:llä on seitsemäntoista kappaletta ja CD:llä kaksitoista. Alkuvuodesta 2004 Linkin Park aloitti maailmankiertueen nimeltä Meteora World Tour, jolla olivat mukana myös Hoobastank, P.O.D. ja Story of the Year.
Meteora keräsi paljon palkintoja ja kunnianosoituksia. Yhtye palkittiin MTV Video Music Awardseissa parhaasta rock-videosta (”Somewhere I Belong”) ja katsojien valinta -palkinnon se sai kappaleesta ”Breaking the Habit”. Linkin Park sai myös merkittävän tunnustuksen vuoden 2004 Radio Music Awardseissa, kun se palkittiin Vuoden yhtye ja Vuoden laulu (”Numb”) -palkinnoilla. Vaikka Meteora ei ollut läheskään yhtä menestynyt kuin Hybrid Theory, se oli kolmanneksi myydyin albumi Yhdysvalloissa vuonna 2003.
Meteoran menestyksen jälkeen yhtye lykkäsi uuden studioalbumin tekemistä muutamalla vuodella. Bennington esiintyi DJ Lethalin kappaleella "State of the Art" ja muut työskentelivät Dead By Sunrisen kanssa, paitsi Mike Shinoda, joka teki remix-version ”Enjoy The Silence” -kappaleesta, ja se julkaistiin Depeche Moden kokoelmalevyllä Remixes 81-04.Vuoden 2004 lopulla yhtye julkaisi yhdessä räppäri Jay-Z:n kanssa Collision Course -nimisen lyhytalbumin, joka sisältää yhteensovituksia räppärin ja Linkin Parkin kappaleista. Albumilta julkaistu single Numb/Encore voitti Grammy-palkinnon kategoriassa Best Rap/Sung Collaboration. Albumi pääsi myös hyville listasijoituksille.
Shinoda perusti sivuprojektinaan uuden yhtyeen, Fort Minorin. Jay-Z:n tuella Fort Minor julkaisi debyyttialbuminsa The Rising Tied, joka sai kriitikoilta kehuja.Linkin Park osallistui myös lukuisiin hyväntekeväisyystapahtumiin. Erityisesti yhtye keräsi rahaa Hurrikaani Charleyn (2004) ja Hurrikaani Katrinan (2005) uhreille. Yhtye lahjoitti 75 000 dollaria Special Operations Warrior Foundationiolle maaliskuussa 2004. He auttoivat myös Intian valtameren maanjäristyksen uhreja vuonna 2004 järjestämällä useita hyväntekeväisyyskonsertteja ja perustamalla uuden rahaston nimeltä "Music for Relief". Yhtye osallistui Live 8-hyväntekeväisyyskonserttiin, joka perustettiin maailmanlaajuisen tietoisuuden lisäämiseksi.
Yhtye palasi levyttämään uutta albumia studioon vuonna 2006. Albumin tuottajaksi yhtye valitsi Rick Rubinin yhdessä Mike Shinodan kanssa. Linkin Parkin kolmas studioalbumi, Minutes to Midnight julkaistiin Yhdysvalloissa 15. toukokuuta 2007 ja Suomessa 16. toukokuuta. Albumin nimi julkistettiin 6. maaliskuuta ja samalla lähti Linkin Parkin virallisilla kotisivuilla laskuri laskemaan minuutteja albumin ilmestymiseen. Samalla yhtye julkaisi uuden logon. Suomessa albumi debytoi virallisen albumilistan ensimmäisellä sijalla, kuten myös noin 30 muussa maassa mukaan lukien Yhdysvallat ja Iso-Britannia.
Linkin Parkin soittama musiikki muuttui tällä albumilla merkittävästi edellisiin albumeihin verrattuna. Kun kaksi aiempaa albumia ovat tyyliltään niin sanottua "nu-metalia", edustaa Minutes To Midnight lähinnä vaihtoehtorockia ja siihen sekoitettua punk-tyyliä. Shinodan räppäystä on vähennetty huomattavasti, ja Bennington laulaa rauhallisemmin ja pehmeämmin kuin aikaisemmin. Albumi on kriitikoiden arvosteluissa kiistelty: osa pitää vanhaa tyyliä parempana, osa uutta. Kiistellyistä mielipiteistä huolimatta levyä on myyty jo monta miljoonaa kappaletta ja se on saavuttanut kultaa tai platinaa huomattavan monessa maassa. Tähän mennessä albumia on myyty maailmanlaajuisesti yli kahdeksan miljoonaa kappaletta. Singleiksi musiikkivideoiden kanssa albumin 12 raidasta julkaistiin seuraavat viisi kappaletta: ”What I've Done”, ”Bleed It Out”, ”Shadow of the Day”, ”Given Up” ja ”Leave Out All the Rest”. Ensimmäinen single ”What I've Done” julkaistiin 2. huhtikuuta 2007, ja se sisältyy myös Transformers -elokuvan soundtrackille. Myöhemmin samana vuonna yhtye voitti American Music Awardeissa palkinnon "Favorite Alternative Artist". Linkin Park esiintyy Busta Rhymesin kappaleella ”We Made It”, joka julkaistiin 29. huhtikuuta 2008.Linkin Parkin live-esiintymisiin kuuluivat muun muassa Live Earth Japanissa 7. heinäkuuta 2007. Yhtye valmistautui matkailuun heidän neljännelle Projekt Revolution -kiertueelle. Linkin Park kävi vuonna 2008 ensimmäistä kertaa Suomessa, Seinäjoen Provinssirockissa 13. kesäkuuta. Linkin Park julkaisi live CD/DVD:n 25. marraskuuta 2008, jonka nimi on "Road to Revolution: Live at Milton Keynes".
Lokakuussa 2008 Mike Shinoda kirjoitti blogissaan, että hän, Phoenix ja Hahn ovat aloittaneet uusien kappaleiden kirjoittamisen Hahnin kotona, ja äänitykset alkavat lähiaikoina. Chester Bennington kertoi, että uusi albumi tulee olemaan konseptialbumi. Joulukuussa 2008 Digidesign antoi yhtyeelle mahdollisuuden kokeilla uutta Pro Tools 8 -ohjelmaa. Kokeilun tuloksena Shinoda ja Bourdon tekivät instrumentaali-kappaleen nimeltä ”Lockjaw”.
18. toukokuuta 2009 Linkin Park julkaisi singlen ”New Divide”, joka tehtiin Transformers: Kaatuneiden kosto -elokuvaan. Yhtyeen sivuilla oli samanlainen laskuri biisin julkaisemiseen, kuten he olivat aikoinaan tehneet albumin Minutes to Midnight kanssa. Single nousi kahdessa päivässä iTunesin top 10 -listan kärkisijoille. Musiikkivideon kappaleeseen ohjasi Joe Hahn, ja se julkaistiin 12. kesäkuuta.
Toukokuussa 2009 Linkin Park ilmoitti, että yhtyeen uusi studioalbumi ilmestyy vuonna 2010 ja myös sen tuottamisesta vastaa Rick Rubin. Mike Shinodan antamassa haastattelussa tähti kertoi, että uusi albumi ilmestynee vuoden 2010 ensimmäisellä puoliskolla.Heinäkuussa 2009 Linkin Park oli Sonisphere-festivaaleilla pitkin Eurooppaa. 25. heinäkuuta 2009 Linkin Park esiintyi Porin Sonisphere-festivaaleilla.
19. tammikuuta 2010 Linkin Park julkaisi uuden kappaleen nimeltä ”Not Alone”, joka sisältyy Music for Relief -järjestön Download to Donate -kokoelmalle, joka auttaa tukemaan Haitin maanjäristyksen uhreja. 10. helmikuuta 2010 Linkin Park julkaisi kappaleesta musiikkivideon omilla kotisivuillaan. Tämän jälkeen yhtye julkaisi 26. huhtikuuta iPod touchille, iPadille ja iPhonelle "8-Bit Rebellion"-nimisen pelin, joka sisälsi uuden kappaleen ”Blackbirds”. Kappale avautuu, kun peli on päästy läpi. Mike Shinoda on myös kertonut, että peliin päivitetään sisältöä ajan mittaan.6. kesäkuuta yhtye ilmoitti, että heidän uusin albuminsa olisi lähes valmis ja julkisti aloittavansa kiertueen loppuvuodesta 2010. Kiertue alkoi Los Angelesista, Kaliforniasta 7. syyskuuta. 12. kesäkuuta Mike Shinoda paljasti, että Linkin Park on melkein saanut päätökseen albumin viimeistelyn, joka sisältää kappalelistan, albumin nimen ja albumin kannen. 1. heinäkuuta 2010 Australian Music Network -lehti kertoi, että uusi albumi julkaistaan syyskuussa 2010. 8. heinäkuuta 2010 Linkin Park virallisesti ilmoitti kotisivuillaan, että uusi albumi A Thousand Suns julkaistaan 14. syyskuuta.
Albumin ensimmäinen single, ”The Catalyst” julkaistiin 2. elokuuta. Yhtye esitti kappaleen ensimmäistä kertaa yleisön edessä 12. syyskuuta MTV Video Music Awardseissa. Toinen single, ”Waiting for the End” julkaistiin 5. lokakuuta 2010. ”Burning in the Skies” julkaistiin kolmantena virallisena singlenä A Thousand Suns -albumilta 21. maaliskuuta 2011.Maaliskuussa 2011 Linkin Park osallistui Sendain maanjäristyksen uhrien auttamiseen myymällä Mike Shinodan suunnittelemia t-paitoja. Lisäksi yhtye julkaisi uuden instrumentaalisen kappaleen, nimeltään ”Issho Ni”, joka sisältyi Music for Relief -järjestön uudelle kokoelmalle, Download to Donate: Tsunami Relief Japan. 13. huhtikuuta 2011 Shinoda vahvisti, että albumin neljäs single tulee olemaan ”Iridescent”. Kappale sisältyy myös Transformers: Kuun pimeä puoli -elokuvan soundtrackille.Linkin Parkin A Thousand Suns World Tour -kiertue saapui Helsinkiin 16. kesäkuuta 2011.
Linkin Parkin laulaja Chester Bennington ilmoitti suomalaisen Voicen haastattelussa maaliskuussa 2011, että yhtye aikoo aloittaa uuden albumin työstämisen kyseisellä viikolla. Kesäkuussa 2011 Bennington paljasti Kerrang!-lehden haastattelussa, että he ovat tehneet uutta albumia jo parin kuukauden ajan, ja että uusi albumi tulee varmasti jakamaan mielipiteitä. Heinäkuussa Rolling Stone -lehden haastattelussa Bennington kertoi, että he ovat tehneet jo paljon uusia kappaleita, ja hän olisi "järkyttynyt" mikäli uusi albumi ei tulisi ulos vuonna 2012. Hän kertoi myös, että yhtyeen uusi tavoite on tehdä uusi albumi aina 18 kuukauden välein.Maaliskuussa Bennington kertoi Kerrang!-lehdelle yhtyeen palaavan juurilleen, tekemällä albumin, joka sisältää aiempaa albumia enemmän kitaransoittoa, isoja kertosäkeitä ja raskaampia elektrosoundeja kuulostamatta liikaa metallilta. Maaliskuun lopussa Mike Shinoda vahvisti yhtyeen kuvaavan musiikkivideota ”Burn It Down” -kappaleeseen, joka tulee olemaan uuden albumin ensimmäinen single. Single julkaistiin 16. huhtikuuta 2012.15. huhtikuuta Mike Shinoda kertoi blogissaan albumin nimen olevan Living Things, ja sen tulevan ennakkotilaukseen yhtyeen nettisivujen kautta seuraavana päivänä. 24. toukokuuta yhtyeen kappale ”Lies Greed Misery” sai ensi-soittonsa BBC Radio 1:llä osana Linkin Parkin järjestämää "scavenger huntia". ”Lies Greed Misery” -kappale kuullaan myös Medal of Honor: Warfighter -pelin trailerissa. Myös ”Castle of Glass” -kappale kuullaan pelissä. Albumin viimeinen kappale, ”Powerless”, soi Abraham Lincoln: Vampire Hunter -elokuvan lopputekstien aikana.Suomessa Radio Rockin kotisivuilla albumia pystyi kuuntelemaan ennakkoon viikkoa ennen virallista julkaisua. Living Things debytoi Yhdysvalloissa Billboard 200 -listan ykkösenä, 223 000 kappaleen myyntimäärällä Nielsen SoundScanin mukaan. Albumi debytoi ykkössijalla myös muun muassa Britanniassa sekä Suomessa.
19. toukokuuta 2013 Benningtonin ilmoitettiin olevan Stone Temple Pilotsin uusi laulaja. Hän kuitenkin keskittyy jatkossakin enemmän Linkin Parkiin. 10. elokuuta Linkin Park esitti Steve Aokin kanssa tekemänsä kappaleen ”A Light That Never Comes” ensimmäistä kertaa Tokion Summer Sonic -festivaaleilla. Mike Shinoda kertoi Twitterissä, että kappale ei tule Linkin Parkin seuraavalle studioalbumille eikä myöskään digitaaliseen lataukseen. Elokuussa Chester Bennington kertoi Linkin Parkin tekevän parhaillaan soundtrackia tulevaan Joe Hahnin ohjaamaan Mall-elokuvaan. Syyskuussa yhtye julkaisi Facebookissa LP Recharge -nimisen pelin, jota pelaamalla on mahdollista kuulla ”A Light That Never Comes” -kappale. Kappale sisältyy myös Linkin Parkin 29. lokakuuta 2013 julkaistulle Recharged-nimiselle remix-albumille, joka sisältää uudelleentulkintoja yhtyeen vuonna 2012 julkaistulta Living Things -albumilta.
Lokakuussa 2013 Shinoda kertoi yhtyeen työskentelevän kuudennen studioalbuminsa kanssa ja yrittävänsä saada sen valmiiksi vuonna 2014. Helmikuussa 2014 Shinoda paljasti albumin julkaisuajankohdaksi kesän 2014. 6. maaliskuuta yhtye julkaisi heidän ensimmäisen singlensä, ”Guilty All the Same”, tulevalta albumiltaan. Seuraavana päivänä se julkaistiin digitaalisesti yhtyeen ensimmäisenä singlenä tulevalta albumilta. Albumin nimeksi julkistettiin virallisesti The Hunting Party 9. huhtikuuta 2014. Albumin toisena singlenä julkaistaan 5. toukokuuta Until It’s Gone. 8. kesäkuuta yhtyeen kappale ”Final Masquerade” julkaistiin MTV:n kotisivuilla ja siitä tuli albumin kolmas singlejulkaisu. The Hunting Party -albumi julkaistiin 13. kesäkuuta 2014. Albumilla vierailevat muusikot Rakim, Page Hamilton Helmet-yhtyeestä, Tom Morello Rage Against the Machine -yhtyeestä ja Daron Malakian System of a Downista.Marraskuussa 2014 Linkin Park valittiin parhaaksi rock-yhtyeeksi MTV Europe Music Awardseissa. Yhtye teki Steve Aokin kanssa kappaleen ”Horizons”, joka julkaistiin Aokin Neon Future II -albumilla. Kappaleen tekeminen alkoi jo vuonna 2012. Linkin Park esiintyi Jämsässä 31. elokuuta 2015 osana The Hunting Party Tour -kiertuetta.
Linkin Park aloitti seitsemännen studioalbuminsa nauhoitukset loppuvuodesta 2015, jolloin Mike Shinoda kertoi NME:lle, ettei tiedä vielä miltä se tulee kuulostamaan, mutta ei ainakaan samalta kuin The Hunting Party. Tammikuussa 2016 yhtye julkaisi Facebook-sivuillaan tekstin ”takaisin töihin tällä viikolla” sekä sen yhteydessä kuvan Chester Benningtonista laulamassa. Helmikuussa 2017 Linkin Park julkaisi sosiaalisen median tileillään promovideoita, joissa Shinoda ja Bennington työskentelivät uuden albumin parissa. Shinoda kertoi yhtyeen seuraavan uutta toimintatapaa albumin tuottamisessa. Brad Delson tarkensi, että he ovat tehneet niin monta äänitettä, että heille on selvää kuinka tehdä äänite, ja he eivät halunneet mennä helpointa tietä tällä kertaa. Albumin ensimmäisenä singlenä julkaistiin kappale ”Heavy” 16. helmikuuta 2017. Sillä vierailee poplaulaja Kiiara. Albumi julkaistiin 19. toukokuuta 2017. Yhtyeen solisti Chester Bennington kuoli 20. heinäkuuta 2017 41-vuotiaana tehtyään itsemurhan hirttäytymällä. Tapauksen johdosta yhtye peruutti One More Light -kiertueensa Pohjois-Amerikassa.
Linkin Parkin tyyli on vaihdellut vuosien mittaan. Yhtyeen albumit Hybrid Theory ja Meteora ovat yhdistelmä alternative metalia, nu metalia ja rap rockia, jossa on vaikutteita ja elementtejä hip hopista, alternative rockista ja electronicasta. Rolling Stone kuvaili kappaletta ”Breaking the Habit” "riskialttiiksi ja kauniiksi taiteeksi".Minutes to Midnight -albumilla yhtye kokeili vakiintuneita ääniä ja monipuolisemmin tyylejä. Albumi ei enää muistuta nu metalia, vaan enemmänkin punkia ja alternative rockia. Vain kaksi albumin kappaletta sisältää räppiä, joten sen sisältöä voidaan pitää pääosin alternative rockina. Tämä on merkittävä lasku verrattuna aiempien albumien rap-osuuksiin.
Chester Benningtonin ja Mike Shinodan välinen vuorovaikutus lauluissa on tärkeä osa Linkin Parkin musiikkia. Bennington on yleensä päälaulaja ja Shinoda laulaa taustoja tai räppää kappaleissa. Linkin Parkin kolmannella albumilla, Minutes to Midnight, Shinoda laulaa kokonaan kappaleet ”In Between”, ”Hands Held High” ja albumin bonuskappaleen ”No Roads Left”. A Thousand Suns -albumin ensimmäisellä singlellä, ”The Catalyst”, molemmat laulavat. Mike Shinoda totesi, että hän ja muut yhtyeen jäsenet ovat saaneet albumille vaikutteita Public Enemysta ja Chuck D:stä. Albumi sisältää rockia, hip hopia, akustista, elektronista ja skrätsäystä.
Kaksi Linkin Parkin jäsenistä ovat tehneet Linkin Parkin ohella myös soolouraa. Mike Shinoda Fort Minorin kanssa ja Chester Bennington Dead By Sunrisen kanssa. Fort Minor julkaisi vuonna 2005 varsin hip hop -täytteisen esikoisalbumin nimeltään The Rising Tied. Benningtonin soololevy piti julkaista vuonna 2007, mutta se sai väistyä, kun Linkin Park alkoikin työstää Minutes to Midnight -albumiaan. Chester Benningtonin luotsaama Dead By Sunrise julkaisi Out of Ashes -nimisen albumin lopulta vuonna 2009.
Linkin Park on voittanut monia eri musiikki-alan palkintoja. Näistä merkittävimpinä kaksi Grammy-palkintoa.
Saulmon, Greg: Linkin Park. Contemporary Musicians and Their Music.    New York: Rosen Pub, 2007. ISBN 1404207139.    (englanniksi)
Baltin, Steve: From The Inside: Linkin Park's Meteora.    California: Bradson Press, 2004. ISBN 0960357416.    (englanniksi)

Linus Benedict Torvalds  kuuntele ääntämys? (s. 28. joulukuuta 1969 Helsinki) on suomalais-yhdysvaltalainen tietotekniikan asiantuntija, ohjelmoija ja hakkeri, joka aloitti 1990-luvulla Linux-käyttöjärjestelmäytimen kehittämisen ja on edelleen sen projektikoordinaattori. Hän asuu Portlandissa Oregonissa yhdessä vaimonsa ja kolmen tyttärensä kanssa ja työskentelee Linux Foundation -säätiön rahoittamana kokopäiväisesti Linux-ytimen parissa.
Linus Torvalds syntyi suomenruotsalaisen Torvaldsin perheen ensimmäiseksi lapseksi. Hänen isänsä on radio- ja televisiotoimittaja Nils Torvalds ja hänen äitinsä STT:n toimittaja Anna Torvalds. Vanhemmat olivat Linuksen syntymän aikoihin radikaaleja vasemmistolaisia opiskelijoita: he toimivat aktiivisesti 1960-luvun ylioppilasliikkeessä Helsingin yliopistossa. Vuonna 1971 Linukselle syntyi sisko Sara.Torvalds on kertonut saaneensa nimensä kemisti Linus Paulingin ja englanninkielisen Tenavat-sarjan Epun (engl. Linus) mukaan. Sukunimi Torvalds puolestaan syntyi, kun Linuksen isoisä Ole Saxberg muutti toisen etunimensä sukunimeksi ja lisäsi siihen s-kirjaimen. Torvaldseja on maailmassa vain parikymmentä, ja he kaikki ovat toisilleen sukua. Nimi Torvalds kirjoitetaan usein väärin, minkä takia Linuksesta käytetään Internetissä pelkkää etunimeä.Torvalds on sanonut olleensa ”ruma lapsi”, jolla oli isot etuhampaat ja suuri nenä, sekä ”sosiaalisesti nörtti”. Hän oli aina luokkansa nuorimpia ja pienimpiä oppilaita. Hän oli matemaattisesti lahjakas ja harrasti varsinkin ennen tutustumistaan tietokoneisiin muun muassa pienoismallien ja -rautateiden rakentelua sekä scifi- ja kauhukirjallisuutta. Hän kävi Cygnaeuksen ruotsinkielisellä ala-asteen ja kirjoitti ylioppilaaksi Helsingin ruotsinkielisestä Norssista.Nils ja Anna Torvalds erosivat, kun Linus oli pieni. Vuonna 1978 Linukselle ja Saralle syntyi velipuoli Leo Torvalds. Lisäksi heillä on kaksi Linuksen vanhinta tytärtä nuorempaa velipuolta. Torvaldsin äidinkieli on ruotsi, mutta hän puhuu myös suomea, jota hän oppi etenkin viettäessään kesälomiaan suomenkielisillä alueilla Mäntyharjulla ja Simpeleellä.
Ensimmäisen kontaktinsa tietokoneisiin Torvalds sai 11-vuotiaana vuonna 1981, kun hänen isoisänsä, Helsingin yliopiston tilastotieteen professori Leo Törnqvist osti laskukoneen tilalle Commodore VIC-20:n, joka oli ensimmäisiä kotikäyttöön tarkoitettuja tietokoneita. Aluksi Torvalds näpytteli isoisänsä paperille kirjoittamia ohjelmia koneelle, mutta alkoi pian lukea tietokonekirjoja ja -lehtiä ja opetteli niiden avulla ohjelmointia, aluksi BASIC- ja myöhemmin assembly-ohjelmointikielellä. Torvaldsin ensimmäiset ohjelmat olivat yksinkertaisia pelejä. Törnqvistin kuoltua vuonna 1983 Linus sai tietokoneen itselleen.Nils Torvalds yritti saada poikansa harrastamaan muutakin kuin tietokoneita ja ilmoitti tämän koripallojoukkueeseen. Linuksen koripalloura jäi kuitenkin lyhyeksi. Nils Torvalds oli myös SKP:n jäsen ja vei Linuksen mukaan SKDL:n pioneeritoimintaan. Linusta kiusattiin koulussa isänsä poliittisten näkemysten vuoksi. Aikuisiällään hän ei ole ollut lainkaan kiinnostunut politiikasta ja arvelee sen johtuvan juuri poliittisesti aktiivisesta perheestään. Nils Torvalds on myös agnostikko ja pettyi kovasti, kun Sara liittyi myöhemmin katoliseen ja Leo luterilaiseen kirkkoon. Linus on kuitenkin ateisti.16–17-vuotiaana Torvalds osti säästämillään ja stipendeinä saamillaan rahoilla toisen tietokoneensa, Sinclair QL:n. Torvalds osti koneeseen lerppuaseman, jonka ajuri oli huono. Kirjoittaessaan uutta ajuria hän löysi koneen käyttöjärjestelmästä Sinclair QDOSista virheitä ja alkoi tutkia järjestelmää. Koska käyttöjärjestelmä oli tallennettu lukumuistiin, ei Torvalds kuitenkaan voinut korvata järjestelmän huonoja osia omalla koodillaan. Torvalds osti Englannista koneeseensa osia ja ohjelmia sekä kloonasi pelejä ja myi niitä tietokonelehdille.Torvalds kirjoitti ylioppilaaksi vuonna 1988 ja sai kaikista viidestä aineesta laudaturin. Samana syksynä hän pyrki Helsingin yliopistoon ja sai opiskelupaikan suoraan, koska oli kirjoittanut pitkän matematiikan ylioppilaskokeesta täydet pisteet.
Torvalds aloitti yliopisto-opinnot Helsingin yliopiston matemaattis-luonnontieteellisessä tiedekunnassa tietojenkäsittelytieteen laitoksella. Hänen pääaineekseen tuli tietojenkäsittelytiede. Hän opiskeli ensimmäisenä vuotena aktiivisesti, mitä ei hänen mukaansa enää tämän jälkeen tapahtunut. Hän liittyi matematiikan, fysiikan, kemian ja tietojenkäsittelytieteen opiskelijajärjestöön Spektrumiin, jonka keskiviikkoiltojen juhlista tuli hänen sosiaaliselle elämälleen tärkeitä tilaisuuksia.Torvalds hankki vuonna 1990 kokovalkoisen kissan, jonka nimeksi tuli Mithrandir, lyhyemmin Randi. Nimi viittaa Gandalf-velhon sindarinkieliseen nimeen teoksessa Taru sormusten herrasta.Torvalds osti tietojenkäsittelytieteen professori Andrew Tanenbaumin kirjan Operating Systems: Design and Implementation, jossa Tanenbaum käsittelee Minixiä, opetuskäyttöön kehittämäänsä riisuttua versiota Unixista. Kirja muutti Torvaldsin elämän: hän ihastui Unixin selkeään rakenteeseen ja sen taustalla olevaan filosofiaan. Vuosina 1990–1991 Helsingin yliopistossa oli ensi kertaa käytössä Unix, Digital Equipment Corporationin Ultrix, jonka kautta Torvalds sai ensikosketuksensa ihailemaansa järjestelmään.
Torvalds törmäsi ensimmäisen kerran GNU-projektiin vuonna 1991, kun toinen tietojenkäsittelytieteen opiskelija Lars Wirzenius vei hänet Teknilliseen korkeakouluun kuuntelemaan free software -guru Richard Stallmanin puhetta. Torvalds ei kuitenkaan ollut tästä erityisen vaikuttunut.Tammikuussa 1991 Torvalds osti uuden tietokoneen. Hän suhtautui PC-tietokoneisiin aluksi varauksin, mutta päätyi ostamaan 386:n sen hinnan, tehokkuuden ja yleisyyden vuoksi. Kone sisälsi riisutun DOS-käyttöjärjestelmän, mutta Torvalds halusi Minixin, jonka hän joutui tilaamaan ulkomailta. Minixin saapuminen kesti kuitenkin yli kuukauden, ja tuona aikana Torvalds pelaili paljon Prince of Persia -toimintaseikkailupeliä. Minixin saatuaan Torvalds keskittyi sen paranteluun. Hän ei ollut tyytyväinen käyttöjärjestelmän pääte-emulaattoriin ja päätti kirjoittaa oman. Tästä ohjelmasta muodostui lopulta käyttöjärjestelmän ydin, Linux.Pääte-emulaattori kehittyi nopeasti A- ja B-kirjaimia näytölle loputtomasti tulostavasta testiohjelmasta siihen pisteeseen, että Torvalds pystyi ottamaan sillä yhteyttä yliopiston tietokoneeseen sekä lukemaan ja kirjoittamaan sähköpostia. Voidakseen tallentaa tiedostoja internetistä hän kirjoitti ohjelmaan kiintolevy- ja tiedostojärjestelmäajurit. Juuri niitä ohjelmoidessaan hän alkoi mieltää projektinsa käyttöjärjestelmäytimeksi pelkän pääte-emulaattorin sijaan, mutta edelleen ohjelman oli tarkoitus täyttää vain hänen omat tarpeensa.Tiedustellessaan Minixin uutisryhmässä mahdollisuutta saada käsiinsä POSIX-standardeja Torvalds oli herättänyt Teknillisessä korkeakoulussa assistenttina toimineen Ari Lemmken huomion. Lemmke loi Torvaldsille Funetin palvelimelle oman alihakemiston, johon tämä voisi ladata projektinsa, kun se olisi valmis julkaistavaksi. Lemmke antoi hakemistolle nimen pub/OS/Linux, koska piti Torvaldsin ohjelmastaan käyttämästä työnimestä enemmän kuin tämän lopulliseksi suunnittelemasta nimestä Freax. Torvalds itse piti Linuxia narsistisena nimenä, mutta ei kuitenkaan vastustanut nimenvaihtoa.
Sovitettuaan Bash-komentotulkin ja GCC-kääntäjän käyttöjärjestelmäänsä Torvalds laittoi ohjelmansa palvelimelle vapaasti ladattavaksi 17. syyskuuta 1991 versionumerolla 0.01. Tästä versiosta Torvalds kertoi vain harvoille, mutta julkaistessaan kuukauden kuluttua version 0.02 hän kirjoitti ilmoituksen ohjelmasta Minixin uutisryhmään. Hän julkaisi vielä yhden version, kunnes hänen motivaationsa käyttöjärjestelmän kirjoittamiseen alkoi hiipua. Tuhottuaan vahingossa tietokoneensa Minix-osion hän päätti ottaa Linuxin ensisijaiseksi käyttöjärjestelmäkseen. Sen siis tulisi selvitä omillaan, ilman Minixiä kehitysympäristönä, ja päätöksen jälkeen Linuxin seuraava versio oli 0.10. Torvalds lisäsi vielä tärkeän ominaisuuden, sivutuksen levylle, jolloin kiintolevyä pystyi käyttämään keskusmuistin tapaan. Se oli ensimmäinen ominaisuus, jonka Torvalds lisäsi ohjelmaan käyttäjien pyynnöstä, ja ominaisuus, joka Minixistä puuttui.Linuxin käyttäjäkunta laajeni, ja Torvaldsilta kyseltiin, halusiko hän ohjelmasta maksua. Hän pyysi heitä mieluummin lähettämään postikortin, joita tulikin satoja ympäri maailmaa. Torvalds ei kuitenkaan saanut pelkästään hyvää palautetta. Tammikuussa 1992 Minixin kehittäjä professori Andrew Tanenbaum lähetti Minixin uutisryhmään viestin, jossa hän arvosteli Linuxin rakennetta vanhanaikaiseksi, ”askeleeksi 1970-luvulle”, koska se ei perustunut mikroytimeen. Torvalds vastasi tiukkasävyisesti. Keskustelu jatkui kiivaana uutisryhmässä ja henkilökohtaisina sähköposteina, ja siihen otti osaa muun muassa Unixin kehittäjä Ken Thompson. Torvalds on arvellut, että Tanenbaumia harmitti se, että Linux oli syrjäyttämässä Minixin ja Torvalds käytti tämän uutisryhmää tiedottaessaan Linuxista. Torvalds itsekin kertoo tuohtuneensa enemmän asemansa järkyttämisestä luomassaan sosiaalisessa ryhmässä kuin teknisistä seikoista. Kiistan lopuksi Linuxille luotiin oma uutisryhmä comp.os.linux. Sittemmin Torvalds ja Tanenbaum ovat kuitenkin olleet hyvissä väleissä.Syksystä 1992 lähtien Torvalds toimi Helsingin yliopistossa assistenttina ja piti ruotsinkielisiä tietotekniikan kursseja. Kolme vuotta myöhemmin hän pääsi tutkimusassistentiksi. Hänen työnkuvaansa kuului siitä lähtien myös työskenteleminen tietokoneiden parissa, ja hän kehitti Linuxia myös työajallaan. Aluksi hän jännitti opettamista, mutta ajan myötä hänen itseluottamuksensa parani. Kun hän syksyllä 1993 piti tietotekniikan peruskurssia ja antoi opiskelijoille kotitehtäväksi lähettää hänelle sähköpostia, yksi kurssin opiskelijoista, Tove Monni (nyk. Torvalds), kuusinkertainen karaten Suomen mestari, pyysi sähköpostissaan häntä treffeille. Parin kuukauden kuluttua Torvalds ja Randi-kissa muuttivat Monnin asuntoon.Torvalds piti ensimmäisen julkisen puheensa marraskuussa 1993 Alankomaiden Unix-käyttäjäyhdistyksen kymmenvuotisjuhlassa. Häntä oli vuotta aiemmin pyydetty puhumaan Espanjaan, mutta hän oli kieltäytynyt vedoten esiintymiskammoonsa. Nyt puhe sujui kuitenkin hyvin.
Linux 1.0 julkaistiin Helsingin yliopiston tietojenkäsittelytieteen laitoksella maaliskuussa 1994. Uudessa Linuxissa oli graafinen käyttöliittymä ja toimiva verkkojärjestelmä. Julkaisu sai huomiota mediassa ja pääsi muun muassa televisiouutisiin. Lars Wirzenius vastasi julkistuksen PR-puolesta, josta Torvalds ei ollut lainkaan kiinnostunut. Hän kuitenkin suostui pitämään tilaisuudessa puheen.Julkaisun jälkeen Torvaldsista kiinnostuivat paitsi toimittajat, myös teknologiayritykset. Syyskuussa 1994 Novell (joka osti myöhemmin SuSE Linuxin ) pyysi häntä Utahiin Oremin kaupunkiin Yhdysvaltoihin keskustelemaan työpöytä-Linuxistaan, mihin Torvalds suostui sillä ehdolla, että he maksaisivat hänelle matkan myös San Franciscoon. Myöhemmin Intel tarjosi Torvaldsille harjoittelijan paikkaa puoleksi vuodeksi Portlandiin Oregoniin, mutta perui tarjouksensa.Vuonna 1996 käyttöjärjestelmälle alettiin kysellä logoa. Torvalds halusi sympaattisen maskotin, jota oli mahdollista muunnella eri tavoin, toisin kuin abstrakteja logoja. Hän oli ihastunut pingviineihin käydessään vuonna 1993 Samba-ohjelmiston kehittäjän Andrew Tridgellin kanssa eläintarhassa Canberrassa. Tuolloin pieni sinipingviini oli purrut häntä käteen. Torvalds halusi maskotiksi hieman tukevan ja tyytyväisen näköisen pingviinin. Linuxille järjestettiin logokilpailuja, ja valituksi tuli ohjelmoija Larry Ewingin GIMP-kuvankäsittelyohjelmalla piirtämä Tux-pingviini, vaikkei se voittanut yhtäkään kilpailuista.
Keväällä 1996 ruotsalainen hakkeri Peter Anvin, joka oli vuonna 1993 kerännyt internetissä rahat Torvaldsin tietokonevelan maksamiseksi, houkutteli Torvaldsia töihin salaperäiseen tietokoneyritykseen Transmetaan Piilaaksoon. Torvalds kävi työhaastattelussa, ja kun tieto siitä levisi, hänelle tarjosivat työpaikkaa muutkin yritykset, kuten Tele, Digital Equipment Corporation ja Red Hat. Hän päätti kuitenkin mennä töihin Transmetalle, vaikka muut yritykset tarjosivat enemmän palkkaa. Hän oli kiinnostunut Transmetasta, jonka oli huhuttu suunnittelevan ohjelmoitavia suorittimia, eikä hän halunnut sitoutua yhteen tiettyyn Linux-yritykseen, koska olisi tällöin voinut joutua tekemään Linuxin kehityksessä yrityksen haluamia ratkaisuja. Tieto Torvaldsin uudesta työpaikasta ja siitä, että Tove oli raskaana, sai Linuxin kehittäjäyhteisön epäilemään, olisiko Torvaldsista enää jatkamaan ytimen kehittämistä.Torvalds kirjoitti Linux, a portable operating system -nimisen pro gradu -työnsä Linuxin sovittamisesta eri suoritinarkkitehtuureille vuonna 1996 yhtenä viikonloppuna ja jätti sen tarkastettavaksi vain kaksi päivää ennen hänen ja Toven ensimmäisen lapsen Patricia Mirandan syntymää. Opinnäytetyön tarkastanut professori Martti Tienari on kuvaillut työtä tohtorinväitöskirjan tasoiseksi, ja Torvalds saikin siitä laudaturin. Torvaldsin lopputyö palkittiin Tietojenkäsittelytieteen Seuran gradupalkinnolla.Linus ja Tove avioituivat tammikuussa 1997, koska arvelivat Yhdysvaltojen viisumien saamisen olevan helpompaa avioparille. Häissä oli vain kolme vierasta: Toven vanhemmat ja Linuksen äiti. Torvaldsit saivat viisumit ja lähtivät kohti San Franciscoa.
Transmeta todellakin suunnitteli vähävirtaisia suorittimia, jotka olivat yksinkertaisia ytimeltään, mutta joista tehtiin x86-yhteensopivia monimutkaisella ympäröivällä ohjelmakoodilla. Torvaldsin työnkuva liittyi jälkimmäiseen. Samalla hän kuitenkin työskenteli Linuxin parissa, myös työajallaan, sillä hänen PR-arvonsa oli yhtiölle vähintään yhtä tärkeä kuin hänen ohjelmointitaitonsa.Torvaldsien toinen lapsi Daniela Yolanda syntyi 1998. Samana vuonna Linus sai kutsun Linnan juhliin, ja Torvaldsit valittiin Ylen äänestyksessä juhlien mielenkiintoisimmaksi pariksi.Linux-yhtiö Red Hat oli vuonna 1997 antanut Torvaldsille optioita, ja yhtiön listauduttua pörssiin 11. elokuuta 1999 hänen optioidensa arvo oli parhaimmillaan yli viisi miljoonaa dollaria. Torvalds joutui kuitenkin odottamaan puoli vuotta ennen kuin voi lunastaa optiot. Hän oli saanut osakkeita ja optioita myös VA Linux -yhtiöltä, jonka listautuminen 1999 oli vieläkin menestyksekkäämpi. Yhteensä hän ansaitsi optioilla noin 20 miljoonaa dollaria.Toimittaja Scott Berinato kirjoitti kesällä 1999 PC Week -lehteen artikkelin ”Is the Linux revolution over?”, jossa hän kertoi, että kun Torvalds oli aiemmin vastannut itse puhelimeen ja keskustellut toimittajien kanssa kärsivällisesti, nykyään hänelle pystyi korkeintaan lähettämään faksin, jonka Berinato ei uskonut edes päätyvän hänen pöydälleen. Berinato epäili Linux-ilmiön muuttuneen vallankumouksellisesta sovinnaiseksi ja ehdotti, että Torvalds vetäytyisi asemastaan käyttöjärjestelmän kehityksen johtajana. Artikkeli herätti runsaasti keskustelua, pääosin Torvaldsin puolesta. Torvalds vastasi, ettei hän koskaan ole pyrkinyt olemaan muita helpommin tavoitettavissa eikä tavoitettavuus liity avoimeen kehittämismalliin.Tukholman yliopisto myönsi Torvaldsille syyskuussa 1999 kunniatohtorin arvon. Hänestä tuli siten Ruotsin akateemisen maailman nuorin kunniatohtori. Seuraavana kesänä myös Helsingin yliopisto myönsi hänelle saman arvon. Torvalds ei ole sukunsa ainoa kunniatohtori, sillä Åbo Akademi promovoi vuonna 1978 hänen molemmat isoisänsä, Leo Törnqvistin ja Ole Torvaldsin sekä vuonna 2002 Ole Torvaldsin vaimon Meta Torvaldsin.Perheen kolmas lapsi Celeste Amanda syntyi 2000.Torvaldsin yhdessä toimittaja David Diamondin kanssa kirjoittama omaelämäkerta Just for fun. Menestystarina ilmestyi 2001. Kirja kertoo paitsi Torvaldsin elämästä, myös Linuxin synnystä ja kehityksestä sekä ilmiöistä avoimen lähdekoodin yhteisön ympärillä. Lisäksi Torvalds yrittää hälventää mielikuvaa itsestään ”pyyteettömänä munkkina”.
Torvalds irtisanoutui Transmetalta vuonna 2003 ja alkoi työskennellä kokopäiväisesti Linux-ytimen parissa Open Source Development Labsin palkkaamana. Seuraavana vuonna perhe muutti Portlandiin Oregoniin, lähemmäksi Linuksen työpaikkaa.Kun BitMover lakkautti vuonna 2005 BitKeeper-versionhallintajärjestelmänsä ilmaisversion, Torvalds koodasi Linux-ytimen kehittämistä varten oman hajautetun versionhallinnan (DVCS) järjestelmän Gitin. Vuoteen 2009 mennessä Gitistä on tullut erityisesti avoimen ohjelmistokehityksen yhteisössä yksi käytetyimmistä versionhallintatyökaluista. Gitin ympärille on muodostunut vahva yhteisö, joka kehittää sitä aktiivisesti. Projektista on päävastuussa Junio Hamano.
Tammikuussa 2007 OSDL yhdistyi Free Standards Groupin kanssa Linux Foundationiksi, josta tuli siis Torvaldsin uusi työnantaja.Torvalds sai Yhdysvaltojen kansalaisuuden syksyllä 2010.
Torvalds päättää ytimen kehityksen suurista linjoista. Se ei tarkoita, että kehittäjäyhteisö olisi hänen armoillaan, vaan Torvalds on johtaja vain siksi, että hän on osoittautunut luottamuksen arvoiseksi. Jos hän joskus menettäisi muiden kehittäjien luottamuksen, voisi yhteisö ryhtyä kehittämään Linuxin lähdekoodista omaa versiota. Open Source -vaikuttaja Eric S. Raymond on artikkelissaan Homesteading the Noosphere nimittänyt tällaista johtamistapaa ”valistuneeksi itsevaltiudeksi”.
Torvalds korostaa, ettei tehtäviä tule aktiivisesti jakaa, vaan lähtökohtana tulee olla ohjelmoijan oma kiinnostus aiheeseen. Hän soveltaa samaa periaatetta myös itseensä ja on jättänyt muiden vastuulle Linux-käyttöjärjestelmän sellaiset osat, jotka eivät häntä kiinnosta, kuten esimerkiksi käyttöliittymän.Torvalds lisäsi vuonna 2004 Linuxin lähdekoodiin dokumentin johtamistyylistään. Siinä hän väittää, että menestyksekäs tapa johtaa on olla johtamatta eli tekemättä päätöksiä. Sen sijaan alaisten tulisi tehdä suuret, peruuttamattomat päätökset, sillä he tuntevat yksityiskohdat paremmin. Mikäli johtaja kuitenkin joutuu tekemään päätöksen, hänen pitää tehdä selväksi, ettei hän ole asiasta varma, ja päätös voi hyvinkin olla huono. Jos päätös myöhemmin osoittautuu huonoksi, sen voi perua ja sanoa olevansa idiootti. Jos taas pitää valita kahdesta vaihtoehdosta, esimerkiksi koodinpätkä tai ajuri, Torvaldsin mukaan kannattaa kokeilla molempia. Alaiset kyllä huomaavat aikanaan, kumpi toimii paremmin.
Linux-ytimen postituslistalla käytiin syksyllä 1998 keskustelu, joka lähes johti ytimen kehityksen haarautumiseen. Tuolloin Torvalds tarkisti henkilökohtaisesti kaiken Linuxiin lisättävän koodin, mutta korjaustiedostoja tuli enemmän kuin hän ehti käsitellä, joten hän yksinkertaisesti poisti ne korjaukset, joita hän ei ehtinyt tarkistaa. Muutamat hakkerit kuitenkin ylläpitivät Linuxista omaa kehitysversiotaan. Siihen oli sisällytetty monia korjauksia, jotka eivät vielä olleet päässeet viralliseen versioon, mutta myös paljon ominaisuuksia, joita Torvalds ei aikonut ottaa mukaan Linuxin seuraavaan vakaaseen versioon. Tilanne kärjistyi, kun Torvalds ilmoitti asiasta postituslistalla.Hakkeri Larry McVoy esitti ongelman ratkaisuksi tähdenmuotoista kehitysprosessia, jolloin koodi kulkisi Torvaldsille luottohakkereiden eli niin sanottujen luutnanttien kautta. Käytännössä kehitysjärjestelmä jo toimi tähän tapaan, mutta McVoyn mukaan tarvittiin kokonaan uusi versionhallintajärjestelmä. McVoy alkoi kehittää BitKeeper-versionhallintajärjestelmää, joka otettiin käyttöön kuitenkin vasta helmikuussa 2002. Torvaldsin mukaan Linuxin kehitysprosessi nopeutui ohjelman ansiosta kaksinkertaiseksi. BitKeeper ei ollut avointa lähdekoodia, mutta avoimen lähdekoodin kehittäjät saivat käyttää sitä ilmaiseksi. Vuonna 2005 McVoyn yritys kuitenkin poisti ohjelmiston ilmaisen version markkinoilta, kun Linux-kehittäjät olivat yrittäneet kehittää omaa versionhallintaohjelmistoaan BitKeeperin pohjalta. Torvalds alkoi kehittää omaa avointa Git-versionhallintajärjestelmäänsä huhtikuussa 2005, ja Linux siirtyi käyttämään ohjelmistoa jo kahden kuukauden kuluttua.Vuonna 2005 Torvalds kehotti avoimesti Linux-käyttäjiä käyttämään GNOME-työpöytäympäristön sijaan KDE:ta, koska hänen mukaansa GNOME aliarvioi käyttäjiään ja pyrki toimivuuden kustannuksella helppokäyttöisyyteen. Kiistan alkuperäinen syy oli hiiren kakkospainike, jonka toimintoja ei GNOMEssa voinut muuttaa. Torvalds kirjoitti lopulta itse koodin, jonka avulla hän sai painikkeen toimimaan haluamallaan tavalla.
Linux on lisensoitu Richard Stallmanin kehittämällä GNU GPL -lisenssillä, joka takaa käyttäjälle oikeuden kopioida, muuttaa ja jakaa edelleen ohjelmaa ja sen lähdekoodia vapaasti, kunhan GPL-lisenssiä käytetään myös sitä tai sen muunnosta eteenpäin jaettaessa.
Alun perin Torvalds levitti Linuxia omalla lisenssillään, jossa kiellettiin ohjelman myyminen kokonaan sekä vaadittiin, että jos ohjelmaa muokkaa, oli sen lähdekoodi jaettava. Tällä hän halusi toisaalta estää sen, että joku alkaisi myydä Linuxia omanaan ja toisaalta nähdä, miten muut olivat muokanneet hänen ohjelmaansa. Linuxia sai kuitenkin kopioida vapaasti. Hakkereilla oli tuolloin tapana jakaa ohjelmia keskenään, ja Torvaldsin motiivina oli myös saada tunnustusta vertaisiltaan, muilta käyttöjärjestelmistä kiinnostuneilta ohjelmoijilta. Kun Linux sai mainetta, Torvaldsille tuli kyselyjä, voisivatko käyttäjät pyytää korvausta tuttavilleen kopioimistaan Linux-levykkeistä. Lopulta versioon 0.12 hän vaihtoi lisenssiksi GPL:n. Tällöin käyttöjärjestelmä oli jo niin tunnettu, ettei vaaraa omimisesta ollut. Lisäksi Torvalds oli käyttänyt käyttöjärjestelmässä useita GNU-projektin ohjelmia.Alkuvuodesta 2006 Torvalds kertoi vastustavansa GPL-lisenssin kolmatta versiota (GPLv3) ja ilmoitti, ettei Linux-ydin siirry käyttämään sitä. Hän arvosteli lisenssin uutta tiukkaa linjaa kaupallisiin ja omisteisiin ohjelmistoihin. Kesällä 2007 Torvalds kuitenkin kertoi olevansa tyytyväisempi kolmosversion uusimpiin luonnoksiin, mutta pitävänsä GPLv2:a edelleen parempana lisenssinä.Torvalds kannattaa tekijänoikeutta teoksen luojan oikeutena päättää, mitä hän luomukselleen tekee, mutta toisin kuin monet GPL-fanit, Torvalds ei tahdo kaikkia ohjelmistoja levitettävän GPL:n alaisina. Tekijänoikeudessa on hänen mukaansa kuitenkin varsinkin digitaalisen informaation kohdalla ongelma, lisenssien myyminen. Siten tekijänoikeuden haltija voi myydä oikeuksia käyttää teostaan menettämättä itse mitään. Jos tekijä vielä lisenssissä sanoutuu irti teoksensa mahdollisista vioista, kuluttaja on täysin vailla suojaa. Lisäksi tekijänoikeuden ongelmana on oikeuden haltijan mahdollisuus estää muiden hänen teostaan muistuttavien (eikä pelkästään siihen perustuvien) teosten luominen. Näin suojaa vaille jäävät myös muut taiteilijat, keksijät ja ohjelmoijat. GPL kuitenkin poistaa nämä ongelmat, koska sillä lisensoitujen ohjelmien lähdekoodin tulee olla aina saatavilla ja sitä pitää voida muokata vapaasti.Patentteja Torvalds vastustaa jyrkästi. Patentointiin saati patenttioikeudenkäynteihin on hänen mukaansa vain harvalla yksityishenkilöillä varaa, ja patentit ovatkin suuryritysten aseita kilpailussa muita yrityksiä vastaan. 21. syyskuuta 2003 Torvalds ja toinen Linux-ytimen kehittäjä walesilainen Alan Cox lähettivät europarlamentaarikoille avoimen kirjeen, jossa he vetosivat ehdotettua ohjelmistopatenttidirektiiviä vastaan.Torvalds omistaa Linux-tavaramerkin ja valvoo sen käyttöä Linux Mark Institute -järjestön kautta. Tavaramerkki päätyi Torvaldsin haltuun vuonna 1996 käydyn kiistan jälkeen. Silloin bostonilainen William R. Della Croce Jr. vaati kaupallisilta Linux-yrityksiltä korvauksia, koska hän oli rekisteröinyt tavaramerkin nimiinsä vuonna 1995. Yritykset lähettivät Yhdysvaltain patentti- ja tavaramerkkivirastolle mitätöintivaatimuksen. Lopulta juttu sovittiin, ja Della Croce luovutti tavaramerkin Torvaldsille vuonna 1997, vaikka tämä olikin haluton ottamaan tavaramerkkiä omistukseensa.
Torvalds sai syksyllä 1998 kutsun puhumaan Berkeleyyn Kalifornian yliopistoon verkostoyhteiskuntaa käsittelevään tilaisuuteen, ja koska tilaisuuden muut osanottajat olivat filosofeja, jotka puhuivat teknologiasta, Torvalds halusi olla teknologi, joka käsittelee filosofisia teemoja. Valmistellessaan puhetta edellisenä iltana Torvalds kehitti Linuksen laiksi kutsumansa teorian, joka hänen mukaansa selittää ihmisen perusmotiiveja ja yhteiskunnan kehittymistä.Linuksen laki selittää yhteiskunnan kehittymistä kolmen perusvaikuttimen avulla, jotka ovat:
3. viihdeEloonjääminen on perusmotiivi, johon kahta muuta verrataan. Sosiaaliset suhteet eloonjäämisviettiä korkeampi motiivi, koska ihminen on valmis kuolemaan esimerkiksi rakastettunsa, kotimaansa tai muun yhteisönsä puolesta. Korkein motiivi on viihde (jolla Torvalds tarkoittaa kaikkea sellaista, mihin ihminen suhtautuu innostuneesti, ei esimerkiksi pelkästään viihdettä median välityksellä. Filosofi Pekka Himanen käyttääkin kirjassaan Hakkerietiikka ja informaatioajan henki samassa merkityksessä yksiselitteisempää termiä ”intohimo”.), koska ihmiset vaarantavat usein henkensä halutessaan pitää hauskaa.Torvaldsin mukaan nämä motiivit ilmenevät kaikkialla elämässä, myös muiden kuin ihmisten keskuudessa, ja juuri edellä mainitussa järjestyksessä. Yhteiskunnan kehittyminen on sen jäsenten motiivien muuttumista alemmista ylimpiin.Torvaldsin mukaan alun perin eloonjäämisen välineistä ruuasta, seksistä ja sodasta on yhteiskunnassamme aluksi tullut sosiaalisen elämän osa-alueita ja lopulta huvin lähteitä. Teknologian osalta sen sijaan olemme vielä vaiheessa, jossa sitä käytetään pääosin sosiaaliseen kanssakäymiseen. Lopulta teknologiakin valjastuu kokonaan viihteen tarkoituksiin. Teorialla Torvalds haluaa korostaa, että teknologia ei ohjaa yhteiskuntaa, vaan yhteiskunnan muodostavien ihmisten tarpeet ohjaavat teknologiaa.Linuksen laki selittää myös hakkerien motiiveja ohjelmointiin ja Linuksen motiiveja kehittää Linuxia. Vaikka taustalla on pyrkimys eloonjäämiseen taloudellisten intressien muodossa, tärkeämpiä vaikuttimia ovat kuitenkin halu saada arvostusta vertaisiltaan ja varsinkin ohjelmoinnista itsestään nauttiminen, hauskanpito.Linuksen laki muistuttaa paljon psykologi Abraham Maslow’n kehittämää tarvehierarkiateoriaa ja vielä enemmän Clayton Alderferin Maslow’n teorian pohjalta kehittämää ERG-teoriaa (lyhenne sanoista Existence, Relatedness, Growth, suom. olemassaolo, kuuluvuus, kasvu).Eric S. Raymond käyttää nimeä Linuksen laki artikkelissaan "The Cathedral and the Bazaar" esiintyvästä lauseesta: ”Kun on tarpeeksi silmiä, kaikki bugit häviävät.” Tämän mukaan ohjelmistojen avoin kehittämismalli tuottaa laadukkaita ohjelmia, koska kaikki käyttäjät toimivat samalla testaajina.
Vuonna 1994 löydetty asteroidi 9885 Linux sai nimensä Torvaldsin kehittämältä käyttöjärjestelmäytimeltä. Vuonna 1996 löydetty asteroidi 9793 Torvalds nimettiin Torvaldsin itsensä mukaan.
EFF:n Pioneer Award -palkinto yhdessä Richard Stallmanin ja Barbara Simmonsin kanssa, 1998.
Valittujen Palojen Vuoden eurooppalainen, 2000. Palkintošekin hän lahjoitti EFF:lle.
Yksi Time-lehden vuonna 2006 valitsemasta kuudestakymmenestä maailmaa muuttaneesta sankarista.
Anders Chydenius -säätiön Chydenius-mitali ”tunnustuksena kansainvälisistä ansioista avoimuuden hyväksi”, 2007.
Helsingin yliopiston matemaattis-luonnontieteellinen tiedekunta kutsui Torvaldsin kunnia-alumniksi ja nimesi luentosalin hänen mukaansa vuonna 2011.
Tekniikan Akatemia -säätiön Millennium-teknologiapalkinto yhdessä Shinya Yamanakan kanssa, 2012.
Himanen, Pekka: Hakkerietiikka ja informaatioajan henki. Prologi: Linus Torvalds, epilogi: Castells, Manuel.   WSOY, 2001. ISBN 951-02541-7-7.    
Moody, Glyn: Kapinakoodi. Engl. alkuteos: Rebel Code. Suomentanut Toivanen, Riikka & Karjalainen, Heikki.  Tammi, 2001. ISBN 951-31200-3-1.    
Torvalds, Linus & Diamond, David: Just for Fun: Menestystarina. (Alkuteos: Just for Fun: The Story of an Accidental Revolutionary.) Suomentanut Sara Torvalds.   Schildts, 2001. ISBN 951-50120-3-1.
Paakki, Jukka: Torvalds, Linus (1969–) Kansallisbiografia-verkkojulkaisu.  14.6.2002 (päivitetty 23.8.2016). Helsinki:  Suomalaisen Kirjallisuuden Seura.    
Hakala, Heidi: Linus Torvalds trivs bäst framför datorn. Hufvudstadsbladet 1.2.2014

Lissabonin polytekninen opisto (Instituto Politécnico de Lisboa) on yksi Portugalin suurimmista polyteknisistä opistoista. Se perustettiin 1980-luvulla.

Litu on yksi kasvien hedelmätyypeistä. Litu on kuiva, tavallisesti aukeava ja koostuu kahdesta kalvon erottamasta emilehdestä. Litujen ulkonäkö vaihtelee kasvilajista riippuen ja toisinaan se voi muistuttaa palkoa. Litu on tyypillinen hedelmä ristikukkaiskasvien (Brassicaceae) heimossa, kuten esimerkiksi lutukalla (Capsella bursa-pastoris), peltotaskuruoholla (Thlaspi arvense) ja peltoukonnauriilla (Erysimum cheiranthoides),.
Muun muassa peltoretikalla (Raphanus raphanistrum) tavattava murtolitu eli nivellitu erotetaan toisinaan lidusta omaksi hedelmätyypikseen.

Live at Budokan on Ozzy Osbournen livealbumi, joka on nauhoitettu Tokion Budokanissa 15. helmikuuta 2002. Konsertista on julkaistu myös samanniminen DVD, jolla on mukana extramateriaalia.

Liz White (s. 1979 Rotherham, South Yorkshire) on englantilainen näyttelijä. Hän on näytellyt muun muassa poliisi Annie Cartwrightia BBC:n draamasarjassa Life on Mars, joka alkoi tammikuussa 2006.

Lloyd Whitlock (2. tammikuuta 1891 Springfield, Missouri – 8. tammikuuta 1966 Los Angeles, Kalifornia) oli yhdysvaltalainen näyttelijä. Hän esiintyi lukuisissa elokuvissa 1910-luvulta 1940-luvulle. Elokuvien joukossa ovat Robert N. Bradburyn West of the Divide (1934) ja Frank Capran Mr. Smith lähtee Washingtoniin (1939).

Lockheed F-80 Shooting Star oli ensimmäinen yhdysvaltalainen merkittäviä määriä valmistettu suihkuhävittäjä. F-80 oli ensimmäinen taistelussa käytetty yhdysvaltalainen suihkuhävittäjä, minkä lisäksi konetyyppi rikkoi kehityshistoriansa aikana useita nopeusennätyksiä. Konetyyppi oli kaikkein ensimmäisin yli 1 000 km/t vaakalennossa ylittänyt lentokone, jonka suorituksen myös kansainvälinen ilmailuliitto (FAI) hyväksyi. Ennätyksen teki A. Boyd 19. kesäkuuta 1947. Uusi nopeusennätys oli tuolloin 1 003,7 km/h.
Koneen suunnittelu alkoi vuonna 1943 brittiläisen de Havilland H.1B -suihkumoottorin ympärille, joka pian vaihdettiin General Electricin tai Allisonin valmistamaan kopioon. Konemallista tuli tavanomainen; kokometallinen, alatasoinen ja nokkapyörätelineellä varustettu. Koneen suunnitteluryhmää johti Clarence "Swede" Johnson (Kelly Johnson).
XP-80:ksi nimetty prototyyppi teki ensilentonsa 8. tammikuuta 1944. Sen moottorina oli de Havilland Vampire-hävittäjän prototyypistä otettu Halford H1 (myöhemmin 'Goblin') suihkumoottori. Lockheedin pääkoelentäjä Milo Burcham kuoli 20. lokakuuta 1944 lentäessään koneen toisella prototyypillä. Myös lentäjä-ässä Richard Bong kuoli koelentämänsä P-80:n maahansyöksyssä. Shooting Star tuli palveluskäyttöön vuoden 1945 alkupuolella ja 45 toimitettiin USAF:ille ennen sodan loppua.
Neljä P-80-konetta lähetettiin Eurooppaan esiteltäväksi, mutta yhden tuhouduttua esittelylennolla Englannissa moottorin sytyttyä palamaan, konetyyppi asetettiin lentokieltoon ja toinen maailmansota päättyi, ennen kuin konetta käytettiin taistelulennoilla. Sodan loputtua 5 000 koneen tilaus supistui 2 000 kappaleeseen. P-80A, P-80B ja P-80C malleja valmistettiin ennen tuotannon loppumista 1950 1 715 konetta, joista 798 oli P-80C mallia. Vuonna 1948 "P"-merkinnät (Pursuit) muutettiin "F"-alkuisiksi (Fighter, hävittäjä).
Lockheed otti tavoitteekseen brittiläisen Gloster Meteorin 991 km/h nopeudellaan asettaman vaakalennon ilmannopeusennätyksen rikkomisen. Ennätystä lähdettiin hakemaan riisutulla P-80R -ennätyskoneella, jonka aseistus oli korvattu lisäpolttoaineella, ja jonka ulkoista muotoilua oli virtaviivaistettu muun muassa imuaukkojen ja muiden ilmanvastusta tuottaneiden paikkojen osalta. Koneessa oli myös varustettu viritetyllä Allison J33-A-21 -suihkumoottorilla, joka kykeni tuottamaan 22,59 kilonewtonin työntövoiman vesi-alkoholiruiskutusjärjestelmän avulla.Huomattavista muutostöistä huolimatta P-80R:n ensimmäinen ennätysyritys floppasi koneen jäädessä huomattavasti asetetusta tavoitenopeudesta. Toinen yritys tuotti kuitenkin tulosta. P-80R rikkoi samalla sekä Meteorin aiemmin asettaman kansainvälisen ilmailuliiton (FAI) kriteerit täyttävän nopeusennätyksen että 1 000 km/h rajapyykin saavutettuaan 1 004 km/h huippunopeuden vaakalennossa.F-80 oli suunniteltu ensisijaisesti korkealla toimivaksi torjuntahävittäjäksi, mutta Korean sodassa F-86 Sabret korvasivat ne siinä tehtävässä. F-80C:tä käytettiin sen jälkeen hävittäjä-pommittajana, pääasiassa matalahyökkäyksiin raketein, pommein ja napalmilla. 8. marraskuuta 1950 lt. Russell J. Brown ampui alas F-80C-koneellaan MiG-15-koneen ensimmäisessä suihkukoneiden välillä käydyssä ilmataistelussa.
Lockheed valmisti koneesta myös pidemmällä rungolla varustettua kaksipaikkaista T-33A "T-bird" harjoituskonetta, joka säilyi tuotannossa vuoteen 1959 ja jota valmistettiin lisenssillä myös Japanissa ja Kanadassa.  T-33 valmistettiin lähes 7 000 kappaletta ja sitä käytettiin 20 eri maassa.
 Kuvia tai muita tiedostoja aiheesta Lockheed F-80 Shooting Star Wikimedia Commonsissahttp://www.nationalmuseum.af.mil/factsheets/factsheet.asp?id=2292

Lohjan Pyhän Laurin kirkko on Lohjan seurakunnan keskiaikainen harmaakivikirkko. Kirkko on Suomen suurin keskiaikainen pitäjänkirkko. Se on vuonna 2003 tehdyn laajan dendrokronologisen tutkimushankkeen mukaan rakennettu suunnilleen vuosien 1470 ja 1490 välisenä aikana. Sisätilojen kalkkimaalaukset ajoittuvat piispa Arvid Kurjen aikaan (1510–1522). Lohjan Pyhän Laurin kirkko ja Hattulan Pyhän Ristin kirkko ovat Suomen merkittävimpiä kuvakirkkoja, ja niitä pidetään sisarkirkkoina niiden runsaiden maalausten vuoksi. Kirkko on omistettu diakoni pyhälle Laurentiukselle eli pyhälle Laurille, joka kärsi marttyyrikuoleman.Kirkko kuuluu Museoviraston vuonna 2009 määrittelemiin valtakunnallisesti merkittäviin rakennettuihin kulttuuriympäristöihin. Ympäristöön kuuluvat muun muassa 1950-luvulla rakennettu seurakuntatalo sekä keskiaikaisella paikallaan oleva pappila, jonka nykyisin Lohjan museona toimiva päärakennus on 1800-luvun lopulta.
Kivikirkkoa on edeltänyt puukirkkoja, joista ensimmäinen rakennettiin seurakunnan perustamisen jälkeen 1230- tai 1240-luvulla. Puukirkoista tai niiden tarkasta sijaintipaikasta ei ole olemassa tietoja. Rahalöytöjen ajoituksen perusteella on kuitenkin pidetty mahdollisena, että puukirkko olisi ollut ennen 1300-lukua toisaalla. On myös oletettu, että kivikirkko olisi rakennettu puukirkon ympärille, kuten eräissä kirkoissa tiedetään tehdyn.
Kirkko on säilynyt kohtalaisen hyvin alkuperäisenä, mutta erityisesti 1800-luvulla tehtyjä korjauksia on pyritty entistämään oletettuun aiempaan asuun, ja yleisilmeen perusteella kirkko on ajoitettavissa myöhäiskeskiaikaan. Dendrologinen tutkimus vuodelta 2003 vahvistaa rakennusajankohdan suunnilleen vuosiin 1470–1490.Kirkko on ulkomitoiltaan 40,3 × 22,3 metriä, ja kirkkosalin pinta-ala on noin 670 neliömetriä. Se on siten Suomen keskiaikaisista pitäjänkirkoista suurin. Seinien korkeus, 11,0–12,5 metriä, ja sivulaivoja korkeampi keskilaiva korostavat sisätilan avaruutta. Kirkon katonharjan korkeus on 34 metriä. Kaikista Suomen keskiaikaisista kivikirkoista Lohjan Pyhän Laurin kirkko on kolmanneksi suurin Naantalin kirkon ja Turun tuomiokirkon jälkeen. Kolmilaivaisessa runkohuoneessa on vain neljä pilariparia, mikä lisää tilan tuntua, sillä kaksi ensimmäistä pilariväliä ovat merkittävästi pitempiä kuin kolmas.1800-luvun alussa kirkossa pidettiin katselmus, ja siinä edellytettyjä korjaustöitä toteutettiin vuonna 1805. Korjausten yhteydessä ikkunoiden muoto muutettiin ja papinovi muurattiin umpeen. Kirkossa tehtiin merkittävät restaurointityöt 1966–1968, jolloin muun muassa papinovi avattiin ja ikkunat palautettiin papinoven perusteella arvioituun keskiajan muotoon. Kirkon päädyissä olevat kivipinnalle tehdyt tiilikoristeet edustavat samaa tyyppiä.
Keskiaikaisia sivualttareiden paikkoja on löydetty useita, mutta pääalttarin etsinnät eivät ole tuottaneet tulosta. Sakaristossa on ollut alttari vielä 1600-luvulla, samoin asehuoneesta on löytynyt viitteitä alttarista. Keskiajan veistoksista ja alttarikaapeista ei ole kovin paljon säilynyt. Yksi niistä on Pyhää Laurentiusta esittävä veistos noin vuodelta 1400. Suuren krusifiksin valmistumisajankohdaksi arvioidaan 1400-luvun loppu, ja todennäköisesti se on tehty Turussa. Sakaristoon on talletettu kaivauksista löytynyt pahoin vahingoittunut osa Pyhää Martinusta esittävästä puuveistoksesta. Ikkunoissa on keskiajalla ollut sittemmin hävinneitä lasimaalauksia.
Kirkkoon saatiin uusi saarnastuoli noin 1650, jolloin kuoriin tehtiin muutoksia ja samalla vanha, mahdollisesti keskiaikainen, saarnastuoli siirrettiin sakastiin. Nykyinen saarnastuoli on vuodelta 1845, ja sen on suunnitellut Jean Wiik intendenttikonttorista. Keskiaikainen alttarikaappi on poistettu uuden alttarilaitteen tieltä 1662, jolloin rakennettiin uusi alttari. Nykyinen alttari kaiteineen on Pirkko Stenrosin suunnittelema ja vuodelta 1987. Runsaasti esineitä on kadonnut todennäköisesti erityisesti 1800-luvun alun siivousinnossa.Kirkon pohjoisseinällä on Margareta Capsian maalaama alttaritaulu, jonka lahjoitti vuonna 1738 kirkkoherra Gregorius Arctopolitanus. Kruunut ovat kaikki lahjoituksia, kaksi Laakspohjan kartanon omistajalta ja tämän tyttäreltä, yksi Liivinmaan kuvernööriltä Claes Tottilta.Kirkossa on ollut käytössä ehtoolliskalustoa Viipurin maaseurakunnan kirkosta, josta tuotiin myös silkkinen messukasukka vuodelta 1735.Urut on rakentanut 1985 Urkurakentamo Veikko Virtanen, samoin kuoriurut vuodelta 1986. Urkujen arkkitehtoninen muotoilu ja urkulehteri ovat arkkitehti Ola Laihon käsialaa.
Kirkon kaikilla seinillä sakaristoa ja asehuonetta myöten on maalauksia, ja ne kuuluvat kansallisiin kulttuuriaarteisiin. Kirkon maalaukset on mahdollisesti lahjoittanut Raaseporin käskynhaltijana 1490–1513 toiminut Tönne Erikinpoika Tott, jonka vaakuna on ollut kirkossa aiemmin olleessa lasimaalauksessa. Seinien maalaukset peitettiin kalkkimaalilla 1700-luvulla ja 1800-luvun alussa valoisuuden lisäämiseksi. Runkohuoneen holvienkin maalauksia kirkkoherra vaati peitettäväksi, kun "joku kurja tuhertaja [on] muinaisina aikoina  – – liannut kirkon korkeat holvit". Niitä ei kuitenkaan peitetty. Suhtautuminen muuttui, ja 1886 kaikki maalaukset otettiin esiin. Työtä johti Emil Nervander, ja työn aikana maalaukset voitiin ajoittaa 1510-luvulle kuori-ikkunan vieressä olevan piispa Arvid Kurkeen viittaavan vaakunan perusteella. Vanhat maalaukset vahvistettiin voimakkain värein. Ne kuitenkin entistettiin 1950-luvulla, jolloin työtä johti konservaattori Oskari Niemi. Nämä työt rahoitettiin myyntikampanjoin ja lahjoituksin.Maalaukset esittävät erityisesti ihmishahmoja ja tapahtumia. Kirkossa on säilynyt kaikki 12 vihkiristiä, jollaiset oli tapana maalata keskiajan kirkkoihin.
Kivisakasti on rakennettu samaan aikaan kuin nykyinen kirkko, mutta se valmistui kuitenkin ensin. Se on suhteellisen kookas, sillä se on suhteutettu runkohuoneen kokoon. 1490-luvulla valmistunut ulkoisesti vaatimaton asehuone on myös kookas, mutta siinä ei ole päätykoristetta. Viistosti oven yläpuolella on ulkosaarnastuolin aukko, jollainen on monissa Varsinais-Suomen ja Hämeen kirkoissa mutta Uudellamaalla vain Lohjalla ja Sipoon kirkossa. Ulkosaarnastuoliin on käynti sisältä asehuoneen lounaisnurkan portaista.
Kellotapulin kivinen alaosa on peräisin keskiajalta. Yläosa on rakennettu saksalaisen rakennusmestarin Johann Friedrich Schultzin johdolla noin vuonna 1740. Tapulin kolmesta kellosta vanhin, keskikokoinen, on valettu Tallinnassa 1594, suurin vuonna 1624 Lohjalla ja pienin 1740 Tukholmassa. Suurin arvellaan valetun vanhemmasta haljenneesta kellosta saadusta materiaalista ja kruunun avustuksena saadusta 400 kilon rautaerästä.
Kun hautausmaan todettiin vähitellen käyneen ahtaaksi sen jälkeen, kun kirkon alle hautaaminen 1783 kiellettiin, sitä on laajennettu useita kertoja vuodesta 1825 lähtien, viimeksi 1945. Sen jälkeen on perustettu uudet hautausmaat Virkkalaan sekä Metsolaan, jossa on arkkitehti Erik Bryggmanin suunnittelema siunauskappeli.Hautausmaalla on ollut 1700-luvun alkupuolella tehty hautakappeli, jonka rakennuttajana pidetään Veijolan tilan omistajaa, lääninsihteeri Johan Henriksson Arckenholtzia. Kappeli jäi hoitamattomaksi, ja nykyisin sen paikalla on muistomerkiksi 1923 pystytetty luonnonkivi. Kivi pystytettiin erityisesti historioitsija Johan Arckenholtzin muiston kunnioittamiseksi. Tapulin viereen rakennutti Laakspohjan kartanon omistaja Magnus Erik Ehrnrooth keltaisen uusklassisen hautakappelin. Sen oven yläpuolella on kivilaatassa teksti "Laxpojo Graf 1824" ja seinään on myöhemmin kiinnitetty kivitaulu, jossa on kappeliin haudattujen nimet. Kirkon länsipuolella on Sedolan hautakappeli, jonka rakennutti 1825 Sedolan rusthollin omistaja Henrik Sederström. Kappelin päädyssä on kivitaulu "Sedola Graf Byggnad af H: S: 1825". Hautakappeliin on haudattu Sederström ja hänen vaimonsa Anna Kajsa Wessman. Kappeleissa on hautaholvit, jotka vuoden 1903 määräysten mukaan on täytetty hiekalla. Molemmat kappelit on maalattu ja kunnostettu 1980-luvulla. Kirkon itäpuolella on kumpareessa 1840 tiilestä muurattu Outamon ratsutilan hautakammio, jonka ovena on valurautakansi.Unohdettujen vainajien muistomerkki paljastettiin 1934 kirkon eteläseinustalla. Hautausmaan pohjoispäässä on Ilmari Wirkkalan suunnittelema sankarihauta-alue. Sen taustana on kotkakuvioinen metallirakennelma, jossa kiipeilee villiviini, ja keskellä on sankaripatsas. Karjalaan jääneiden vainajien muistomerkki on kirkon pohjoisseinustalla.Hautausmaalle on haudattu muun muassa kirkon maalaukset entisöinyt Oskari Niemi. Kellotapulin vieressä on Johannes ja Kyllikki Virolaisen hauta. Kirkosta itään on vuonna 1918 vakaumuksensa puolesta kaatuneiden muistomerkki. Hautausmaan koillislaidassa on arkkitehti Bey Hengin 1990 suunnittelema uurnalehto, ja uusi uurnahauta-alue on kirkon pohjoispuolella länsiaidan vieressä. Hautausmaan itäpuolen vuonna 1830 tehdyllä mäntykankaisella laajennusalueella on yhä jäljellä siellä silloin kasvaneita mäntyjä.
Hiekkanen, Markus: Suomen keskiajan kivikirkot.    Suomalaisen Kirjallisuuden Seura, 2007. ISBN 978-951-746-861-9.    
C. J. Gardberg: Kivestä ja puusta – Suomen linnoja, kartanoita ja kirkkoja, Otava, 2002, ISBN 951-1-17423-1
Lohjan kirkko: rakennushistoria, maalaukset ja sisustus. Sarja: Lisiä Lohjan pitäjänkertomukseen, ISSN 0359-0127; 58 A.  Lohja: Lohjan seurakunta; kustantaja: Lohjan kotiseutututkimuksen ystävät, 1990.  ISBN 951-9188-05-3.
 Kuvia tai muita tiedostoja aiheesta Lohjan Pyhän Laurin kirkko Wikimedia CommonsissaLohjan Pyhän Laurin kirkko (rakennusperintörekisteri) Kulttuuriympäristön palveluikkuna kyppi.fi. Museovirasto.    

Lokendra Bahadur Chand (s. 15. helmikuuta 1940) on nepalilainen poliitikko, joka on toiminut Nepalin pääministerinä neljä kertaa: 1983–1986, lyhyen aikaa huhtikuussa 1990, lyhyen aikaa 1997 ja lokakuusta 2002 kesäkuuhun 2003.
Chand valittiin Rastriya Panchayatin jäseneksi vuonna 1974. Chand tunnetaan Nepalin monarkian vahvana tukijana. Ensimmäisen kahden kautensa aikana hän ei kuulunut mihinkään puolueeseen, mutta vuonna 1997 hän oli jo nykyisen puolueensa oikeistolais-liberalistis-monarkistisen Rashtriya Prajatantra -puolueen (kansallisdemokraattinen puolue; RPP) jäsen. Hän oli perustanut puolueen ja tullut sen puheenjohtajaksi vuonna 1991.
Neljännellä kaudellaan Chandista tuli pääministeri 11. lokakuuta 2002, viikko sen jälkeen kun kuningas kaappasi vallan kongressipuolueen Sher Bahadur Deubalta. Chand pakotettiin eroamaan vuonna 2003 vastalauseiden jälkeen ja kiihtyvän sisällissodan vuoksi.
Lomonosovin silta (ven. Мост Ломоносова, Most Lomonosova) on silta Pietarin kaupungissa Venäjällä. Sillan alkuperäinen nimi oli Katariinansilta ja sen jälkeen Šeremetev-silta, kunnes se nimettiin uudestaan vuonna 1948 Mihail Lomonosovin mukaan. Silta rakennettiin vuosina 1785–1787. Lomonosovin silta on 57,2 metriä pitkä, 14,66 metriä leveä ja se ylittää Fontankan.

Loppu (engl. The Last One) on tilannekomediasarjan Frendit päätösjakso. Jakso käsittää sarjan 10. tuotantokauden jaksot 17 ja 18; sen kaksi osaa erotettiin kahdeksi erilliseksi jaksoksi. Jakson kirjoittivat sarjan luojat David Crane ja Marta Kauffman ja sen ohjasi sarjan tuottaja Kevin S. Bright. Jakso ensiesitettiin Yhdysvalloissa NBC-televisiokanavalla 6. toukokuuta 2004. Sitä katsoi 52,5 miljoonaa yhdysvaltalaista katsojaa ja se oli Yhdysvaltojen kaikkien aikojen neljänneksi katsotuin televisiosarjan päätösjakso. Suomessa jakso ensiesitettiin MTV3:lla 23. marraskuuta 2004, ja se keräsi 824 000 katsojaa.
Päätösjakso sulkee pitkään käynnissä olleita juonenkäänteitä. Ross Geller (David Schwimmer) tunnustaa rakastavansa Rachel Greenia (Jennifer Aniston) ja he päättävät jatkaa suhdettaan; Monica Geller (Courteney Cox) ja Chandler Bing (Matthew Perry) adoptoivat kaksoset ja muuttavat lähiöön. Jakson viimeisessä kohtauksessa kuusi ystävystä poistuvat asunnoistaan ja menevät viimeiselle kahvikupilliselle Central Perk -kahvilaan.
Ennen jakson kirjoittamista Crane, Kauffman ja Bright katsoivat muiden tilannekomediasarjojen päätösjaksoja innoitukseksi. Jakso kuvattiin Warner Bros. -studioilla Burbankissa Kaliforniassa; ensimmäinen osa kuvattiin 16. tammikuuta ja toinen osa 23. tammikuuta. Päätösjakso sai hyvän vastaanoton kriitikoilta ja näyttelijöiltä.
Phoebe Buffay (Lisa Kudrow) ja Joey Tribbiani (Matt LeBlanc) pakkaavat Monican ja Chandlerin tavaroita, sillä nämä ovat lähteneet Erican (Anna Faris) mukaan synnytyssairaalaan. Erica aikoo luovuttaa lapsensa heille, mutta Monican ja Chandlerin yllätykseksi hän synnyttääkin kaksoset. Asunnossaan Joey näyttää Phoebelle tupaantuliaislahjan, jonka hän on suunnitellut Monicalle ja Chandlerille: tipun ja ankanpoikasen, jotka korvaavat ne, jotka kuolivat aiemmin. Ross saapuu ja tunnustaa, että vietti edellisen yön Rachelin kanssa. Rachel tulee makuuhuoneesta ja Rossin pettymykseksi kertoo hänelle rakastelun olleen "täydellinen tapa hyvästellä".
Myöhemmin Central Perk -kahvilassa Phoebe suostuttelee Rossia kertomaan Rachelille tunteistaan, ennen kuin Rachel lähtisi uuden työnsä perässä Pariisiin. Ross on kertomaisillaan Rachelille asiasta, kun kahvilan työntekijä Gunther (James Michael Tyler) tunnustaa Rachelille rakastavansa tätä. Myöhemmin, kun he ovat jälleen Monican ja Chandlerin asunnossa, Ross päättää olla kertomatta tunteistaan, koska pelkää tulevansa torjutuksi. Rachel päättää lähteä lennolle mutta ehtii näkemään Monican ja Chandlerin kaksoset, jotka ovat saaneet nimekseen Erica (biologisen äidin mukaan) ja Jack (Monican isän mukaan). Kun Rachel on lähtenyt, Ross muuttaa mielensä ja lähtee Phoeben kanssa taksilla lentokentälle.
Joey palaa asunnolleen hakeakseen tipun ja ankanpojan, mutta huomaa niiden jääneen loukkuun pöytäjalkapallopelin sisälle. Chandler ja Joey päättävät rikkoa pöydän, koska eivät saa muuten lintuja ulos. Phoeben holtittoman ajamisen johdosta hän ja Ross saapuvat lentokentälle ajoissa ja ostavat liput päästäkseen turvatarkastuksen läpi Rachelin luo. He etsivät ilmoitustaululta Rachelin lentoa mutta eivät löydä sitä. Ross tarkistaa lennon numeron Monicalta ja saa selville, että Rachelin lento lähteekin Newarkin lentoasemalta, kun he itse ovat tulleet John F. Kennedyn lentoasemalle. Phoebe soittaa Rachelille, joka on jo noussut koneeseen, saadakseen lisäaikaa. Eräs matkustaja käsittää Rachelin puhelun väärin ja luulee koneen ”vasemmassa filangissa” olevan vikaa. Hän lähtee hätääntyneenä pois koneesta ja kehottaa kaikkia muita seuraamaan perässä. Chandler ja Joey ovat niin kiintyneitä pöytään, etteivät pysty rikkomaan sitä, joten Monica tarjoutuu tehtävään. Kun he saavat linnut ulos, Chandler ehdottaa, että Joey pitäisi ne.
Phoebe ja Ross saapuvat lentokentälle, juuri kun Rachel on nousemassa uudestaan koneeseen. Ross kertoo Rachelille rakastavansa tätä, mutta tämä ei pysty käsittelemään yllättävää tunnustusta ja nousee kuitenkin koneeseen. Hylätty Ross palaa kotiinsa ja kuuntelee Rachelin jättämän viestin vastaajastaan. Viestissä Rachel selittää toimintaansa ja yrittää päästä ulos koneesta, mutta puhelu katkeaa. Ross kääntyy, näkee Rachelin seisovan oviaukossa ja he suutelevat. Seuraavana päivänä ystävykset kokoontuvat Monican ja Chandlerin tyhjään asuntoon. He jättävät asunnon avaimet pöydälle ja menevät Central Perk -kahvilaan juomaan viimeiset kahvikupilliset.
Sarjan tekijät luonnostelivat tunnin mittaisen päätösjakson tammikuussa 2004, neljä kuukautta ennen sen esitystä 6. toukokuuta. Ennen jakson kirjoittamista David Crane, Marta Kauffman ja Kevin S. Bright katsoivat muiden tilannekomedioiden päätösjaksoja ja kiinnittivät huomiota siihen mikä toimi ja mikä ei. He huomasivat pitävänsä niistä jaksoista, jotka pysyivät uskollisena sarjalle. Käsikirjoittajilla oli ongelmia jakson kirjoittamisessa ja he viettivät useita päiviä miettien päätöskohtausta kirjoittamatta sanaakaan. Crane kertoi, että he eivät halunneet tehdä "mitään korkeakonseptista tai sarjasta poikkeavaa".Jakson lopussa soiva musiikki, kun kamera vaeltaa tyhjän asunnon läpi, on rockyhtye Jefferson Airplanen kappale ”Embryonic Journey”. Pearl Jamin kappale ”Yellow Ledbetter” on myös esillä jaksossa, kun Rachel nousee ensimmäistä kertaa koneeseen. Kyseessä on ensimmäinen Pearl Jamin kappale televisio-ohjelmassa.
Jakso kuvattiin Los Angelesissa Warner Bros. -studioilla Stage 24:llä, jossa Frendejä on kuvattu toisesta tuotantokaudesta lähtien. Päätösjakson ensimmäinen osa kuvattiin 16. tammikuuta ja toinen 23. tammikuuta 2004. Päätösjakson jälkeen Stage 24 uudelleennimettiin ”The Friends Stageksi”.Kuukausi ennen päätösjakson kuvaamista Aniston kertoi vuorosanojen lukemisen olevan jakso jaksolta vaikeampaa. Hän kertoi kaikkien olevan hermona ja tunteellisia. Tuottajat lupasivat kyyneleisen lopun ja näyttelijät myönsivät, etteivät itkukohtaukset olleet näyteltyjä. LeBlanc kertoi päätösjakson kuvaamisen olleen liikaa hänelle ja muille näyttelijöille; hänen mukaansa Kudrow alkoi itkeä, jonka jälkeen Aniston ja Cox ryhtyivät myös tunteellisiksi. Schwimmer, jonka LeBlanc oli luullut olevan ”huippuammattilainen” oli myös kuohuksissa, joten LeBlanc ”vain hajosi”.  Maggie Wheeler, joka oli Chandlerin ”osa-aikainen” tyttöystävä Janice, kertoi People-lehdelle koko näyttelijäkaartin joutuneen menevän meikattavaksi uudelleen ja Perryn rikkoneen jännityksen chandlermaisesti sanomalla ”joku tulee samaan potkut.”Aluksi suunniteltiin, että eräät keskeiset kohtaukset kuvattaisiin ilman yleisöä juonipaljastusten estämiseksi, mutta tuottajat päättivät olla huolestumatta asiasta ja kuvasivat kaikki kohtaukset elävän studioyleisön edessä. Tuottajat laittoivat liikkeelle myös huhun, että sarjalle olisi kuvattu useita loppuja; itse asiassa vain yksi suunniteltiin ja kuvattiin.Jokaisen Frendit-jakson alussa näyttelijät astuivat yleensä studioyleisön eteen yksi kerrallaan, mutta tällä kertaa he tulivat kaikki yhdessä. Yleisön keskuudessa oli myös joitain kutsuvieraita, kuten Hank Azaria, joka näytteli Phoeben tieteilijäpoikaystävää useassa jaksossa; mukana oli myös David Arquette, joka kuvasi kulisseissa vaimoaan Coxia ja muita henkilöitä videokamerallaan. Anistonin tuolloinen mies, Brad Pitt, ei ollut paikalla; Pitt kertoi syyksi halunsa yllättyä, kun jakso esitetään televisiossa. Vaikka yleisössä oli joitain kutsuvieraita, niin noin 75 % studioyleisöstä olivat tavallisia ihmisiä, jotta yleisön reaktio olisi yhtäpitävä sarjan muiden jaksojen kanssa.
NBC mainosti mittavasti sarjan päätösjaksoa, jota edelsi useiden viikkojen hehkutus. NBC:n paikalliset tytäryhtiöt järjestivät katselujuhlia eri puolilla Yhdysvaltoja mukaan lukien tapahtuma Universal CityWalkilla. New Yorkin puistoihin kerääntyi arviolta 3 000 ihmistä katsomaan jaksoa isoilta ruuduilta. Päätösjakson jälkeen keskusteluohjelma The Tonight Show with Jay Leno kuvattiin Frendien Central Perk -kahvilassa, jossa sarjan näyttelijät olivat vieraana. Hinta 30-sekuntiselle mainospätkälle päätösjakson aikana oli keskimäärin kaksi miljoonaa Yhdysvaltain dollaria. Tämä oli suurin mainoshinta tilannekomediasarjalle, aiempaa ennätystä piti hallussaan Seinfeld, jonka päätösjakson aikana esitetty mainos maksoi 1,7 miljoonaa dollaria.Päätösjaksoa katsoi 52,5 miljoonaa yhdysvaltalaiskatsojaa. Se ei ollut kuitenkaan katsotuin jakso Frendien historiassa, sillä välittömästi Super Bowlin jälkeen 28. tammikuuta 1996 esitetty Joeyn fani (engl. The One After the Superbowl) keräsi 52,9 miljoonaa katsojaa. Frendien päätösjakso oli neljänneksi katsotuin televisiosarjan päätösjakso Yhdysvaltojen televisiohistoriassa edellään sarjojen M*A*S*H, Cheers ja Seinfeld päätösjaksot, joita katsoi 123, 102,4 ja 85,9 miljoonaa katsojaa. Frendien päätösjakso oli vuoden 2004 toiseksi katsotuin televisiojakso Super Bowlin jälkeen.Suomessa jakso esitettiin MTV3:lla samana päivänä kuin Sinkkuelämää-televisiosarjan päätösjakso eli 23. marraskuuta 2004. Frendien päätösjaksoa katsoi 840 000 katsojaa ja Sinkkuelämän 795 000 katsojaa.Jakso oli ehdolla Emmy-palkinnon saajaksi parhaasta monikamera-sarjan tai -erikoisjakson äänityksestä ja parhaasta monikamera-sarjan leikkauksesta, mutta hävisi molemmat palkinnot Frasierille.
Arvostelut sarjan päätösjaksosta olivat pääosin myönteisiä. USA Today -lehden Robert Bianco kuvaili päätösjaksoa viihdyttäväksi ja tyydyttäväksi, ja ylisti sitä tunteiden ja huumorin sekoittamisesta. Boston Heraldin Sarah Rodman ylisti Anistonia ja Schwimmeria näyttelijäntyöstään, mutta piti hahmojen yhteenpaluuta liian puhtaana, vaikka lopputulos olikin se, mitä fanit toivoivat. Newsdayn Noel Holston kutsui jaksoa suloiseksi ja tyydyttäväksi.
USA Today kiinnitti huomiota asiaan, jota monet kriitikot pitivät ongelmallisena, eli sarjan ikääntymiseen. Vaikka sarja pysyi suosittuna, oli siitä katoamassa into. Salon.com -sivuston Heather Havrilesky kirjoitti, että huolimatta jakson ympärillä pyörineestä kuvottavasta hypestä, pettymyksen täyteisestä tuotantokaudesta ja latteasta päätösjaksosta, on tärkeää muistaa, kuinka mahtava sarja oli pitkän aikaan. Fort Worth Star-Telegramin Ken Parish Perkins antoi päätösjaksolle hyvän arvosanan ja luonnehti sitä enemmän koskettavaksi kuin koomiseksi.
Sarjan tekijät kerääntyivät Los Angelesiin katsomaan päätösjaksoa. Se sai hyvän vastaanoton päänäyttelijöiltä, jotka olivat varmoja fanien tuntevan samoin. David Schwimmer kertoi päätösjakson olevan juuri sellainen, mitä hän oli toivonut. ”Me kaikki päädymme uuteen alkuun. Se on uusi luku hahmojen elämässä.”Kuvattaessa jaksoa näyttelijät ja henkilökunta kierrättivät vuosikirjoja ja allekirjoittivat niitä toisillaan. Kun lavasteet oli purettu, näyttelijät ja muut tekijät saivat osan Central Perk -kahvilaa muistoksi.Jakson tiimoilta järjestettiin kolme juhlaa – illallinen Anistonin ja Pittin asunnolla 19. tammikuuta 2004, illanistujaiset West Hollywoodissa 22. tammikuuta ja isot tuhannen vieraan juhlat 24. tammikuuta Los Angelesin Park Plaza Hotelissa. Juhlissa esiintyi The Rembrandts, joka esitti Frendien tunnuskappaleen ”I’ll Be There for You”.

Lorax on vuonna 1972 valmistunut lyhyt televisioelokuva, joka perustuu Dr. Seussin tekemään samannimiseen kirjaan. Se seuraa kirjan tarinaa tarkemmin kuin vuoden 2012 versio. Sen animoivat Warren Batchelder, John Gibbs, Manny Gould, Bob Matz, Bob Richardson, Don Williams, Dick Thompson ja Robert Taylor. Ääninäyttelijät olivat Athena Lorde ja Harlen Carraher. Elokuvan ohjasi Hawley Pratt.
Lordi [lordi] on suomalainen, englanninkielistä musiikkia esittävä hard rock- ja heavy metal -yhtye, joka tunnetaan hirviöteemaisista esiintymisasuistaan sekä pyrotekniikkaa ja kauhuelementtejä hyödyntävistä konserteistaan ja musiikkivideoistaan. Yhtye sai alkunsa vuonna 1992 ja on toiminut aktiivisesti vuodesta 1996 lähtien. Yhtyeen kokoonpano on vuosien aikana kokenut muutoksia, mutta Lordissa vaikuttaa yhä kaksi alkuperäisjäsentä, laulaja Mr. Lordi ja kitaristi Amen. Nykyinen kokoonpano on pitkäaikaisin yhtyeen tähänastisista kokoonpanoista. Lordin nykyiset jäsenet ovat tehneet yhdessä neljä albumia. Aiemmilta kokoonpanoilta on ilmestynyt 0-2 albumia.
Lordi nousi julkisuuteen vuonna 2002 ”Would You Love a Monsterman?” -hittisinglellään. Samana vuonna julkaistusta esikoisalbumistaan lähtien Lordi on esiintynyt aktiivisesti ympäri maailmaa. Yhtye teki historiaa vuonna 2006 voittamalla Eurovision laulukilpailun ensimmäisenä hard rock -yhtyeenä, ensimmäisenä Suomen edustajana ja siihen mennessä kaikkien aikojen korkeimmalla pistemäärällä. Voittonsa myötä yhtye sai tunnustusta kotimaassaan.
Yhtyeen kolme ensimmäistä albumia ovat myyneet platinaa, joista kaksi myös multiplatinaa. Yhdeksännen albuminsa Sexorcism Lordi julkaisi 25. toukokuuta 2018.
Lordiin suhtaudutaan eri maissa eri tavalla. Saksassa Lordista on otettu kuvia pornolehtiin, ja Ruotsissa Lordia on pyydetty television lastenohjelmiin. Mr. Lordin mukaan moni suomalainen pitää yhtyettä vitsinä.
Lordi sai alkunsa 1990-luvun alussa rovaniemeläisen Tomi Putaansuun opiskeluaikaisena sooloprojektina. Hän oli alkanut säveltää ja äänittää kotonaan metallimusiikkikappaleita, joihin hän itse soitti kaikki soittimet; ainoastaan soolokitaraosuuksissa hän sai apua muusikkoystäviltään. Nimi projektille löytyi Putaansuun lapsena ystävänsä Pete Riskin äidiltä saamasta lempinimestä.
Tuon aikainen Lordi poikkesi paljon yhtyeen myöhemmästä tuotannosta; Putaansuu sävelsi monimutkaista musiikkia, jossa kappaleet olivat moniosaisia ja sisälsivät temponvaihteluja. Musiikissa käytettiin lisäksi enemmän rumpukoneita ja syntetisaattoreja. Putaansuun alkuperäinen ajatus muistutti huomattavasti hänen ihailemaansa White Zombie -yhtyettä, joskin Lordin musiikki oli melodisempaa.
Vuonna 1993 valmistui ensimmäinen demonauha Napalm Market. Putaansuu lähetti sitä musiikkilehtiin, mutta arvosteluja ei julkaistu. Putaansuu jatkoi musiikin tekemistä ja lähestyi seuraavaksi levy-yhtiöitä, mutta kotona nauhoitetut Lordi-demot eivät herättäneet niiden kiinnostusta.
Vuonna 1995 Putaansuu kuvasi oppilaitoksessaan Lordin kappaleelle ”Inferno” musiikkivideon, jonka hän palautti lopputyönään. Kauhuteemaisella videolla esiintyi laulavan Putaansuun lisäksi hänen ystäviään, jotka hän oli maskeerannut hirviöiksi. Tästä Putaansuulle heräsi ajatus hirviöasuja esiintymisissään käyttävästä rockyhtyeestä, ja hän alkoi kehittää ideaa eteenpäin. ”Infernosta” tuli myöhemmin ensimmäinen julkaistu Lordi-kappale, kun Rovaniemen kaupungin nuorisotoimi otti sen mukaan Rockmurskaa-nimiselle kokoelmalevylle.Valmistumisensa jälkeen ja siviilipalveluksen suoritettuaan Putaansuu perusti suurena Kiss-fanina Kiss Army Finland -nimisen faniklubin. Se järjesti vuonna 1996 faniristeilyn Tukholmaan, jonne alkuperäiseen kokoonpanoon palannut Kiss saapui esiintymään ensimmäistä kertaa 13 vuoteen mustavalkoisissa kasvomeikeissä. Tuo risteily oli merkittävä Lordin historian kannalta, koska siellä kaikki Lordin ensimmäisen kokonaisen kokoonpanon jäsenet tapasivat ensi kertaa.
Vuonna 1997 Tomi Putaansuu muutti Helsinkiin. Hän halusi Lordista oikean yhtyeen ja uskoi löytävänsä siihen pääkaupungista paremmat mahdollisuudet. Hän pyyteli tuntemiaan muusikoita projektiin mukaan ja saman vuoden kesään mennessä Lordin ensimmäinen kokoonpano oli muotoutunut. Siihen kuuluivat Tomi Putaansuu (laulu), Jussi Sydänmaa (kitara), Sami Keinänen (basso) ja Erna Siikavirta (koskettimet). Rumpalia ei ollut, sillä Putaansuu halusi yhä käyttää rumpukonetta. Putaansuu valmisti yhtyeen jäsenille heille suunniteltujen hirviöroolien mukaan asut ja maskit. Putaansuusta tuli Mr. Lordi, sarvekas paholaishahmo. Sydänmaan hahmoksi luotiin Amen-niminen kuolleen faaraon muumio. Keinänen sai roolikseen G-Stealerin, joka oli Alienin ja Predatorin kaltainen avaruushirviö. Siikavirrasta tuli Enary, naisen ja hirviön ”sekoitus”. Soittajien löydyttyä yhtye anoi rahaa Esittävän säveltaiteen edistämiskeskukselta ja lähti studioon nauhoittamaan ensimmäistä albumiaan Bend Over and Pray the Lord. Saatu tuki kuitenkin loppui ennen kuin työstä tuli valmista ja yhtyeen täytyi siirtyä treenikämpälleen jatkamaan nauhoituksia. Albumi äänitettiin vielä lähes kokonaan uudelleen ennen kuin se oli lopulta valmis vuonna 1999.
Koska ESEKin tuki oli käytetty, yhtyeelle ei ollut jäänyt varoja julkaista albumia itse, kuten he olivat alun perin suunnitelleet. Lordi joutui etsimään levy-yhtiön ja lopulta he saivat Putaansuun kontaktien kautta yhteyden Ari Tiaiseen, joka omisti levy-yhtiön nimeltään Levy-yhtiö. Tiainen innostui Lordista ja ryhtyi heidän managerikseen suositellen Anaconda Recordsia heidän albuminsa julkaisijaksi. Kyseinen yhtiö kuitenkin ajautui konkurssiin hieman ennen albumin julkaisupäivää ja albumi jäi lopulta kokonaan julkaisematta. Lordi ei esiintynyt kertaakaan alkuperäisessä kokoonpanossaan, vaikka levynjulkaisukeikka oli sovittu pidettävän vuoden 1999 lopussa, sillä saman vuoden aikana Sami Keinänen erosi yhtyeestä töidensä vuoksi. Hänet korvasi julkaisematta jääneellä albumilla taustalauloja laulanut Sami Wolking, joka oli Putaansuun vanhoja tuttuja Kiss Army Finlandista. Wolkingista tehtiin Magnum-niminen kyborgi. Seuraavana vuonna Wolking ehdotti Lordille toiseksi kitaristiksi kaveriaan Tuomas Grahnia. Grahn ehti tehdä Lordille jopa kolme kappaletta, mutta hänestä ei kuitenkaan koskaan ehtinyt tulla Lordin virallista jäsentä Grahnin lähdettyä tyttöystävänsä perässä Norjaan. Samana vuonna Lordin kokoonpano täydentyi rumpalilla Sampsa Astalan liityttyä yhtyeeseen. Hän peri Keinäsen käyttämän G-Stealer -asun, josta Putaansuu muokkasi entistä rajumman näköisen. Hahmon nimeksi vaihdettiin maskin näyttävän purukaluston mukaan Kita. Koska Astala oli lyhyt mies, oli selvää, että hän tulisi käyttämään Mr. Lordin tavoin korkeapohjaisia kenkiä, mutta rumpujen soitto niissä oli mahdotonta. Yhtyeessä sovittiin, että konserteissa Astalan jaloissa on tavalliset kengät, jotta soittaminen ei vaikeutuisi, mutta virallisissa kuvaussessioissa Astala käyttää korkeapohjaisia hirviökenkiä.Yhtyeen uusi manageri neuvoi heitä tekemään musiikistaan kuuntelijaystävällisempää ja kertosäepainotteisempaa, mikä sopi myös Putaansuulle. Mutta pian selvisi etteivät Levy-yhtiön resurssit riittäneet Lordin markkinoimiseen, ja Tiainen alkoi etsiä Lordille levysopimusta muualta. Useiden epäonnistuneiden yrityksien eri levy-yhtiöiden kanssa, sopimus saatiin lopulta allekirjoitettua BMG Finlandin kanssa vuonna 2002.
Heinäkuussa 2002 BMG julkaisi yhtyeen ensimmäisen singlen nimeltä Would You Love a Monsterman?, jolle kuvattiin myös musiikkivideo. Single nousi singlelistan ykkössijalle ja oli yksi kesän 2002 soitetuimmista kappaleista. Saman kesän aikana yhtye lähti tuottaja T. T. Oksalan johdolla Finnvox-studioon äänittämään ensimmäistä albumiaan. Esikoisalbumin äänitys ei onnistunut ongelmitta, sillä studiosessioiden aikana yhtyeen ja T. T. Oksalan välillä ilmeni erimielisyyksiä, muun muassa aikatauluista. Yhtyeen jäsenet olivat täsmällisiä sovituista ajankohdista, eivätkä halunneet äänitysten viivästyvän. Oksala suhtautui kevyemmin albumin tekoon, eikä aina ollut studiosessioissa paikalla sovittuun aikaan. Ongelmien takia albumin miksausvastuu siirrettiin Oksalalta Kevin Shirleylle, joka oli sopivasti vapaana. Miksauksessaan Shirley päätti jättää pois lähes kaikki levylle suunnitellut Rob Zombie -tyyliset kosketinosuudet. Putaansuu oli ratkaisusta harmissaan, mutta siitä huolimatta Shirleyn miksaus julkaistiin sellaisenaan.Syksyllä 2002 basisti Magnum erotettiin yhtyeestä henkilökohtaisista syistä ja hänen tilalleen yhtyeeseen liittyi Niko Hurme. Hahmokseen hän sai Kalman, joka oli pääkallokasvoinen "moottoripyöräzombie Helvetistä". Vaikka Hurme liittyi yhtyeeseen vasta esikoisalbumin ilmestymisen aikoihin, Kalma esiintyy albumin kansikuvassa ja sen kokoonpanotiedoissa. Albumilla bassoa soitti vielä kuitenkin Wolking.Marraskuussa 2002 Get Heavy -nimen saanut yhtyeen debyyttialbumi julkaistiin. Ensimmäisen keikkansa Lordi soitti 7. joulukuuta 2002 Nosturi-klubilla Helsingissä. Alun perin esikoiskeikkaa oli suunniteltu Tavastialle, mutta yhtyeen käyttämää pyrotekniikkaa ei siellä olisi saanut käyttää palovaaran vuoksi. Keikan pääsyliput myytiin loppuun reilu kuukausi etukäteen.Get Heavy toi yhtyeelle voiton vuoden 2003 Emma-gaalassa, parhaasta kotimaisesta hard rock / heavy metal -albumista. Levyä on myyty yli 67 000 kappaletta, ja se myi platinaa jo vuonna 2002 sekä multiplatinaa vuonna 2006.Samana vuonna Lordi esiintyi useissa musiikkitapahtumissa Suomessa ja ulkomailla, etenkin Saksassa, jossa Lordi oli mukana keväällä Wacken Open Air Roadshow -kiertueella. Lordi teki myös muutamia keikkoja Saksassa Nightwishin lämmittelijänä. Tästä oli Lordille hyötyä, sillä Nightwish oli jo saavuttanut vankan suosion Saksassa ja yhteisten konserttien ansiosta Lordikin sai alueella tunnettavuutta. Myöhemmin Lordi sai Saksan jakelusopimuksen Drakkarilta, joka jakeli myös Nightwishin levyjä.Yhtyeen varsinaisena läpimurtokonserttinalähde? voitiin pitää vuoden 2003 Raumanmeren juhannusta, jonka päälavalla Lordi esiintyi. Konsertti kuvattiin ja esitettiin saman vuoden aikana Yle TV2 -kanavalla. Konsertissa Lordi esitti Get Heavy -debyyttialbumin kappaleita ja cover-version Alice Cooperin kappaleesta "He’s Back (Man Behind the Mask)".
Helmikuussa 2004 Lordi aloitti seuraavan studioalbuminsa äänittämisen. Tällä kertaa tuottajana toimi Hiili Hiilesmaa, jonka kanssa työskentely sujui joutuisasti. 14. huhtikuuta 2004 yhtyeen The Monsterican Dream -nimen saanut toinen albumi julkaistiin. Sen tunnetuimpia kappaleita ovat singleinäkin julkaistut ”My Heaven Is Your Hell” ja ”Blood Red Sandman”. Albumin ilmestyessä yhtyeen uudistetut puvut ja naamarit uudistettiin. Lordi oli myös kuvannut lyhytelokuvan nimeltä The Kin ennen äänityksiä, ja se julkaistiin albumin erikoispainoksen mukana tulevalla DVD:llä. Siinä Lordin jäsenet tosin esiintyivät vain sivurooleissa. Elokuva ei auttanut herättämään kiinnostusta, vaan albumista tuli yhtyeen tähän asti huonoiten menestynyt. The Monsterican Dreamin myynti ylitti kultarajan vuonna 2006, ja nykyisin albumia on myyty noin 33 000 kappaletta. Platinarajan albumi ylitti vuonna 2007.Albumin julkaisun jälkeen Tomi ”Mr. Lordi” Putaansuu kävi Tukholmassa haastattelemassa Kiss-yhtyeen Gene Simmonsia Inferno-lehteen. Samalla hän lahjoitti Simmonsille Lordin esikoisalbumin. Myöhemmin Simmonsin assistentti ilmoitti Putaansuulle, että yksi Lordi-albumi voitaisiin julkaista Yhdysvalloissa Simmonsin levymerkillä, mutta jos yhtye haluaisi myyntituloista itselleen osuuden, olisi parempi julkaista se Kissin levy-yhtiön, Sanctuary Recordsin, kautta. Sanctuary ei kuitenkaan halunnut julkaista kumpaakaan albumia erikseen vaan päätti koostaa kokoelmalevyn albumien parhaista kappaleista. Kokoelmalle annettiin nimi The Monster Show. Taloudellisten ongelmien vuoksi kokoelma jäikin julkaisematta Yhdysvalloissa, ja se ilmestyi ainoastaan Isossa-Britanniassa ja muutamassa muussa Euroopan maassa. Kokoelman johdosta Lordi teki keväällä 2005 European Monstour -kiertueen Euroopassa, jonka aikana yhtyeen sisäinen ilmapiiri kiristyi ja johti jäsenten välisiin riitoihin. Tämän vuoksi kiertueen loputtua Mr. Lordi erotti yhtyeen kosketinsoittajan Erna Siikavirran.Myöhemmin samana vuonna basisti Niko ”Kalma” Hurme halusi erota henkilökohtaisten syiden takia. Kalman päätökseen vaikutti muun muassa hänen nelilapsinen perheensä ja yhtyeen silloinen huono taloudellinen tila. Tomi ”Mr. Lordi” Putaansuu yritti saada Hurmeen pysymään yhtyeessä ehdottamalla tälle, että hän soittaisi vain suurimmilla kiertueilla ja muille keikoille yhtyeeseen palkattaisiin sijainen, jolle tehtäisiin oma hirviöasuste. Hurme ei suostunut Mr. Lordin ehdotukseen, sillä hän halusi olla yhtyeessä mukana joko täysillä (joka ei hänen osaltaan ollut silloisen elämäntilanteen vuoksi mahdollista), tai ei ollenkaan. Hän kuitenkin soitti basso-osuudet tulevalle The Arockalypse -albumille. Hurme erosi yhtyeestä vain hieman ennen kuin Lordi ilmoittautui mukaan Suomen euroviisukarsintoihin.Uusina jäseninä yhtyeeseen liittyivät kosketinsoittaja Leena ”Awa” Peisa ja basisti Samer ”OX” el Nahhal. Kokoonpanon muuttumisen myötä uusille jäsenille kehitettiin uudet esiintymisasut. Awan hirviöasu esitti viktoriaanista naiskummitusta..  Koska edellinen basisti Kalma oli ollut suosittu hahmo, OX-hahmosta tehtiin Kalman ”isoveli” tekemällä OXin naamiosta Kalmaa muistuttava pääkallo. OXin nimeksi suunniteltiin alun perin el Nahhalin oikeaa etunimeä ”Sameria”. Koska ”Samer” on egyptiläinen nimi, Putaansuu päätti lopulta, että kuulostaisi naurettavalta, jos egyptiläisessä hard rock -yhtyeessä olisi jäsen nimeltä ”Tapani”. Samer el Nahhalin hahmolle annettiin nimi ”OX”, koska se tarkoittaa härkää, ja el Nahhalin hirviöhahmolla oli härän pää.
Lordi kutsuttiin osallistumaan vuoden 2006 Suomen euroviisukarsintoihin, jotka se voitti vahvistuksenaan Thunderstone-yhtyeen Pasi Rantanen taustalauluissa, ja pääsi näin edustamaan Suomea Eurovision laulukilpailussa 2006 kappaleellaan ”Hard Rock Hallelujah”. Lordi sai voittonsa myötä iltapäivälehtien kaiken huomion. Julkisuus ei ollut aluksi pelkästään myönteistä. Jotkut muun muassa pitivät yhtyeen valintaa pyhäinhäväistyksenä ja huonona vitsinä (Isä Mitro), tai merkkinä suomalaisten huonosta itsetunnosta (Alexander Stubb). Yhtyettä syytettiin myös saatananpalvonnasta – esimerkiksi Karjalohjan kirkkoherra Heikki Linnavirta piti Lordin kappaletta ”epävireisenä ylistyslauluna saatanalle”. Yhtyeen jäsenet kiistivät väitteet johdonmukaisesti. Iltapäivälehdet kirjoittivat myös siitä, että Lordille vuonna 2001 treenikämppää vuokranneen Osuuskunta BSE-Productionsin puheenjohtaja Otto Pankakoski tuomittiin myöhemmin elinkautiseen Kampin autopommista.Lordi oli myös kansainvälisesti yksi seuratuimpia Euroviisujen kilpailijoita. Yhtye herätti mediassa myönteistä kiinnostusta, mutta jotkut ulkomaiset tahot syyttivät Lordia saatananpalvonnasta. Kyproksella Suomen esikatseluvideo kiellettiin.
Lauantaina 20. toukokuuta 2006 Lordi esiintyi Ateenan Euroviisuissa ja teki historiaa voittamalla kilpailun ensimmäisenä Suomen edustajana. ”Hard Rock Hallelujah” sai 292 pistettä, joka oli kaikkien aikojen piste-ennätys kunnes Norjan Alexander Rybak löi sen vuoden 2009 Euroviisuissa 387 pisteellä. Vain kolme maata – Armenia, Albania ja Monaco – eivät antaneet ainuttakaan pistettä Suomelle. Kahdeksan maata antoi Suomelle täydet 12 pistettä. Lordi oli myös semifinaalin ykkönen ja sai siinäkin 292 pistettä, mikä oli historiallista, sillä Lordi oli ensimmäinen sekä semifinaalin että finaalin voittanut kilpailija Euroviisuissa.lähde?Rovaniemeläislähtöinen Lordin keulahahmo Tomi Putaansuu palkittiin tontilla ja yhtyeen muut jäsenet Rovaniemen kaupungin kunniakansalaisuudella. Rovaniemellä järjestetyssä kansanjuhlassa kaupungin Sampo-aukio nimettiin Lordin aukioksi, ja Lapin liitto myönsi Lapin vuoden 2006 aluekehittäjäpalkinnon yhtyeelle. Muille yhtyeen jäsenille osoitettiin myös kunnoitusta: rumpali Kitan mukaan nimettiin nuorisokeskus hänen kotiseudullaan Karkkilassa, ja kitaristi Amenin entisen koulun lähelle Mäntsälään pystytettiin kiviveistos, joka sai nimen ”Hard Rock”. Myös kosketinsoittaja Awa sai palkinnon, joka oli Porvoon kaupungin myöntämä 500 euron stipendi. Lordille on myös suunnitteilla juhlaraha. Idean nosti esille silloinen eduskunnan puhemies Paavo Lipponen eduskunnan satavuotisjuhlarahan lyömisen yhteydessä. Lordi sai tunnustusta myös hakkeripiireissä: Linus Torvalds julkaisi Linux-ytimen version 2.6.17-rc5 lempinimellä ”Lordi Rules”.
Lordin voitonjuhlat järjestettiin 26. toukokuuta 2006 Helsingin Kauppatorilla, jota oli paikalla katsomassa yli 80 000 ihmistä. Lordin konsertti juhlassa kuvattiin ja julkaistiin myöhemmin DVD:llä Market Square Massacre Ennen yhtyeen esiintymistä rikottiin karaoken maailmanennätys, kun yleisö lauloi ”Hard Rock Hallelujah” -kappaletta taustakankaalle heijastettujen laulunsanojen mukana. Tilaisuuden yhteydessä presidentti Tarja Halonen palkitsi Lordin Suomalaisen työn liiton pronssisella avainlipulla.Huolimatta siitä, että Lordi oli tiedotustilaisuudessa pyytänyt tiedotusvälineitä olemaan julkaisematta valokuvia yhtyeen jäsenistä ilman esiintymisasuja, brittiläiset lehdet Daily Mail ja The Sun sekä ruotsalainen Expressen julkaisivat 22. toukokuuta kuvan, jota he väittivät vanhaksi kuvaksi Lordista ilman naamaria.lähde?Samassa kuussa 7 päivää -lehti julkaisi vanhan, aikoinaan Helsingin Sanomien Nyt-viikkoliitteessä julkaistun valokuvan Tomi Putaansuusta ilman hirviöpukua, minkä seurauksena Internetissä avattiin vetoomus lehden boikotoimiseksi. Adressi keräsi yli 221 000 nimeä (joista valtaosan kerrotaan olleen todellisia). Myös mainostajat kiinnittivät tapaukseen huomiota ja sen johdosta muun muassa Olvi keskeytti mainoskampanjansa lehdessä. Lehti pyysi Lordilta myöhemmin anteeksi verkkosivuillaan julkaistussa viestissä. Saman kustantamon Katso!-lehti julkaisi pian kuvat muista Lordin jäsenistä naamioitta, mutta vielä saman päivän aikana julkaistiin samanlainen anteeksipyyntö.Kyläkauppias Vesa Keskinen osti Mr. Lordin Ateenassa kerran käyttämän kasvonaamion YLE:n huutokaupassa kesällä 2006 6 701 eurolla. Hinnasta muodostuu käännettynä päivämäärä 1. heinäkuuta 2006, jolloin järjestettiin Keskisen Miljoona Rock -musiikkifestivaali. Naamio luovutettiin 28. kesäkuuta 2006 YLE:n Isossa Pajassa, ja se on esillä Tuurin kyläkaupan musiikkiosastolla.
Euroviisuvoiton jälkeen Suomessa markkinoijat ottivat Lordin omakseen. Huoltoasemaketju Esso mainosti nakkisämpylöitään sloganilla Hard Dog Hallelujah ja Pepsi mainosti juomiaan lauseella Hard Drink Hallelujah.lähde? Syyskuussa ilmestyi Olvin valmistama Lordi Cola, joissa oli Tomi Putaansuun suunnittelemat pulloetiketit. Lokakuussa 2006 ilmestyi kahta lajia Lordi-makeisia Putaansuun suunnittelemiin pusseihin pakattuna. Syksyllä 2006 Lordi ikuistettiin Sampo-konsernin Mastercard-, Visa (luottoyritys) - ja Visa Electron -kortteihin. Suomen Posti Oyj (nyk. Posti) julkaisi 9. toukokuuta 2007 postimerkkiarkin, jonka aiheena ovat Eurovision laulukilpailut. Arkissa on neljä erikoismuotoista postimerkkiä (à 70 snt), joista yhden merkin aiheena oli Lordi Putaansuun piirtämänä kuvana. Muitakin oheistuotteita valmistettiin yhtyeelle kuten kaksi kirjaa ja kolme sarjakuva-albumia.lähde?
Lordin kolmas albumi The Arockalypse oli julkaistu 1. maaliskuuta 2006 ennen Euroviisuhuumaa. Sillä vierailivat Kissin kitaristi Bruce Kulick, Acceptin laulaja Udo Dirkschneider, Twisted Sisterin keulakuva Dee Snider sekä saman yhtyeen kitaristi Jay Jay French, joka soitti soolon ”The Chainsaw Buffet” -kappaleessa.Euroviisuvoiton jälkeen Lordin taustajoukoissa tehtiin muutoksia ja vakinaiseksi kiertuemanageriksi palkattiin siihen asti yhtyeen pyrotekniikasta vastannut Tommi Niemi. Yhtyeen palkkalistoilla olleet työntekijät joutuivat Euroviisujen myötä kasvaneen suosion vuoksi jättämään muut päivätyönsä ja keskittymään täysillä Lordin kiertueisiin.Syksyllä 2006 Lordi aloitti Bringing Back the Balls to Europe -kiertueen, jonka ensimmäisestä konsertista Tukholmassa julkaistiin helmikuussa 2007 DVD Bringing Back the Balls to Stockholm 2006. Kiertue päättyi yllätykseen, sillä viimeisellä keikalla Lontoossa 31. lokakuuta lavalle nousi myös yhtyeen entinen basisti, Niko ”Kalma” Hurme.
Marraskuussa 2006 Lordi oli pääesiintyjänä MTV Europe Music Awards -gaalassa, minkä lisäksi Mr. Lordi jakoi parhaan rockyhtyeen tai -artistin palkinnon. Samoihin aikoihin yhtyeen manageriksi ryhtyi yhdysvaltalainen Bill Aucoin, joka tunnetaan muun muassa Kissin alkuperäisenä managerina, joka oli keskeisessä osassa Kissin läpimurron teossa 1970-luvulla.Keväällä 2007 yhtye palkittiin viidesti Emma-gaalassa. Lordi voitti sarjoissa vuoden 2006 paras yhtye, vuoden kappale ”Hard Rock Hallelujah”, vuoden myydyin albumi The Arockalypse 92 724 kappaleella, sekä vienti-Emman ja uutena palkintona jaettavan E-Emman ”Hard Rock Hallelujahille” poikkeuksellisella tavalla musiikin digitaali- ja mobiilimyyntiä lisänneenä kappaleena. Samoihin aikoihin Lordi teki lyhyet kiertueet Baltiassa ja Japanissa. Toukokuussa yhtye oli mukana Helsingin Euroviisuissa ja avasi kilpailut esittämällä voittokappaleensa ”Hard Rock Hallelujah”.
Alkukesästä 2007 Lordi osallistui Dark Floors -kauhuelokuvan kuvauksiin, ja lähti sitten Pohjois-Amerikkaan esiintymään The OzzFest -festivaalikiertueella, joka alkoi heinäkuussa. Lordi on toinen suomalainen yhtye, joka esiintyi OzzFestissä. HIM Esiintyi OzzFestissä 2005.lähde? Kiertueen aikana yhtye sai paljon negatiivista palautetta yhdysvaltalaisilta kriitikoilta. The New York Times -sanomalehti ihmetteli, miten yhtye onnistui voittamaan Euroviisut. Chicago Sun-Timesin mukaan yhtye oli joukko ”suomalaisia ääliöitä”, jotka pukeutuivat typerästi ja soittivat typerää musiikkia. Kritiikkiä esittivät myös The Indianapolis Star sekä News-Gazette. Lordi itse oli esiintymisiinsä ja yleisöön tyytyväinen ja keikat olivat kiertueella lähes loppuunmyytyjä.lähde?Kiertueen aikana yhtyeen jäsenet olivat kovan rasituksen alla, sillä parhaimmillaan keikkapaikoilla lämpötila oli 40–50 astetta.lähde? Kiertueen päätähti, Ozzy Osbourne oli huolissaan Lordin jäsenten terveydestä kuumuuden takia. Hän oli tosin lyönyt vetoa yhtyeensä jäsenten kanssa siitä, milloin joku yhtyeen jäsenistä pyörtyisi tai jopa kuolisi keikan jälkeen.Ozzfest-kiertueen päätyttyä elokuun lopussa Lordi vietti lyhyen tauon.lähde? Syyskuussa ilmoitettiin, että yhtye lähtisi 12. lokakuuta 2007 kuun loppuun kestävälle uudelle kiertueelle Yhdysvaltoihin Type O Negativen lämmittelijänä. Kiertueen aikana yhtyeen kiertuehenkilökunta joutui väkivallan kohteeksi, kun yhtyeen kiertuemanageri Rikk Scholvinckia ja turvamiestä kohti ammuttiin konsertin jälkeen. Kukaan ei loukaantunut. Ampujat olivat yhdysvaltalaisia rikollisia, jotka pakenivat paikalta varastetulla autolla ennen kuin poliisit ehtivät paikalle. Kiertueen päätyttyä yhtye palasi Suomeen äänittämään Dark Floors -kauhuelokuvaan tunnuskappaletta, joka julkaistiin myös singlenä.
Dark Floors – The Lordi Motion Picture on Lordin ideoima kauhuelokuva, joka suunnattiin kansainvälisille markkinoille. Elokuva tuli ensi-iltaan Suomessa 8. helmikuuta 2008. Islannissa ja Virossa elokuva sai ensi-iltansa 29. helmikuuta 2008. Muut maat vahvistivat ensi-ilta-aikataulunsa myöhemmin keväällä. Kauhuelokuva esitettiin aluksi Pohjoismaissa ja myöhemmin maailmanlaajuisesti. Dark Floorsin ohjasi Pete Riski, joka on ohjannut lähes kaikki Lordin musiikkivideot. Elokuvan tuotantoyhtiö on Solar Films, tuottaja Markus Selin ja käsikirjoittaja Pekka Lehtosaari. Projekti sai alkunsa Mr. Lordin haastattelusta, jossa hän pyysi Seliniä ottamaan häneen yhteyttä elokuvaidean merkeissä. Dark Floorsia on luonnehdittu perinnetietoiseksi, aidoksi kauhuelokuvaksi sekä psykologiseksi trilleriksi. Dark Floors on saanut vaikutteita etenkin 1980-luvun yhdysvaltalaisista kauhuelokuvista. Vaikutteita on haettu myös japanilaisesta tuotannosta.Elokuva sai maailman ensi-iltansa Oulun Energia -areenalla 6. helmikuuta 2008. Kyseessä oli Suomen kaikkien aikojen suurin elokuvanäytös. Maailman ensi-illan järjestivät elokuvan osarahoittaja POEM ja elokuvan tuotantoyhtiö Solar Films. Yhteistyökumppaneina toimivat Oulun Kärpät, Scandic-hotelli ja Finnkino. Paikalle saapui 3 700 katsojaa. Alun perin jäähallissa oli 4 500 paikkaa, mutta jättikokoisen valkokankaan, kooltaan 15,5 x 6,3 metriä sekä lavan ja esitystekniikan tarvitseman tilan takia katsomossa oli paikkoja ennakoitua vähemmän, 3 700. Tilaisuudessa oli 70 median edustajaa eri puolilta maailmaa. Näytännön jälkeen Lordi esiintyi tapahtumassa. Tuotantoyhtiö vahvisti asian tammikuussa 2008. Tapahtumaa edeltäneeseen päivään mennessä sali oli loppuunmyyty.
Elokuva sai kriitikoilta erittäin negatiivisen vastaanoton, tosin elokuvan teknistä toteutusta pidettiin lähes kaikissa arvioissa hyvänä. Useimmissa arvosteluissa on elokuvalle annettu kaksi tähteä. Dark Floorsin hyvinä puolina on pidetty sen sopimista kansainväliseen levitykseen, suurella vaivalla tehtyjä lavasteita ja näyttäviä erikoistehosteita. Osa kriitikoista oli kuitenkin sitä mieltä, että elokuvan juoni on hajanainen eikä se tarjoa kokeneemmille kauhuelokuvien katsojille mitään uutta. Kriitikoiden mukaan elokuvaan on haettu liikaa vaikutteita muista kauhuelokuvista, joka tekee elokuvasta hajanaisen ja vanhaa toistavan. Kriitikko Antti Tohka kirjoittaa, että ”valitettavasti ulkokultaisuus onkin ainoa hyvä asia masentavan heppoisessa elokuvassa.” Tatu Junni kehuu elokuvan ulkoasua, mutta toteaa, että ”käsikirjoitus, erikoistehosteet ja näyttelijät varmistavat kuitenkin sen, että elokuva on paha pettymys jopa armottomimmalle Lordi-fanille.”Dark Floorsin menestys Suomessa ei vastannut odotuksia ensi-iltaviikonloppuna. Elokuva sai Finnkinon teattereissa perjantaina 8. helmikuuta noin 1 500 ja lauantaina 9. helmikuuta vajaat 1 800 katsojaa. Ensi-iltanaan perjantaina Dark Floors oli Finnkinon katsotuin elokuva, mutta lauantaina vasta viidenneksi katsotuin. Finnkinon ohjelmistopäällikkö Timo Räisänen kuvailee kauhua hyvin herkäksi tyylilajiksi: "Dark Floors on hyvin erikoinen tapaus. Se on kotimainen elokuvatapaus, josta voi tulla mitä tahansa. Ilmiö on niin yksin, ettei vertailupohjaa ole."Lähes heti elokuvan ensi-illan jälkeen Dark Floorsia alettiin markkinoida Berliinin elokuvajuhlilla, missä elokuva sai huomattavasti paremman vastaanoton kuin kotimaassaan. MTV3:n haastattelussa Markus Selin kertoi olleensa erittäin iloinen siitä, miten Dark Floorsia saatiin myytyä Berliinissä. Hänen mukaansa elokuva on saatu myytyä noin 25 maahan, muun muassa Baltiaan ja kaikkiin IVY-maihin. Elokuva tuli suoraan dvd-levitykseen Yhdysvalloissa 14. lokakuuta 2008.
Lordi aloitti neljännen albuminsa nauhoitukset keväällä 2008 ja albumi julkaistiin 29. lokakuuta 2008. Tapansa mukaan yhtye uudisti hirviöpukunsa albumin julkaisua varten. Levy sisälsi edeltäjiensä tavoin melodista hard rockia ja heavy metalia, mutta vastaavasti enemmän kauhutematiikkaa kuin Lordin aiemmat levyt. Albumin nimeksi varmistui Deadache, ja sen on tuottanut Nino Laurenne. Ennen levyn valmistumista paljastettiin, että sillä kuultaisiin enemmän pianosooloja kuin edeltävällä ja että kappaleessa Missing Miss Charlene kuultaisiin lapsikuoroa. Levyn ensimmäinen single oli nimeltään Bite It Like a Bulldog, joka julkaistiin 3. syyskuuta 2008. Kappale sai ensisoittonsa radiossa Radio Rockin iltapäivässä perjantaina 15. elokuuta 2008 kello 15.
Maaliskuussa 2008 Lordi esiintyi Uudessa-Seelannissa, ja elokuvaohjaaja Peter Jackson sekä joukko erikoistehostestudio Weta Workshopin työntekijöitä olivat nähneet yhtyeen keikan. Putaansuu sai kutsun Uuteen-Seelantiin Weta Workshopin erikoistehostestudioille. Lordin uuden lavashow’n yksityiskohtia ideoitiin yhdessä Wetan tiimin kanssa. Vierailun aikana syntyi piirustuksia ja valmiita tehosteita. Uudet Lordin siivet tehtiin Batman-elokuvassa käytettyjen siipien piirustusten pohjalta.Yhtyeen kiertuemanageri Rikk Scholvinck lupasi helmikuussa 2008, että ensimmäinen Lordi-figuurisarja tulisi markkinoille samaan aikaan uuden albumin kanssa, mutta ennen albumin julkaisua yhtye ilmoitti, etteivät he olleet toistaiseksi tehneet sopimusta minkään yrityksen kanssa niiden valmistamisesta. Levyn äänityksen vuoksi Lordi esiintyi kesällä 2008 harvakseltaan.Lordi ilmoitti ennen levyn ilmestymistä olevansa tietoinen siitä, ettei Deadache tule ainakaan Suomessa myymään edeltäjänsä tavoin. ”Se on sanomattakin selvää, että viisut vääristivät edellislevyn tilannetta ja tämä ei voi myydä missään tapauksessa saman verran Euroopassa tai varsinkaan Suomessa. Tiedämme, että todennäköisesti Suomessa levy leimataan flopiksi, vaikka se myisi tuplaplatinaa, kun se ei myy 100 000 kappaletta”, Tomi Putaansuu sanoi Iltalehdessä elokuussa 2008.Lokakuussa 2008 Kauppalehti uutisoi Lordin euroviisuvoiton jälkeen perustetun Lordi Enterprises -yhtiön tuottaneen tappiota ensimmäisellä, joulukuuhun 2007 kestäneellä tilikaudellaan. Yhtiö teki yli 15 kuukauden mittaisella tilikaudellaan 711 967 euron liikevaihdolla lähes 54 000 euroa tappiota. Lehden mukaan yllättävää on myös se, että yli vuoden mittaiselta tilikaudelta palkkoja on maksettu vain 105 697 euroa yhtiössä keskimäärin kuudelle työntekijälle. Tasaosuuksin jaettuna tämä tekisi vain vajaa 1 200 euroa kuussa per työntekijä, johon lukeutuvat myös yhtyeen jäsenet. Rahaa yhtiöllä oli tilillä vuoden 2008 alussa vain 6 255 euroa. Yhtiön likviditeetti on muutoinkin tiukalla, sillä vuodenvaihteessa yrityksellä oli rahaa vain 56 277 euroa, kun laskuja löytyi pelkkinä ostovelkoina 74 896 euroa. Kun muuta lyhytaikaista velkaa oli vielä noin 30 000 euroa, lähtökohdat toiselle tilivuodelle olivat jo huonot. Usko ei ole kuitenkaan loppunut hallituksen jäseniltä, sillä sen mukaan tappio katetaan myöhemmin kertyvillä voitoilla eikä erillisiin toimiin oman pääoman korjaamiseksi ryhdytä.Myöhemmin yhtiön edustaja kertoi Kauppalehdelle, että Lordi Enterprisesin ”oma pääoma on positiivinen ja vanhat tappiot katettu”.
Yrityksen edustajan mukaan yhtiön tilanne on nyt hyvä. Käytännössä tämä tarkoittaa kymmenien tuhansien eurojen tuloja yhtiölle.Myös Tomi Putaansuu kommentoi yhtiön tilinpäätöstä ja lehdistön kirjoittelua aiheesta Iltalehden haastattelussa toteamalla, ettei yhtiön tappiollinen tilinpäätös ollut yhtyeelle yllätys.
»Siis miten niin yllätys? Ei se meille itsellemme ollut todellakaan mikään yllätys. Me olimme viime vuonna Yhdysvalloissa Ozzfest-kiertueella. Se maksoi meille paljon. En sano tarkkaa summaa, mutta todella paljon. Me siis sijoitimme tulevaisuuteen. Ja että ihan euroviisuvoitosta huolimatta tuli tappiota. No niin tuli. Suomessakin pitäisi jo tajuta, että viisuvoitosta ei saa penniäkään.» 
Deadachen julkaisun myötä Lordi teki marraskuussa kiertueen Yhdysvalloissa yhdessä Lizzy Bordenin kanssa. Yhtye esiintyi Conan O’Brienin kutsusta 6. marraskuuta suositussa Late Night With Conan O’Brien -ohjelmassa kaikkien aikojen ensimmäisenä suomalaisyhtyeenä. Lordi esitti ohjelmassa kappaleensa ”Bite It Like a Bulldog”.Deadache ei ole menestynyt edeltäjänsä The Arockalypsen tavoin. Suomessa albumi nousi julkaisuviikollaan albumilistan 5. sijalle, mutta tippui seuraavalla viikolla jo 20. sijalle. Deadache on päässyt Suomen lisäksi listoille muun muassa Ruotsissa, Saksassa, Isossa-Britanniassa ja Itävallassa. Yhdysvalloissa albumia myytiin ensimmäisen viikon aikana 1700 kappaletta.
Tomi Putaansuu vietti syyskuussa 2009 viikon Los Angelesissa entisen Kiss-kitaristi Bruce Kulickin sekä Jeremy Rubolinon kanssa kirjoittaen materiaalia Lordin viidennelle studioalbumille. Kirjoitussessio tuotti kaksi uutta kappaletta, Cut Off My Head ja Call Off The Wedding, joista jälkimmäinen päätyi itse levylle. Yhtyeen jäsenet kirjoittivat kappaleita vuoden 2009 lopussa ottaen entistäkin enemmän vaikutteita 1980-luvun heavy metalista.Vuoden 2010 alussa yhtyeen miettiessä uudelle albumilleen tuottajaa kitaristi Jussi Sydänmaa ehdotti vitsillä saksalaista tuottajaa Michael Wageneria, joka on tuottanut albumeita muun muassa Acceptille, Ozzy Osbournelle ja Mötley Crüelle. Levy-yhtiö ottikin Sydänmaan vitsin tosissaan ja kysyi Wageneria Lordin tuottajaksi, ja tämä suostui tarjoukseen. Yhtye hoiti studiosessiot Wagenerin WireWorld-studiolla Nashvillessä helmi-huhtikuussa 2010. Yhtye piti studiopäiväkirjaa Twitterissä ja Bloggerissa.Studiosessioiden lomassa yhtye ehti myös keikkailla ja soitti muutamalla keikalla This Is Heavy Metal -kappaleen tulevalta albumilta. Kappale julkaistiin digitaalisena singlenä 9. elokuuta ja myöhemmin myyntiin tuli 200 kappaleen rajoitettu painos, jota myytiin ainoastaan Rokkikauppa-nettikaupassa. Kappaleesta tehtiin myös musiikkivideo, jossa ensimmäistä kertaa Lordin musiikkivideohistoriassa hyödynnettiin CGI-tekniikkaa.Yhtye julkaisi päivitetyt esiintymisasunsa ja Babez For Breakfast -albumin kansikuvan elokuun 2010 alussa. Putaansuu oli maalannut kansikuvaksi alastoman naisen ylävartalon pitelemässä sylissään Lordi-vauvaa, joka on puraissut rintaa niin että siitä vuotaa verta. Putaansuun mukaan levy-yhtiö ei alun perinkään ollut halukas julkaisemaan levyä kyseisellä kansikuvalla, ja kansikuva olikin joutunut levy-yhtiön sensuurin kohteeksi tämän rajaamalla alkuperäistä maalausta. Sensuurista huolimatta kansi herätti kohua mediassa. Albumi julkaistiin 15. syyskuuta, ja sen myötä yhtye lähti Europe For Breakfast -kiertueelle Eurooppaan.
Elokuussa Lordi ehti tehdä myös jälleen uuden aluevaltauksen, kun Lapland Studio julkaisi iPhonelle suunnitellun Lordi-videopelin.4. lokakuuta 2010 yhtye ilmoitti, ettei rumpali Sampsa ”Kita” Astala enää kuulu yhtyeeseen. Syyksi yhtye ilmoitti, että Astala haluaa jatkaa musiikillista uraansa ilman Kita-hahmoa ja maskia, mikä ei sovi muille yhtyeen jäsenille. Kitan eroaminen Lordista ei vaikuttanut yhtyeen kiertueeseen. Lokakuun lopussa yhtye julkisti uuden rumpalinsa, Tonmi "Otus" Lillmanin, jolle Putaansuu oli valmistanut Otus-hahmon esiintymisasun viikossa. Lillmanin liityttyä Lordiin hänellä oli heti edessään yli 30 keikkaa kattava Euroopan-kiertue yhtyeen kanssa.Mr. Lordi ilmoittautui mukaan Nelosen Kuorosota-ohjelmaan vuonna 2011, minkä seurauksena yhtye vietti puoli vuotta keikkataukoa lukuun ottamatta yhtä Saksan keikkaa, jota yhtye ei saanut peruutettua. Kuorosodan myötä Mr. Lordi myöntyi puhumaan suomea kameran edessä, vaikka aiemmin yhtyeen jäsenet antoivat suomenkielisiä haastatteluja vain selin kameraan. Tämän poikkeuksen myötä Mr. Lordi alkoi myös puhua Suomen keikoillaan aiemmin vain ulkomaiden keikoilla nähtyjä "välispiikkejä".Mr. Lordin ollessa Kuorosodassa ja yhtyeen pitäessä keikkataukoa kitaristi Amen vieraili soittamassa kitaraa Markus Strieglin keikalla marraskuussa 2011.
Vuonna 2012 oli kulunut kaksikymmentä vuotta Lordin perustamisesta ja kymmenen vuotta ensimmäisestä julkaistusta studioalbumista Get Heavystä. Sen kunniaksi yhtye julkaisi arkistojen aarteita sisältävän kokoelma-albumin Scarchives Vol. 1 CD+DVD.Yhtyeen rumpali Tonmi "Otus" Lillman kuoli helmikuussa 2012. Lillman soitti rumpuja Lordin keikoilla vuosina 2010 ja 2011, sekä editoi DVD:n "Scarchives Vol. 1" -kokoelma-albumille. Lillman ei ehtinyt soittaa yhdelläkään Lordin studioalbumilla, vaikka aloitti yhtyeen kanssa kuudennen albumin suunnittelun loppuvuodesta 2011. Myöhemmin yhtye onkin maininnut Lillmanin vaikuttaneen suuresti kuudennen albumin musiikkityyliin. Rumpalin kuoleman myötä yhtye perui alkuvuoden keikkansa.
25. huhtikuuta 2012 Lordi ilmoitti kotisivuillaan uuden rumpalin löytyneen, mutta nimeä ja ulkonäköä ei vielä paljastettu, koska se olisi liian aikaista Otuksen kuoleman jälkeen. Rumpalilla oli vuoden 2012 keikoilla käytössään väliaikainen ”valeasu”. Rumpalin nimi ja varsinainen ulkonäkö julkistettiin uuden levyn tullessa, jolloin otettiin viralliset valokuvat kaikkien jäsenien uusista asuista. Vuoden 2012 keikoilla soittanut "The Drummer" oli oikealta nimeltään Jari Mäkeläinen.Yhtye ilmoitti 25. heinäkuuta 2012, että kosketinsoittaja Awa eli Leena Peisa jättää yhtyeen. Samoihin aikoihin ilmoitettiin myös, että uusi kosketinsoittaja on valittu, mutta Awa esiintyy vielä yhtyeen vuoden 2012 viimeisillä keikoilla..Lordi piti 20-vuotisjuhlakonserttinsa Simerock-festivaaleilla, Rovaniemellä 11. elokuuta 2012, joka oli samalla kosketinsoittaja Awan viimeinen keikka yhtyeen kanssa. Mukana keikalla oli Mr. Lordin Kuorosodasta tuttu Rock ’n’ Rollo -kuoro. Lavastuksessa nähtiin poikkileikkaus yhtyeen uran varrelta. Mr. Lordi esiintyi Simerockin lavalla jo ennen yhtyeen juhlakonserttia, kun hän lauloi dueton Martti Servon kanssa Martti Servo & Napander-yhtyeen keikalla.
Otuksen korvaajaksi yhtye löysi rumpali Manan juuri ennen uuden albumin äänityksiä. Uudella kokoonpanollaan Lordi aloitti kuudennen albuminsa äänitykset Nashvillessä 1. syyskuuta 2012. Kuudennen albumin musiikkityyliin yhtye otti entistäkin raskaamman otteen. Kunnianosoituksena edesmennelle rumpalille Otukselle levyn päätösraidaksi laitettiin hänen keikoilla soittama ja äänittämä rumpusoolo nimellä ”SCG6: Otus’ Butcher Clinic”.Ennen uuden albumin julkaisua Amen, Hella, OX ja Mana edustivat Suomea saksalaisessa WOK WM -urheilukilpailussa. Myös Mr. Lordi oli mukana, sillä yhtye esitti samassa tapahtumassa uuden singlensä ”The Riff”, jolloin Lordi nähtiin ensi kertaa esiintymässä nykyisessä kokoonpanossaan. Yhtye esiintyi myös irlantilaisen The Late Late Show -ohjelman päätösnumerona. Kuudes albumi To Beast or Not to Beast julkaistiin 1. maaliskuuta 2013, ja se sai kriitikoilta myönteisen vastaanoton Albumin julkaisun jälkeen Mr. Lordi ja Mana kiersivät Eurooppaa antamassa lehti- ja videohaastatteluja. Tämän jälkeen yhtye lähti koko vuoden mittaiselle ”Tour Beast or Not Tour Beast” -kiertueelle, joka kattoi yhden konsertin myös Japanissa.Savonlinnassa järjestettiin kesällä 2014 ensimmäinen virallinen Lordi-näyttely, ”The Other side of Lordi”, jossa oli esillä yhtyeen vanhoja esiintymisasuja ja lavarekvisiittaa sekä Mr. Lordin maalauksia. Avajaisissa vierailivat Mr. Lordi ja Amen.Lordin kotimaan menestyksen hiipumista ja Mr. Lordin elämää ohjaajan näkökulmasta käsittelevä Monsterimies-dokumenttielokuva sai ensi-iltansa 26. syyskuuta 2014. Hieman ennen ensi-iltaa dokumentti sai yhtyeeltä paljon kritiikkiä sen kertomasta vääristellystä totuudesta ja valheellisesta kuvasta, jolloin Lordi ja yhtyeen levy-yhtiö Sony Music sanoutuivat irti hankkeesta.
Kesän 2014 festivaalikiertueen lopulla yhtye alkoi äänittää uutta albumia Helsingin Finnvox-studiossa. Äänityksiä jatkettiin Spede Pasasen mökillä. Uusi single ”Nailed By The Hammer Of Frankenstein” julkaistiin 19. syyskuuta 2014.
Lordin seitsemäs albumi Scare Force One julkaistiin 31. lokakuuta. Sen kunniaksi yhtye teki yhden kotimaan keikan muutaman vuoden tauon jälkeen. Helmikuun 2015 alussa Lordi aloitti huhtikuuhun asti kestävän ”Tour Force One” -kiertueen Euroopassa. Helmikuussa Hella ilmoitti olevansa raskaana. Raskaus ei vaikuttanut yhtyeen juuri alkaneeseen kiertueeseen. 31. maaliskuuta 2015 yhtye esiintyi Eurovision’s Greatest Hits -konsertissa Lontoossa. Toukokuussa 2015 Hella ilmoitti, ettei kykene esiintymään kesän festivaaleilla, mutta häntä tuurasi toinen kosketinsoittaja samantyylisellä hahmolla.
Yhtye alkoi joulukuussa 2015 äänittämään uutta albumia. The Arockalypse -levyn kymmenvuotisjuhlan kunniaksi Lordi soittaa Tuska-festivaalilla 2016 ”The Arockalypse 2006 Redux Show” -nimeä kantavan teemakeikan. Alkuperäinen suunnitelma oli julkaista uusi levy toukokuussa, mutta julkaisu siirtyy elo-syyskuulle.Heinäkuussa 2016 levyn nimeksi paljastettiin Monstereophonic – Theaterror vs. Demonarchy, ja se julkaistiin 16. syyskuuta 2016. Albumin ensimmäiset kuusi kappaletta edustavat perinteisempää Lordia, 3–4-minuuttisia rock-kappaleita. Loput kuusi kappaletta muodostavat jatkokertomuksen. Musiikillisesti kappaleet ovat metallisempia ja progressiivisempia. Kappaleet ovat pidempiä kuin Lordin kappaleet ovat yleensä olleet.2016 elokuun lopulla ilmestyi musiikkivideo kappaleeseen Hug You Hardcore. Lokakuussa Lordi lähti Euroopan kiertueelle, ja helmikuussa 2017 yhtye lähti kiertämään Pohjois-Amerikkaa.
Lordin uusin albumi Sexorcism julkaistiin 25. toukokuuta 2018. Yhtye lupasi etukäteen "kohutuinta levyä tähän saakka". Levyltä julkaistiin singlenä kappale Your Tongue's Got The Cat 13. huhtikuuta  2018 ja Naked in My Cellar 4. toukokuuta 2018. Yhtye taltioi 23.  marraskuuta 2018 Prattelnissa Sveitsissä esittämänsä keikan ja julkaisee siitä myöhemmin DVD:n. Lordi esintyi perjantaina 28. joulukuuta 2018 Helsingin Tavastia-klubilla. Edellisestä Suomen keikasta oli yli kaksi vuotta, ja edellisesta Tavastian keikasta kymmenen vuotta.
Lordin basisti Ox lopettaa kesän keikkojen jälkeen yhtyeessä.Muun muassa Kissille kappaleita säveltänyt Jean Beauvoir kertoi haastattelussa huhtikuussa 2019 säveltävänsä Lordin kanssa kappaleita yhtyeen tulevalle levylle.Lordi esiintyi Rockfestillä Hyvinkäällä kesäkuussa 2019. Yhtye esiintyy yhdessä Beast In Blackin kanssa Helsingin jäähallissa 13. joulukuuta 2019.Yhtyeen tulevan levyn teema on fiktiivinen kokoelmalevy, joka sisältää fiktiivisen 70-luvulla perustetun yhtyeen kappaleita. Kappaleet ovat keskenään hyvin erilaisia, eikä levyllä ole yhtenäistä soundia. Osa kappaleista kuulostaa tarkoituksella kuin ne olisi äänitetty 70-luvulla.
Levy äänitetään useassa studiossa ympäri Suomen, kuten Torniossa, Helsingissä ja Tampereella. Jokaisessa studiossa äänitetään 3-4 kappaletta. Osan kappaleista yhtye äänittää Tornion Musiikkitalolla. Tornio on olennainen osa Lordin historiaa, sillä yhtyeen ensimmäisiä demoja äänitettiin kaupungissa vuonna 1993. Äänityksissä käytetään myös Kiss-yhtyeen Gene Simmonsin käyttämää bassokitaraa. Levyllä on mukana useita äänittäjiä.
Lordin musiikin sävellyksestä ja sanoituksesta vastaa yhtye itse. Kappaleiden sanoituksista päävastuun on ottanut Mr. Lordi, kieliopillisena avustajanaan Tracy Lipp. Sanoitusten keskeisiä aiheita ovat oman tien kulkeminen, rock-musiikki, seksi ja erilaiset kauhutarinat.Vaikka yhtye mielletään usein hard rock -yhtyeeksi, Lordi soittaa perinteistä hard rockia raskaampaa musiikkia, jonka vuoksi Lordi määritellään myös metallimusiikkiyhtyeeksi. Vuosien aikana yhtyeen musiikkityyli on muuttunut entistäkin raskaampaan suuntaan. Useiden kappaleiden kauhuteemaisten sanoitusten ja tehosteiden vuoksi yhtyeen musiikki määritellään myös shock rockiksi. Musiikillisia vaikutteita yhtye on saanut eniten suurimmalta esikuvaltaan Kissiltä, jonka lisäksi yhtye on saanut vaikutteita muun muassa W.A.S.P.-yhtyeeltä, Alice Cooperilta ja Twisted Sisteriltä.Mr. Lordi laulaa muutamalla eri lauluäänellä. Ensimmäinen on karhea, kurkusta huudettu perushuutääni. Se kuuluu samaan kategoriaan kuin Motörheadin Lemmy Kilmisterin, Kissin Gene Simmonssin, sekä Alice Cooperin äänet. Tällä äänellä Mr. Lordi laulaa yleensä kertosäkeet. Ääni on skaalaltaan suppea, minkä vuoksi Lordin kappaleet ovat yleensä sävellajissa yleensä G, A tai H.
Toinen ääni on falsetti kurkkusäröllä, jota käyttää myös yksi Lordin esikuvista Udo Dirkschneider. 
Kolmas on kuiskauksen, ja kurkkuäänen sekoitus, jota Mr. Lordi käyttää kappaleiden väliosissa. Se on hyvin rajoitettu äänellisesti, ja Mr. Lordi tekee sillä yleensä vain pari nuottia.The Devil Hides Behind Her Smile-kappale on Lordin ensimmäinen, jossa Mr. Lordi laulaa puhtaasti.
Lordi on tunnettu käyttämistään hirviöasuista ja -naamioista, joiden valmistuksesta vastaa Mr. Lordi vaimonsa Johanna Askola-Putaansuun avustuksella. Asut uusitaan aina ennen uuden albumin julkaisua. Mr. Lordi on ilmoittanut saaneensa idean yhtyeen pukuihin kauhuelokuvista ja Kissiltä. Yhtyeen jäsenten käyttämät esiintymisasut perustuvat heidän hirviöhahmoihinsa. Jokainen yhtyeen jäsen on suunnitellut oman Lordi-hahmonsa yhdessä puvuista vastaavan Mr. Lordin kanssa. Ainoa poikkeus on yhtyeen entinen rumpali Kita, joka halusi käyttöönsä yhtyeen alkuperäisbasisti G-Stealerin alien-hahmon. Hahmoina Lordi esiintyy yhtyeen sarjakuvissa, musiikkivideoissa ja kauhuelokuvissa sekä kotisivujensa esittelyteksteissä.Kun yhtye ensin on ideoinut uudet asut, muovaillaan savesta mallit, joiden päälle valataan kipsit. Kun kipsi on kuivunut, savi kopautellaan irti, ja levitetään ohut kerros lateksia kipsimuottiin, ja annetaan kuivua. Kerroksia laitetaan 5 - 6 kertaa. Lopuksi lateksi maalataan. Materiaalit maksavat noin tuhat euroa pukua kohden.Esiintymisasujen lisäksi jokainen Lordin jäsen esiintyy taiteilijanimellä. Esiintymisasut ja taiteilijanimet ovat tärkeä osa Lordin imagoa, eikä yhtye suostu esiintymään julkisuudessa ilman niitä. Lordin jäsenet antavat kuitenkin haastatteluja siviilivaatteissakin, mutta vain selin kameraan.Yhtye on myös useaan otteeseen vedonnut mediaan olemaan ”tuhoamatta” heidän rakentamaansa imagoa ja vakuuttanut että työtä tehdään tosissaan, eikä siinä ole mukana huumoria tai parodiaa. Yhtyeen tarkan ja myyttisen julkisuuslinjan seurauksena useat lehdet ympäri maailmaa ovat olleet halukkaita julkaisemaan Lordin jäsenten enemmän tai vähemmän oikeita kasvoja ja nimiä.
Pyrotekniikalla ja kauhuelementeillä on tärkeä osa Lordin lavaesiintymisessä. Vaikutteita pyrotekniikan käyttöön yhtye on saanut Kissiltä, kun taas kauhuelementtejä on innoittanut kauhuelokuvat. Pyrotekniikan käyttö oli yhtyeen alkuperäisen rumpalin Kitan idea, ja hänen erottamisensa jälkeen pyrojen käyttö väheni huomattavasti. Lordin lavashow’ssa on ollut parhaimmillaan 179 pyrotekniikalla varustettua lavaesinettä. Pyrotekniikkaa yhtye käyttää myös soittimissaan. Enimmillään yhden keikan pyrotekniikka on maksanut yli 2000 euroa.Lordin lavaesiintymiseen kuuluvat näyttävät rekvisiitat ja lavarakennelmat, jotka uusitaan aina uuden levyn myötä. Lavarakennelmien lisäksi yhtyeen jokaisella jäsenellä on omaa ”lavarekvisiittaa”, joita käytetään tietyissä kappaleissa. Yhtyeen lavashow’hun kuuluu myös monia taustahahmoja, eli erilaisiksi kappaleiden teemoihin sopiviksi hirviöiksi maskeerattuja avustajia. Toisinaan yhtyeen jäsenet myös esittävät tappavansa jonkun taustahahmon. Lordin liveshow’n olennainen osa on myös pidennetyt lopetukset kappaleissa, sekä ajoittaiset puheet ja soolot kappaleiden välissä.Lordin lavaesiintymistä on varsinkin Suomessa arvosteltu liian raa’asta show’sta. Yhtye on kommentoinut, ettei Lordin tarkoitus ole olla koko perheen hupia vaan tarjota elämys niille, jotka ymmärtävät kauhuviihteen päälle. Lordia on joskus syytetty myös saatananpalvonnasta. Yhtye on kiistänyt väitteet.
Lordi on julkaissut yhdeksän studioalbumia. Yhtye on tehnyt kuitenkin yhden albumin enemmän, sillä ensimmäisen pitkäsoittonsa Bend Over and Pray the Lord se äänitti vuosina 1997-1999. Albumi jäi julkaisematta Lordin silloisen levy-yhtiön mentyä konkurssiin, mutta sen alkuperäiset kappaleet julkaistiin vuonna 2012 Scarchives Vol. 1 -kokoelmalla.
Lordin oheistuotteiden suunnittelusta ja ulkonäöstä vastaa pääasiassa Mr. Lordi, joka on aina ollut halukas tuotteistamaan Lordia esikuvansa Kissin tavoin. Myös Hella on osallistunut oheistuotteiden suunnitteluun.
Yhtyeelle on vuodesta 2003 lähtien muodostunut perinteeksi julkaista tiettyjä oheistuotteita tietyin aikavälein, kuten vuosittainen Lordi-seinäkalenteri, ”naamapaidat” jokaisesta yhtyeen jäsenestä aina uusien esiintymisasujen myötä sekä ”kiertuepaita” ja -kirja kiertueen aikana. Lisäksi Lordi on julkaissut muun muassa plektroja, seinälippuja, tarroja, keräilykortteja, päähineitä, sarjakuvia, tupakansytyttimiä, kirjoja, virvoitusjuomia, postitustarvikkeita, toimistotarvekkeita ja ilotulitteita. Lordi Colaa myytiin aikanaan 1,5 miljoonaa litraa. Vuonna 2010 julkaistiin iPhonelle ja iPadille Lordi-aiheinen videopeli Lordi The Game. Nykyisin lähes kaikki Lordi-tuotteet ovat myynnissä vain Lordin konserteissa, mutta pieni osa on saatavilla Levykauppa Äx -verkkokaupassa ja Lordin omassa verkkokaupassa.Lordi ilmoitti 31.10.2018, että Sextourcism-kiertueen myyntikojuihin on tulossa myyntiin rajoitettu erä Lordildo-nimeä kantavia vibraattoreja.11. tammikuuta 2019 tuli myyntiin rajoitettu erä Lapin Panimon valmistamaa Lordi olutta. Olut on amber lager tyylinen vahvuudeltaan 5.2%. Mr. Lordi on suunnitellut oluen etiketin, ja osassa pulloista on hänen nimikirjoituksensa.
Alla olevaan luetteloon on luetteloitu ainoastaan viralliset kiertueet, ei satunnaisia konsertteja.
Ahlroth, Jussi: Mie oon Lordi.   Helsinki: WSOY, 2006. ISBN 978-951-0-32584-1.    

Lordi (engl. Lord) on Britanniassa käytettävä ylhäisaatelista asemaa ilmaiseva arvonimi. Lordi on myös Yhdistyneen kuningaskunnan parlamentin ylähuoneen jäsenelle kuuluva arvonimi. Vastaavan naispuolisen henkilön arvonimi on Lady. Lordi-sana sisältyy lisäksi eräihin brittiläisiin arvonimiin ja kruununvirkoihin, kuten Sealord (merilordi), Lord High Chancellor (lordikansleri) tai Lord Mayor (Lontoon ylipormestari).
Englannin kielessä "lord" voi tarkoittaa myös feodaalista kartanonherraa tai yksinkertaisesti ylimystä muidenkin maiden kuin Yhdistyneen kuningaskunnan historiasta puhuttaessa. Suomenkielistä muotoa "lordi" käytetään kuitenkin vain Britteinsaarten historian yhteydessä.
Englannin lord-sanalla on asiayhteyden mukaan muitakin merkityksiä, kuten isolla alkukirjaimella kirjoitettuna kristinuskon Jumalan kutsumanimi ("Herra").
Lorentz Creutz (1615 Tartto – 1. kesäkuuta 1676 Öölannin edusta) oli suomalainen aatelismies, joka loi virkamiesuransa ennen kaikkea vuorihallinnossa eli kaivosteollisuutta valvovassa byrokratiassa. Creutz kohosi uransa aikana lähelle Ruotsin korkeinta valtaeliittiä. Hänestä tuli vapaaherra vuonna 1654, valtaneuvos 1660, kamarineuvos 1673 ja amiraali 1675. Myös maaherrana toiminut Creutz kaatui vuonna 1676 Öölannin meritaistelussa lippulaivansa räjähtäessä.
Creutzit olivat itäiseltä Uudeltamaalta Pernajasta lähtöisin oleva alempaan aateliin kuulunut suku, jonka jäsenet olivat olleet vielä 1500-luvun lopulla vähämerkityksinen osa paikallista eliittiä. Hänen isänsä oli upseeri ja käskynhaltija Ernst Creutz, joka loi pohjan vauraudelle ja perillistensä yhteiskunnalliselle nousulle. 
Lorentz Creutz sai hyvän koulutuksen Keski-Euroopassa valmistuakseen juuri otolliseen aikaan Ruotsin suurvallan muuttuvan hallintokoneiston palvelukseen. Hän keskittyi erityisesti kaivosteollisuuteen, ja hänelle olikin ominaista paneutuminen työhönsä tarmokkaasti ja suoraviivaisesti. Vuosina 1649–1655 hän toimi Turun ja Porin läänin maaherrana sekä 1655–1662 Ruotsissa Kopparbergin läänin maaherrana.
Creutz johti noitavainojen aikana Ruotsissa Taalainmaan noituuskomissiota. Hän tuomitsi poltettavaksi yli 20 ihmistä.Lorentz Creutz loi urallaan valtavan omaisuuden, joka koostui pääasiassa maatiloista. Hän rakennutti Pernajan Suur-Sarvilahden kartanon päärakennuksen, joka Askaisten Louhisaaren kartanon ohella on toinen kahdesta Suomeen suurvalta-ajalla valmistuneesta kivisestä kartanolinnasta. Perilliset kuitenkin menettivät suuren osan Creutzin keräämästä omaisuudesta pian koittaneen reduktion aikana. 
Lorentz Creutz tunnetaan kenties parhaiten elämänsä viimeisistä hetkistä Kronan-laivan kannelta jouduttuaan  vastentahtoisesti merenkulkua hallitsemattomana siviilivirkamiehenä Ruotsin laivaston amiraaliksi. Kronan oli Ruotsin laivaston ylpeys, joka tuhoutui Öölannin itäpuolella 1676, jolloin se Creutzin väärinkäsityksen takia kääntyi liian nopeasti, ja purjeisiin tarttunut tuuli paiskasi laivan kyljelleen. Ruutivarastossa syttynyt kipinä räjäytti laivan ja se vajosi syvyyksiin mukanaan yli 800 miestä, mukana Lorentz Creutz ja hänen poikansa Gustaf, joka oli myös laivaston upseereita.
Lorentz Creutz meni vuonna 1639 naimisiin kenraali Jakob Duwallin (al. Jacob MacDougall) tyttären Elsan kanssa. Pariskunta sai kaikkiaan 15 lasta: seitsemän poikaa ja kahdeksan tytärtä. Heidän kolme poikaansa olivat Lorentz Creutz nuorempi, Johan Creutz ja Carl Gustaf Creutz. Lorentz Creutzin veli oli Turun hovioikeuden presidentti Ernest Johann Creutz, joka toimi myös maaherrana.
Georg Haggrén: Creutz, Lorentz (1615–1676) Kansallisbiografia-verkkojulkaisu (maksullinen).  4.5.2001 (päivitetty 31.1.2007). Helsinki:  Suomalaisen Kirjallisuuden Seura.    
Lappalainen, Mirkka: Suku, valta, suurvalta. Creutzit 1600-luvun Ruotsissa ja Suomessa, WSOY 2005. ISBN 951-0-30316-X
Tästä bisnesnerosta tuli yksi kaikkien aikojen rikkaimmista suomalaisista koskaan. Ilta-Sanomat 12.11.2018.
Los Angelesin satama (engl. Port of Los Angeles, LOCODE: USLAX) on Yhdysvaltain Kaliforniassa sijaitsevan Los Angelesin kaupungin suursatama. Se sijaitsee San Pedron lahdella noin 20 kilometrin päässä Los Angelesin keskustasta.
Los Angelesin satama syntyi 1800-luvun puolivälin vaiheilla espanjalaisten kolonialistien ansiosta. Sataman asema virallistettiin kuitenkin vasta vuonna 1907. Nykyisin se on konttimäärän ja rahdin arvon perusteella Yhdysvaltain suurin satama. Sataman pinta-ala on yhteensä noin 43,4 neliökilometriä, minkä lisäksi sataman vieressä sijaitsee noin 13,0 neliökilometrin kokoinen Long Beachin satama. Vaikka satamat ovat hallinnollisesti erillään toisistaan, tekevät ne käytännössä paljon yhteistyötä keskenään.Satama on taloudellisesti hyvin merkittävä lähiseutujen ja koko Yhdysvaltojen taloudelle. Vaikka satama työllistää suoraan vain noin tuhat ihmistä, sen on arvioitu työllistävän epäsuorasti Kalifornian alueella 1,6 miljoonaa ja koko Yhdysvaltain alueella 3,6 miljoonaa ihmistä. Taloudellisen hyödyn kääntöpuolena ovat sataman aiheuttamat lukuisat ympäristöongelmat. Los Angelesin sataman arvioitiin vuonna 2006 tuottavan esimerkiksi haitallista typpioksidia enemmän kuin kaikki Los Angelesin suurkaupunkialueen kuusi miljoonaa henkilöautoa yhteensä. Ympäristöongelmien vähentämiseksi Los Angelesin ja Long Beachin satamat ovat 2000-luvulla panostaneet merkittävästi ilmanlaatua parantaviin ohjelmiin.
Los Angelesin sataman alue toimi satamapaikkana eurooppalaisille löytöretkeilijöille jo satoja vuosia ennen sataman virallista perustamista vuonna 1907. Varhaisimmat maininnat satamasta ovat vuodelta 1542, jolloin portugalilainen löytöretkeilijä João Rodrigues Cabrilho kutsui aluetta nimellä Bahia de Los Fumas, ”savujen lahti”. Nimitys johtui läheiseltä mäeltä nousseesta savusta, jossa intiaanit pitivät nuotiota.Nykyisen sataman alue oli hiljaista aina 1800-luvulle saakka, jolloin espanjalaiset päättivät ryhtyä laajentamaan siirtomaitaan myös Yhdysvaltain länsiosiin. 1800-luvun keskivaiheilla San Pedroon alettiin tekemään kaupallisia laivamatkoja ja sataman merkitys korostui huomattavasti. San Pedrosta kehittyi nopeasti merkittävä kaupankäyntipaikka. Vaikka kaupankäynti oli aluksi kiellettyä muiden kuin espanjalaisten kanssa, kieltoa rikottiin avoimesti. Vuonna 1822 Meksikon hallitus kumosi kaupparajoitteet, ja satama vilkastui entisestään.Vaikka satama oli jo suuri Kalifornian liittyessä Yhdysvaltoihin vuonna 1841, sen asema korostui huomattavasti, kun liikemies Phineas Banning perusti Wilmingtonin kaupungin sataman viereen. Wilmingtonista kehittyi nopeasti merkittävä kauppapaikka, mikä edesauttoi sataman kasvua huomattavasti. Wilmingtonin ohella Banning edesauttoi satama-alueen kehittymistä myös osallistumalla sataman liikenneyhteyksien ja postitoimiston rakentamiseen. Banningia kutsuttiin tämän takia lempinimellä ”Los Angelesin sataman isä” (engl. Father of Los Angeles Harbor). Toinen sataman asemaa merkittävästi parantanut henkilö oli senaattori Stephen M. White, lempinimeltään ”Lahden pelastaja” (engl. Savior of the Bay), joka ajoi vuonna 1897 kongressissa läpi aloitteen, joka teki satamasta Los Angelesin virallisen sataman.1860-luvulla käydyn sisällissodan takia Banning ja Los Angelesin pormestari Benjamin Davis Wilson päättivät lahjoittaa satama-alueelta reilun 24 hehtaarin kokoisen alueen Unionin armeijalle Fort Drumin sotilastukikohdaksi. Fort Drum toi sataman lähelle tuhansia Unionin armeijan sotilaita ja teki satamasta entistä tärkeämmän. Tukikohta suljettiin vuonna 1871 ja on nykyään museoitu. 1860-luvun lopulla Los Angeles and San Pedro Railroad avasi ensimmäisen satamaan kulkeneen rautatielinjan.
Kun 1900-luvun taitteessa sataman alueen väkiluku kasvoi nopeasti, myös poliitikot huomasivat sataman merkityksen alueelle. Santa Monican kaupunki olisi halunnut sataman itselleen, mitä San Pedro ja San Pedroon yhdistymässä ollut Los Angelesin kaupunki vastustivat. Kiista päättyi lopulta San Pedron voittoon. Tämän seurauksena perustettiin 9. joulukuuta 1907 satamaa valvova Board of Harbor Commissioners. Komission perustamispäivää pidetään yleisesti myös sataman virallisena perustamispäivänä. Kun pari vuotta myöhemmin San Pedro ja Wilmington liitettiin Los Angelesiin, satamasta tuli virallisesti osa Los Angelesia.Vuonna 1912 Los Angelesin satamaan tehtiin laajennus, joka mahdollisti aiempaa suurempien aluksien saapumisen satamaan. Laajennuksen merkitys korostui kahta vuotta myöhemmin, kun Panaman kanava avattiin. Koska satama pystyi vastaanottamaan myös suuria aluksia ja se oli lähempänä kanavaa kuin pohjoisempana sijainneet muut länsirannikon satamat, se oli kansainvälisen kaupan kannalta hyvin merkittävä.Toisen maailmansodan seurauksena Yhdysvaltain armeija määräsi Los Angelesin sataman tuottamaan laivoja pelkästään sotateollisuudelle. Sotateollisuus loi paljon uusia työpaikkoja, ja satamassa ja sen lähialueilla työskenteli parhaimmillaan sotateollisuuden parissa yli 90 000 ihmistä.1900-luvun puoliväliin saakka satamaan saapuneen lastin purkaminen ja lastaaminen oli erimallisten rahtauslaatikoiden ja turvallisuuden puutteen vuoksi hyvin hidasta ja vaarallista. Ongelma ratkesi 1950-luvun lopulla, kun yhdenmukaiset rahtauskontit yleistyivät. Rahtauskontit tekivät rahdin purkamisesta monta kertaa aiempaa nopeampaa, minkä ansiosta laivat ja niistä puretut tavarat pääsivät jatkamaan matkaansa huomattavasti nopeammin.Los Angelesin sataman läpi kulkevan rahdin määrä on 1980-luvulta lähtien kasvanut nopeasti. Vuonna 1980 sataman läpi kulki noin 630 000, 1990 noin 2,1 miljoonaa, 2000 noin 4,9 miljoonaa, 2010 noin 7,8 miljoonaa ja vuonna 2012 noin 8,0 miljoonaa konttia. Vuonna 2007 Los Angelesin satama oli konttimäärän ja rahdin arvon perusteella Yhdysvaltain suurin satama. Satama on luonut lähialueille satoja tuhansia työpaikkoja, minkä lisäksi se maksaa kymmeniä miljardeja dollareja veroja joka vuosi. 2000-luvulla Los Angelesin satama on pyrkinyt useiden muiden Kalifornian julkisten laitosten tapaan karsimaan huomattavasti päästöjään.
Los Angelesin sataman kokonaispinta-ala on noin 30,4 neliökilometriä, josta maata on noin 17,4 ja vettä 13,0 neliökilometriä. Satamalla on vesirajaa noin 69,2 kilometriä. Veden syvyys on satamassa vähintään 16,2 metriä.Satamaan kuuluu 27 terminaalia, joissa on 270 laivapaikkaa ja 86 konttinosturia. Lisäksi alueella on esimerkiksi 16 pienvenesatamaa. Terminaaleista yksi on tarkoitettu ajoneuvoille, neljä irtotavaralle (break bulk), kahdeksan konttiliikenteelle, kolme kuiva-aineille (dry bulk), seitsemän nestemäisille irtolasteille (liquid bulk) ja kaksi matkustajille.
Los Angelesin sataman omistaja ja ylläpitäjä on Los Angelesin kaupunki. Aivan Los Angelesin sataman vieressä sijaitsee Long Beachin satama. Satamat on erotettu toisistaan hallinnollisista syistä; itäisemmän Long Beachin sataman omistaa Long Beachin kaupunki, Los Angelesin taas Los Angelesin kaupunki. Käytännössä satamat toimivat yhdessä ja käyttävät muun muassa samoja turvallisuuspalveluja. Joissakin tilastoissa ja raporteissa sisarsatamia käsitellään yhtenä Los Angelesin satamana.Sataman hallinnosta vastaa viisihenkinen satamakomissio (engl. Los Angeles Harbor Commission), jonka tehtävänä on valvoa sataman toimintaa. Satamakomission nimittää Los Angelesin pormestari ja nimityksen vahvistaa kaupunginvaltuusto. Vuonna 2014 komission puheenjohtajana toimi Vilma Martinez. Myös Los Angelesin sataman toimitusjohtajan nimittää kaupungin pormestari ja vahvistaa kaupunginvaltuusto. Kesäkuusta 2014 lähtien toimitusjohtajana on toiminut Gene Seroka.Los Angelesin satama työllisti vuonna 2014 suoraan 994 kaupungin työntekijää. Epäsuorasti, kaikki satamatoimijat huomioiden, sataman arvioitiin vuonna 2013 työllistävän satamassa ja lähialueilla 896 000 ihmistä, koko Kaliforniassa 1,2 miljoonaa ja koko Yhdysvalloissa 3,6 miljoonaa henkeä. Satama tuo Kalifornialle laskennallisesti noin kuuden miljardin ja koko Yhdysvalloille noin 23 miljardin dollarin verotulot vuosittain. Los Angelesin sataman nettotulot olivat vuonna 2014 noin 74,3 miljoonaa Yhdysvaltain dollaria.
Los Angelesin satama on Yhdysvaltain suurimpia satamia Etelä-Louisianan ja Houstonin satamien ohella; satamien keskinäinen suuruusjärjestys on vaihdellut vuodesta toiseen. Rotterdamin sataman satamalistauksen mukaan Los Angelesin satama oli vielä vuonna 2011 kokonaisrahdin perusteella Yhdysvaltain suurin ja koko maailman 17. suurin satama, mutta vuoden 2013 listalla Etelä-Lousiana oli ohittanut Los Angelesin, joka oli tippunut 20 suurimman joukosta. Vuonna 2013 Los Angelesin sataman kautta kulki 165,1 miljoonaa tonnia rahtia. Los Angelesin sataman läpi vuosittain kulkenut konttimäärä on kasvanut viimeisen 30 vuoden aikana vajaasta miljoonasta nykyiseen noin kahdeksaan miljoonaan konttiin. Vuonna 2007 alkanut finanssikriisi ja sitä seurannut taantuma laskivat hetkellisesti rahtiliikenteen määrää, eikä Los Angelesin satama ole onnistunut toipumaan taantumasta yhtä nopeasti kuin Yhdysvaltain muut satamat keskimäärin.Kaikista Yhdysvaltain länsirannikolla kulkevista merikonteista Los Angelesin sataman osuus oli vuonna 2014 noin 39,8 %, koko maassa noin 19,3 %. Rahdin arvon perusteella Los Angelesin sataman tärkeimpiä kauppakumppaneita ovat Kiina ja Hongkong (vuonna 2014 noin 142 miljardia dollaria), Japani (39 miljardia dollaria), Etelä-Korea (16 miljardia dollaria), Taiwan (13 miljardia dollaria) ja Vietnam (13 miljardia dollaria). Aasian maat ovat Los Angelesin sataman ylivoimaisesti merkittävimpiä kauppakumppaneita, sillä vuonna 2014 lähes 90 % sataman rahdista kulki Aasiaan. Aasian jälkeen tärkeimpiä kauppakumppaneita ovat Oseanian valtiot, joiden osuus sataman kokonaisrahdista on noin 2 %. Sataman läpi kulkevista konteista noin kaksi kolmasosaa on saapuvia ja kolmasosa lähteviä, eli satamaan saapuu laivojen mukana enemmän rahtia kuin sieltä viedään laivoilla pois. Kokonaisrahdista vain noin 10,3 % kulkee Yhdysvaltain sisällä.Vuonna 2014 sataman läpi kulki noin 117 600 ajoneuvoa. Satamasta tuodaan Yhdysvaltoihin konttimäärällä mitattuna eniten huonekaluja (vuonna 2014 noin 440 000 rahtikontillista), autonosia (noin 392 000 kontillista) ja vaatteita (noin 314 000 kontillista), maasta viedään paperia ja jätepaperia (noin 325 000 kontillista), eläinten ruokia (noin 181 000 kontillista) sekä metalliromua (noin 105 000 kontillista). Yhdysvaltain sisällä sataman kautta kulkee eniten (85,0 %) öljytuotteita.
Vuonna 2013 Los Angelesin sataman läpi kulki noin 430 000 matkustajaa. Määrä on laskenut selvästi vuoden 2005 huipputasosta, jolloin sataman läpi kulki vuosittain yli 1,2 miljoonaa matkustajaa. Vuosina 2007-2012 matkustajaliikenteen määrä romahti viidessä vuodessa kolmannekseen entisestään. Lasku kuitenkin pysähtyi vuonna 2013 ja matkustajamäärien uskotaan nousevan vuosina 2014-15 aikana noin 600 000 henkilöön.Los Angelesin satamassa on kaksi matkustajaterminaalia. Terminaaleista pienempi Catalina Expressin käyttämä Catalina sea and air terminal, jonka yhteydessä on myös matkustustajille tarkoitettu Island Express -helikopterikenttä, josta lennetään sataman ja Catalina Islandin väliä. Isompi terminaali taas on useiden eri yhtiöiden käyttämä World Cruise Center.
Los Angelesin sataman turvallisuudesta vastaavat useat eri viranomaistahot. Liittovaltion viranomaisista satama-alueella työskentelevät muun muassa Homeland Security, rannikkovartiosto, Yhdysvaltain tulli ja rajavartiosto. Osavaltion ja paikallisten poliisilaitosten lisäksi satama-alueella toimii sataman oma poliisilaitos, Los Angelesin satamapoliisi, joka partioi varsinaisen sataman lisäksi satamaan liittyvillä alueilla.Satama-alueen paloturvallisuudesta vastaa Los Angelesin palokunta (LAFD). LAFD:lla on satama-alueella yhteensä neljä paloasemaa, jotka sijaitsevat Wilmingtonissa, laituri 43:lla, kalasatamassa ja laitureilla 85-86. Paloasemilla on käytössään yhteensä viisi palovenettä, joihin kuuluu vuonna 2003 hankittu Warner Lawrence, joka on yksi maailman tehokkaimmista paloveneistä.Los Angelesin satamassa on tapahtunut suuronnettomuus viimeksi vuonna 1976, jolloin SS Sansinena -öljytankkeri räjähti ja tappoi yhdeksän ihmistä.
Los Angelesin satama aiheuttaa suuren kokonsa takia suuria ympäristöongelmia. South Coast Air Quality Management Districtin vuonna 2006 tehdyn arvion mukaan Los Angelesin ja Long Beachin satamat muodostivat tuolloin Etelä-Kalifornian suurimman yksittäisen saastuttajan. Arvion mukaan satamat tuottivat enemmän typpioksidia ja dieselistä vapautuvia haitallisia pienhiukkasia kuin kaikki Los Angelesin metropolialueen kuusi miljoonaa henkilöautoa yhteensä. California Air Resources Boardin mukaan sataman lähellä asuvien ihmisten riski sairastua syöpään oli alueen suurin.Vielä 1920-luvulla Los Angeles tuotti 75 % kaikesta Kaliforniassa myydystä purkitetusta kalasta ja kaupungin kalasäilyketeollisuus työllisti tuhansia ihmisiä. Liikakalastus ja sataman aiheuttamat päästöt tuhosivat kuitenkin vähitellen alueen kalakannat ja lopettivat kaupungin kukoistavan kalateollisuuden. Satama-alueen jatkuva laajentuminen on myös jättänyt alleen lukuisia puistoja, kouluja ja muita julkisia tiloja.Los Angelesin sataman aiheuttamia päästöjä mitataan neljällä tarkkailuasemalla, jotka sijaitsevat eri puolella satama-aluetta. Los Angelesin ja Long Beachin satamat hyväksyivät vuonna 2006 San Pedro Bay Ports Clean Air Action Plan (CAAP) -nimisen ohjelman, jonka tarkoituksena oli leikata satamien aiheuttamia päästöjä vähintään 45 prosenttia seuraavan viiden vuoden aikana. Yksi ohjelman merkittävimmistä päätöksistä oli kieltää porrastetusti vanhojen, saastuttavien kuorma-autojen käyttö satama-alueella. Tämän on arvioitu laskeneen satama-alueen kuorma-autojen aiheuttamia päästöjä yli 80 prosenttia. CAAP-hankkeen päätyttyä satamat tekivät uuden, päivitetyn CAAP-ohjelman, jolla satamat pyrkivät vähentämään satamien aiheuttamia päästöjä ja terveyshaittoja pitkällä aikavälillä.CAAP-ohjelmat ovat vähentäneet huomattavasti sataman aiheuttamia päästöjä, mutta niiden haittapuolena ovat niiden aiheuttamat kustannukset sataman käyttäjille. Koska Kalifornian satamia koskeva ympäristönsuojelulainsäädäntö on tiukempaa kuin useimmissa muissa Yhdysvaltain ja Kanadan satamissa, on Los Angelesin satama joutunut nostamaan satamamaksuja, mikä on heikentänyt sataman kilpailukykyä muita satamia vastaan.
 Kuvia tai muita tiedostoja aiheesta Los Angelesin satama Wikimedia CommonsissaLos Angelesin sataman kotisivut (englanniksi)
Satama-alueen merikortti 18751 vihkosena pienveneilijöille (22 s., pdf, noin 7 MB) (englanniksi) (noaa.gov)
Yhdysvaltalaisen televisiosarjan Lostin neljäs tuotantokausi (aiemmin myös nimellä Lost: The Return) alkoi Yhdysvalloissa ABC:lla ja Kanadassa CTV Television Networkillä 31. tammikuuta 2008 ja loppui 29. toukokuuta 2008. Suomessa Nelonen alkoi esittää kautta 13. maaliskuuta 2008. Kausi jatkaa yli 40 lentokoneonnettomuudesta selviytyneen elämiä Tyynellämerellä sijaitsevalla mysteerisellä saarella. Joukko on ollut saarella yhdeksänkymmenen päivän ajan neljännen kauden alussa. Sarjan käsikirjoittajien, Damon Lindelof ja Carlton Cuse, mukaan kaudella on kaksi pääteemaa: ”Selviytyjien suhde lautan porukkaan” ja ”kuka pääsee saarelta pois ja tieto siitä että heidän pitää palata sinne”. Lostista tuli kriitikoiden silmätikku kolmannen kautensa vuoksi, mutta neljättä kautta kehuttiin sen etuumista, tahdista ja uusista hahmoista.Alun perin kaudesta piti tulla kuudentoista jakson mittainen; kahdeksan kuvattiin ennen vuosien 2007–2008 käsikirjoittajien lakon alkua. Lakon vuoksi ilmoitettiin, että neljänteen kauteen tehtäisiin ainoastaan viisi jaksoa lisää. Kauden viimeisen jakson käsikirjoitus oli kuitenkin niin pitkä, että ABC:n tuottajat antoivat luvan tehdä siitä kolmiosaisen, joka jaettaisiin kahteen eri iltaan. Buena Vista Home Entertainment julkaisi 9. joulukuuta 2008 kauden DVD:n ja Blu-ray-levyn nimellä Lost: The Complete Fourth Season – The Expanded Experience alueella 1; alueella 2 se kuitenkin julkaistiin jo 20. elokuuta 2008.
Lostin neljäs kausi jäi lyhyeksi vuosien 2007 ja 2008 käsikirjoittajien lakon vuoksi. Vaikka kauden pitikin olla lyhyempi kuin kolme edellistä kautta, sitä esitettiin vain 14 jakson verran suunnitellun 16 sijaan. Lisäjaksojen piti sisältää uusien lautalta tulleiden hahmojen taustatarinat, mutta koska jaksot jäivät pois, lisätarinat siirrettiin viidennelle kaudelle. Kauden ohella tuotettiin 13 noin kahden minuutin pituista jaksoa, jotka olivat ikään kuin poistettuja kohtauksia edellisiltä kausilta. Näitä ”mobisodeja” markkinoitiin nimellä Lost: Missing Pieces, ja ne kuvattiin matkapuhelimilla ja levitettiin internetiin. Mobisodit julkaistiin myöhemmin neljännen kauden DVD-ekstroina laadukkaammalla kuvalla. Missing Pieces oli ehdolla Emmy-palkintoon vuonna 2008.Kauden tuotantotiimin käsikirjoittajiin kuuluivat sarjan pyörittäjien, Carlton Cusen ja Damon Lindelofin (käsikirjoittivat viisi jaksoa), lisäksi Drew Coddard, Brian K. Vaughan, Adam Horowitz, Edward Kitsis, Greggory Nations, Elizabeth Sarnoff, Christina M. Kim sekä Kyle Pennington, jotka käsikirjoittivat kaikki kolme jaksoa, paitsi Kim, Nations ja Pennington, jotka käsikirjoittivat kukin yhden jakson. Pennington oli ainoa uusi käsikirjoittaja Lostin parissa. Ohjaajina toimivat Jack Bender, Stephen Williams, Eric Laneuville, Stephen Semel sekä Paul Edwards.Kauden kuvaukset alkoivat 17. elokuuta 2007 Havaijin Oahu-saarella, jossa lähes kaikki jaksot kuvattiin. Ji Yeon -jakson kaksi kohtausta kuvattiin Lontoossa, sillä Widmorea näyttelevä Alan Dale esiintyi siellä musikaalissa eikä voinut matkustaa Havaijille. Kuvaukset päättyivät kolme viikkoa ennen viimeisen jakson esittämistä.
Neljäs kausi sisältää kuusitoista pääroolia. Matthew Fox esittää Tri. Jack Shephardia, selviytyjien johtajaa. Jorge Garcia esittää epäonnekasta lottovoittajaa Hugo ”Hurley” Reyesiä. Elizabeth Mitchell näyttelee hedelmöityslääkäriä Juliet Burkea, johon Jack on ihastunut. Evangeline Lilly näyttelee vankikarkuri Kate Austenia. Jeremy Davies esittää Daniel Faradaytä, lautalta tullutta tiedemiestä. Terry O’Quinn näyttelee John Lockea, lennon 815 matkustajaa, jolla on erittäin syvä yhteys saareen. Josh Holloway esittää James ”Sawyer” Fordia, sietämätöntä huijaria. Naveen Andrews esittää lennon 815 selviytyjää Sayid Jarrahia, entistä Irakin tasavallan armeijan sotilasta. Emilie de Ravin näyttelee sinkkuäitiä Claire Littletonia lennolta 815. Michael Emerson esittää Toisten johtajaa Benjamin Linusia. Rebecca Mader näyttelee Charlotte Lewisiä, antropologia lautalta. Daniel Dae Kim esittää Jin-Soo Kwonia, korealaista miestä joka ei puhu englantia, ja Yunjin Kim näyttelee hänen vaimoaan Sun-Hwa Kwonia. Henry Ian Cusick esittää Desmond Humea, miestä joka on asunut saarella kolme vuotta haaksirikkouduttuaan sinne. Ken Leung esittää Miles Straumea, arroganttia meediota lautalta. Harold Perrineau näyttelee lennon 815 selviytyjää Michael Dawsonia, joka palaa saarelle karattuaan sieltä.
Sarjassa esiintyy aina myös vieralevia tähtiä. Jeff Fahey esittää lautan helikopterin pilottia, Frank Lapidusta, kun taas Kevin Durand näyttelee Martin Keamyä, lautan palkkasotureiden joukon johtajaa, joihin kuuluu Anthony Azizin rooli Omar. L. Scott Caldwell ja Sam Anderson palaavat lennon 815 avioparina Rose Hendersonina ja Bernard Nadlerina. John Terry esiintyy Jackin ja Clairen kuolleena isänä Christian Shephardina. Marsha Thomason palaa näyttelemään hahmoa Naomi Dorrit, joka tuli lautalta ensimmäisenä saarelle, ja Marc Vann esittää Raytä, lautan lääkäriä. Alan Dale näyttelee Charles Widmorea, miestä joka lähetti lautan saarelle. Mira Furlan esittää Danielle Rousseauta, saarella kuusitoista vuotta ollutta naista, joka on nyt lähentynyt jälleen tyttärensä, Alexin kanssa, jota esittää Tania Raymonde; Blake Bashoff esittää Alexin poikaystävää Karlia. Nestor Carbonell esittää Benin neuvonantajaa Richard Alpertia. Grant Bowler esittää Gaultia, lautan kapteenia. Fisher Stevens ja Zoë Bell esittävät George Minkowskia sekä Reginaa, lautan miehistön jäseniä. Lance Reddickin hahmo Matthew Abaddon esitetään miehenä jolla on yhteyksiä sekä Naomiin, Hurleyyn että Lockeen.Entiset vakiojäsenet palaavat vierailevina. Malcolm David Kelley uusii roolinsa Walt Lloydina, Michaelin poikana takaumissa ja etuumissa. Fanien rakastama Dominic Monaghan palaa kuolleena selviytyjänä Charlie Pacena sekä Cynthia Watros palaa esittämään Libbyä.
Time nimesi Lostin vuoden 2008 seitsemänneksi parhaaksi televisiosarjaksi ja kiitti neljättä kautta sen ”herkullisesti laaditusta aikamatkustustarinasta”. BuddyTV:n Don Williams nimitti kauden aloitusjaksoa ”vuoden odotetuimmaksi ensi-illaksi” ja Michael Ausiello kutsui myöhemmin Lostin viimeistä kuuttakymmentä minuuttia ”vuoden odotetuimmiksi 60 televisiominuutiksi”. Yhdysvaltalaisille kriitikoille lähetettiin DVD-levyjä jaksoista ”The Beginning of the End” ja ”Confirmed Dead” 28. tammikuuta 2008. Metacriticin keräämä arvostelupisteiden keskiarvo oli 87 pistettä sadasta mahdollisesta, mikä oli toiseksi korkein tulos vuonna 2007. TVWeekin tekemässä tutkimuksessa Lost äänestettiin vuoden 2008 ensimmäisen puoliskon parhaaksi televisiosarjaksi. Neljäs kausi toi Lostille kaksi TCA-ehdokkuutta kategorioissa ”Vuoden televisio-ohjelma” ja ”Merkittävä saavutus draamassa”, mutta se hävisi ne AMC:n Mad Menille. Neljäs kausi oli myös ehdolla Writers Guild of America -palkinnon saajaksi kategoriassa ”Paras draamasarja”.
Lost oli vuonna 2008 Yhdysvaltojen 17. katsotuin sarja, ja sillä oli keskimäärin 13,4 miljoonaa katsojaa. Edellisenä vuonna sarja oli ollut 14. katsotuin ja katsojia oli ollut 15,05 miljoonaa. Neljännen kauden edetessä sarjan katsojaluvut alkoivat laskea. Kauden aloitusjaksolla oli Yhdysvalloissa 18 miljoonaa katsojaa, eniten seitsemääntoista jaksoon, mutta katsojien määrä laski tasaisesti sitä mukaa kun kausi eteni. Kahdeksatta jaksoa seurasi vain 13,4 miljoonaa katsojaa. Seuraavalla jaksolla oli 14 miljoonaa katsojaa, mutta kymmenennellä jaksolla vain 13 miljoonaa, mikä oli kauden alin. Viimeisen jakson katsoi Yhdysvalloissa 14 miljoonaa katsojaa, mikä oli pienin Lostin viimeisen jakson katsojamäärä. Silti Lost oli kahdenkymmenen seuratuimman ohjelman joukossa jokaisena viikkona yhtä lukuun ottamatta.
Kun Desmond palaa ilman Charlieta ja kertoo tämän kuolleen, Hurley ja Claire murtuvat. Locke katoaa salaperäisesti heitettyään ensin puukon Naomin selkään. Jack uhkaa tappaa Locken, kun tämä palaa, mutta muut selviytyjät estävät sen. Locke kertoo, että Naomin lautan väki aikoo tappaa kaikki saarella olevat ja kaikkien, jotka haluaisivat elää, pitäisi lähteä hänen mukaansa. Jack on toista mieltä ja on varma, että lautan väki aikoo pelastaa heidät. Seurue jakaantuu kahtia: toiset menevät Locken ja toiset Jackin mukaan. Jakson etuuma keskittyy Hurleyn tarinaan. Hänet pidätetään, kun hän ajaa poliiseja karkuun pelästyttyään Charlieta. Hän joutuu takaisin mielisairaalaan. Charlie tulee vierailulle sinne ja kertoo, että Hurleyn pitää mennä takaisin saarelle, sillä muut tarvitsevat häntä.
Saaren rauha häiriintyy, kun helikopteria lentävä Frank tuo tiederyhmän saarelle. Takaumassa näytetään tiimin jäsenten taustoja. Jakson viimeinen takauma keskittyy Naomiin, joka keskustelee Abaddonin kanssa tiimin jäsenistä. Tiimin kuuluu fyysikko Daniel, meedio Miles ja antropologi Charlotte.
Locken ryhmä asettuu parakeille. Sayid tekee sopimuksen Frankin kanssa, jotta hän lähtisi saarelta, ja Sayid tarjoaa vaihtokaupassa Frankille Charlottea. Frank, Sayid ja Desmond lähtevät saarelta helikopterilla. Etuumassa yksi Oceanic 6:n jäsen, Sayid, toimii Benin palkkaamana salamurhaajana.
Kate lähtee hakemaan tietoja Milesilta, minkä takia hänen karkotetaan Locken ryhmästä. Etuumissa Kate kasvattaa Clairen poikaa, Aaronia, ja joutuu käräjille hänen monista rikoksistaan.
Kun helikopteri on menossa lautalle, se joutuu myrskyyn, minkä vuoksi Desmond ajelehtii nyt edestakaisin vuosien 1996 ja 2004 välillä. Vuonna 1996 hän löytää Danielin, joka selittää, että Desmondin pitäisi löytää kummallekin ajankohdalle yhteinen henkilö, jotta saisi lopetettua tämän hengenvaarallisen aikamatkailun. Vuonna 1996 Desmond etsii Pennyn käsiinsä ja vuonna 2004 hän soittaa tälle.
Juliet ja Jack lähtevät Danielin ja Charlotten perään, kun he joutuvat yhtäkkiä Dharman sähköluukulle. Toisaalla Ben, joka on Locken vankina, kertoo Lockelle Widmoresta. Takaumat näyttävät Julietin suhteen Beniin, hänen rakastajaansa Goodwiniin ja tämän vaimoon Harperiin.
Kun Jin ja Sun päättävät liittyä Locken ryhmään, Juliet kertoo Jinille Sunin olleen tälle uskoton. Rahtialuksella Desmond ja Sayid tapaavat Gaultin, joka tarjoaa lisätietoa väärennetystä Oceanic 815 -lennon romusta, jonka Naomi myös aiemmin mainitsi. Takaumassa näytetään Jinin äidillinen tehtävä, ja samaan aikaan etuumassa näytetään Sunin - yhden Oceanic 6:n jäsenen - synnyttävän tyttären.
Sayid ja Desmond tapaavat Benin vakoojan, Michaelin, rahtialuksella. Takaumassa näytetään, miten Michael pääsi New Yorkista rahtialukselle ja miten saari esti häntä tekemästä itsemurhaa.
Ryhmä palkkasotilaita hyökkää rahtialukselta parakeille Locken ryhmän kimppuun. Ryhmän johtaja, Keamy, ottaa Alexin huostaansa ja lopulta tappaa hänet. Etuumassa Ben palkkaa Sayidin salamurhaajakseen ja tapaa Widmoren.
Sawyer, Miles ja Claire pääsevät takasin rannalle parakeilta, mutta Claire katoaa yöllä kuolleen isänsä kanssa. Samaan aikaan Jack saa umpisuolentulehduksen, ja selviytyneet yrittävät yhdessä pelastaa Jackin. Etuumassa Jackin elämä on romahtamaisillaan, hän väärinkäyttää lääkkeitä ja hänen suhteensa Kateen alkaa rakoilla.
Locke, Ben ja Hurley matkustavat Jacobin mökille, missä Locke tiedottaa, että heidän täytyy siirtää saarta. Kun palkkasoturit palaavat rahtialukselle, he ovat yhä kapinassa. Takaumassa paljastetaan, että Locke on aina tarkoitettu saaren seuraavaksi johtajaksi.
Kuusi muuta selviytyjää viedään rahtialukselle, mutta siellä huomataan olevan räjähteitä. Samaan aikaan Ben antaa periksi palkkasotilaille ja Kate ja Sayid tapaavat Toiset metsässä. Etuumassa näytetään Oceanic 6:n ensimmäiset teot kotiin palaamisen jälkeen.
Kun Kate, Sayid ja Toiset ovat vapauttaneet Benin ja tappaneet palkkasotilaat, Jack, Kate, Sayid, Hurley, Sun, Aaron, Desmond ja Frank pelastuvat Pennyn avulla. Ben laskeutuu hissillä Orkidea-aseman alempaan kerrokseen, ja kun hän kääntää jäätynyttä "Donkey Wheeliä", hän onnistuu siirtämään saarta.

Lotto on Veikkaus Oy:n Suomessa järjestämä lottopeli. Yhtiö aloitti loton myynnin joulukuussa 1970, ja ensimmäinen lottoarvonta suoritettiin 3. tammikuuta 1971. Vuonna 2011, lottoarvonnan täytettyä 40 vuotta, se oli suoritettu yhteensä 2 126 kertaa. Alusta lähtien lottoarvonta on televisioitu suorana lähetyksenä. Nykyisin se lähetetään lauantai-iltaisin MTV3-kanavalla.
Lotossa pelataan viikoittain yksi kierros. Nykyisessä Veikkauksen järjestämässä lotossa pelaaja valitsee 7 numeroa väliltä 1–40. Syksyyn 1980 saakka valittiin 6 numeroa väliltä 1–40 ja sen jälkeen muutaman vuoden ajan 7 numeroa väliltä 1–37, tämän jälkeen väliltä 1–39. Arvonnassa arvotaan seitsemän numeroa ja yksi lisänumero; rivihinta on 1 euro. Voittoluokkia muutettiin viimeksi vuoden 2011 kierroksesta 41 lähtien. Päävoitto heltiää 7 oikein -tuloksella ja pienin voitto kolmella varsinaisella ja yhdellä lisänumerolla. Loton palautusprosentti on 41,1. Jos haluaa pelata järjestelmää, saa valita 8–11 rastia. Haravassa puolestaan on 12–18 rastia. Valittavina ovat myös 2:n, 3:n, 5:n ja 10 viikon kestopelit tai ikipeli.
Joulukuun alusta 2016 muutettiin jälleen lottopallojen määrää, nyt takaisin 40:een ja lisänumeroita arvotaan vain yksi, aiemman kahden sijaan. Jo aiemmin lisänumeroiden määrä laskettiin kolmesta kahteen 15. lokakuuta 2011.
Arvonta televisioitiin lokakuuhun 2013 saakka Yle TV1 -kanavalla pääuutislähetyksen jälkeen. Viestintäviraston toukokuussa 2013 tekemän päätöksen mukaan Veikkauksen ja Ylen 42 vuotta jatkunut yhteistyö oli kuitenkin lainvastaista, jonka vuoksi arvonta siirtyi MTV3:lle. Päätös tehtiin kokoomuksen kansanedustajan Sanni Grahn-Laasosen asiasta hallitukselle jättämän kirjallisen kysymyksen johdosta.Ennen arvontalähetyksen siirtymistä MTV3:lle loton peliaika päättyi yleensä lauantaina kello 20.30, ja arvonta suoritettiin samana iltana kello 20.45. Suuret lauantaille osuvat juhlapyhät (kuten pyhäinpäivä) saattoivat kuitenkin siirtää arvonnan sunnuntaille. Arvonnan siirryttyä MTV3:lle myös sen arvonta-aika myöhäistyi. Arvonta suoritetaan nykyään joko lauantaina tai sunnuntaina Kymmenen uutisten ja Tulosruutu välissä kello 22.15. Uusi arvonta-aika pidentää myös peliaikaa ja lottorivejä voi jättää sisään arvontailtana vielä kello 21.45 saakka. Lottoarvonnalla on kaksi virallista valvojaa.
Yhteensä Lotosta on saatu yli 3 000 päävoittoa. Eniten Loton päävoittoja on osunut Helsinkiin, noin 400 kappaletta. Ensimmäinen lottomiljonääri saatiin vuonna 1973, kun Suomen ensimmäinen miljoonavoitto, hieman yli miljoona markkaa, osui nivalalaisen Hilkka Pylkön perheelle. Historian suurin yhden ihmisen voittama potti oli 9. helmikuuta 2019 kierroksella 6/2019 arvottu 15,5 miljoonaa euroa, jonka voitti lohjalainen pelaaja.Arvonnan taustamusiikkina soi vuosina 2006–2011 instrumentaalinen versio Sakari Kuosmasen iskelmäkappaleesta Suomalainen voittaa aina.
Jos arvonnassa ei löydy 7 oikein -tulosta, kierroskohtaisesta kokonaisvaihdosta laskettu jakosumma siirtyy jaettavaksi pelin myöhemmin ilmoitettaville kierroksille.
Voittoluokat tarkoittavat viikoittain pelattujen eurojen jakotapaa voittajille. Loton voittoluokat ovat:
Maksamalla riviä kohti 30 sentin lisämaksun pelaaja voi tuplata voittonsa. Varsinaisten ja lisänumeroiden lisäksi kullakin kierroksella arvotaan myös yksi tuplausnumero. Jos tämä numero sisältyy pelikupongissa merkittyjen numeroiden joukkoon ja pelaaja voittaa, edellisen taulukon mukainen voitto-osuus maksetaan kaksinkertaisena. Tuplanneelle pelaajalle maksetaan pieni voitto myös, jos hänellä on kolme oikein.Todennäköisyydet voittaa lotossa sekä kuinka monta ruudukkoa joudutaan keskimäärin täyttämään kyseisen voittopotin saamiseksi:  
Nämä todennäköisyydet voidaan laskea kombinato­riikan avulla. Kaikkiaan 40 numeron joukosta voidaan muodostaa 7 numeron osajoukkoja eli mahdollisia lotto­rivejä 
   = 18 643 560 kappaletta. Jotta rivissä olisi esimerkiksi kolme varsinaista ja yksi lisä­numero oikein, on rivissä oltava mukana seitsemästä varsinaisesta numerosta kolme sekä lisänumero ja muista 32 numerosta kolme; nämä varsinaiset numerot voidaan seitsemän joukosta valita 
   = 4 960 tavalla, joten tähän voitto­luokkaan kuuluvia rivejä on kaikkiaan 35 · 1 · 4960 = 173 600 kpl. 
Päävoiton toden­näköisyys yhdellä rivillä pelaamalla on 1/18643560 eli yksi noin yhdeksästä­toista miljoonasta. Todennäköisyyttä voidaan kasvattaa pelaamalla samaan arvontaan useita erilaisia rivejä. Usean samanlaisen rivin pelaaminen taas kasvattaa pelaajan voitto-osuutta siinä tapauksessa, että voittajia on useampia kuin yksi.
Ylikangas, Heikki: Markat miljooniksi – Puoli vuosisataa suomalaista veikkausta.   Vantaa: Veikkaus, 1990.     
Koskinen, Paula: Loton alkuaikoina kuponkien tarkastus kesti päiviä yle.fi.  21.12.2013. Yleisradio Oy.   Viitattu 27.12.2013.