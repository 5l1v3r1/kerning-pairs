
Afrikannorsut (Loxodonta) on afrikkalainen nisäkkäiden suku, joka kuuluu norsujen heimoon. Savanninorsua ja metsänorsua kutsuttiin ennen yhteisnimellä afrikannorsu, mutta ne on sittemmin todettu omiksi lajeikseen. Afrikannorsut ovat maalla elävistä nisäkkäistä suurimpia: afrikannorsu voi saavuttaa kuudesta kahdeksaan metrin pituuden ja monen tonnin painon.Afrikannorsut ovat uhanalaisia, ja niitä on jäljellä arvioista riippuen muutama sata tuhatta yksilöä. Ennen afrikannorsuja oli Afrikassa yli 27 miljoonaa, mutta ihmisen toiminta on pienentänyt kantaa huomattavasti. WWF:n arvion mukaan norsut voivat kadota täysin osasta Afrikkaa 50 vuodessa, mikäli niihin ei kohdisteta tehokkaita suojelutoimia.Eläintieteilijät kutsuvat norsuja avainlajeiksi, sillä ne pitävät asuinalueensa avoimena, kaivavat maasta itselleen tarpeellisia kivennäisaineita ja levittävät samalla siemeniä. Jos norsut häviävät tietyltä alueelta, niiden mukana häviää monia muitakin lajeja ja elinympäristö muuttuu suotuisaksi toisille lajeille.
Urosnorsut ovat keskimäärin 3,2 metriä korkeita, mutta suurin koskaan mitattu norsu saavutti peräti neljän metrin säkäkorkeuden. Afrikannorsunaaras painaa suunnilleen 3 000 kilogrammaa, se on säkäkorkeudeltaan noin 2,7 metriä ja pituudeltaan suunnilleen 5,4–6,9 metriä. Uros taas saattaa painaa kuusi tonnia ja olla pituudeltaan 6–8-metrinen.Afrikannorsuilla on litteä otsa, valtavat korvat ja useimmiten kovera keskiselkä. Kärsänpäässä on sormimainen lisäke ylä- ja alareunassa. Kaviokynsiä on tavallisesti etujalassa neljästä viiteen ja takajalassa kolme.
Afrikannorsuilla on 21 kylkiluuta, ja niiden nahka on usein ruskean harmaata tai harmaata.Afrikannorsu on kasvinsyöjä ja sen hampaat ja suolisto ovat kehittyneet tähän sopiviksi. Hampaat ovat litteämmät kuin lihansyöjillä ja ne soveltuvat hyvin sitkeiden kasvien jauhamiseen. Savanninorsuilla on neljä suurta poskihammasta, joista jokainen on 10 senttimetriä leveä ja 30 senttimetriä pitkä. Nämä hampaat ovat uusiutuvia ja niiden tehtävä on jauhaa kasviravinto mahdollisimman hyvin. Nuorilla norsuilla on myös 15 maitohammasta, jotka putoavat sen kasvaessa. Suolisto taas on pitkä, kun lihansyöjillä se on lyhyt. Näin kasviravinto ehtii sulaa suolistossa.Biologit pitävät norsuja poikkeuksellisen älykkäinä eläiminä, ja niiden aivot ovatkin tavallista monimutkaisemmat. Norsuilla on hyvä muisti, ja laumojen johtajat saattavat muistaa lapsuudessa kulkemansa reitit ja vesistöjen sijainnit, vaikka viime käynnistä olisikin kulunut jo vuosikymmeniä. Hiukan liioittelevan sanalaskun mukaan ”norsu ei koskaan unohda”.
Afrikannorsut eroavat ulkoisesti aasiannorsusta korvien ja syöksyhampaiden perusteella. Afrikannorsuilla on suuret korvat, jotka viilentävät sitä kuumina päivinä. Lisäksi afrikannorsujen molemmille sukupuolille kasvaa syöksyhampaat, jotka saattavat venyä jopa 2,5-metrisiksi. Aasiannorsuista ainoastaan uroksilla on näkyvät syöksyhampaat.Afrikannorsut ovat vähemmän karvaisia kuin aasiannorsut, jotka ovat läheisempää sukua mammuteille kuin afrikannorsut.
Afrikannorsujen kärsässä on sekä ylä- että alahuuli ja poskihampaissa korkeammat harjanteet kuin aasiannorsuilla. Tämä heijastelee erilaista ravintoa: aasiannorsu syö heinäkasveja, afrikannorsut enemmän puiden ja pensaiden lehtiä ja nuoria oksia.
Norsueläinten esi-isät jakautuivat kolmeen ryhmään 3–5 miljoonaa vuotta sitten. Näistä kolmesta ryhmästä kehittyivät afrikannorsut (Loxodonta), aasiannorsut (Elephas) ja mammutit (Mammuthus), joista aasiannorsut ja mammutit erosivat toisistaan viimeisenä.
Vanhimmat fossiililöydöt Loxodonta-suvun lajeista ovat mioseenikauden lopulta noin viisi miljoonaa vuotta sitten. Myöhemmin fossiililöydöissä on tauko, joka alkaa kaksi miljoonaa vuotta sitten ja päättyy noin 500 000 vuotta sitten. Tällä jaksolla Afrikassa eli nykyisen aasiannorsun lähisukulaisia, Elephas recki -lajia. Elephas oli ruohonsyöjä, ja se väistyi vuorostaan lehtiä ja oksia syövien Loxodonta-lajien tieltä.Sukupuuttoon kuollutta Loxodonta adaurora -lajia pidetään nykyisten afrikannorsulajien esi-isänä. Metsänorsua ja savanninorsua pidettiin ennen saman lajin alalajeina; geenitutkimukset ovat osoittaneet ne eri lajeiksi. Näkyviä eroja on koossa, korvien ja syöksyhampaiden muodossa ja varpaankynsissä. Lajien välisiä risteymiä tavataan usein, mikä sekoittaa selvien tuntomerkkien löytämistä.
Metsänorsu on selvästi pienempi (uroksen säkäkorkeus 250 cm ja paino 4 000–5 000 kg; savanninorsu 350 cm ja 7 000 kg)
Metsänorsulla on etujalassa viisi ja takajalassa neljä varpaankynttä, savanninorsulla vastaavasti neljä ja kolme
Metsänorsun syöksyhampaat ovat suoremmat ja suuntautuvat selvemmin alaspäinLoxodonta adaurora -lajin lisäksi toinenkin laji, Loxodonta exoptata, tunnetaan plioseenikauden fossiileista. Niiden jälkeen Loxodonta atlantica eli koko Afrikassa aluksi rinnan nykyisen Loxodonta africanan kanssa mutta väistyi myöhemmällä pleistoseenikaudella. Loxodonta atlantica oli suurempi kuin savanninorsu, ja sitä tavattiin varsinkin Afrikan pohjoisosissa. On spekuloitu, että Hannibal olisi käyttänyt nimenomaan tätä lajia, sillä tuon ajan puunilaisissa kolikoissa kuvattujen norsujen tuntomerkit sopivat siihen parhaiten.
Afrikannorsuja arvioidaan olleen 1800-luvun alussa vielä noin 27 miljoonaa, ja vielä puoli vuosisataa sitten Afrikassa oli luonnonvaraisena noin viisi miljoonaa yksilöä, mutta 1970- ja 1980-lukujen norsunluukauppa sai kannan romahtamaan dramaattisesti. Miljoonia yksilöitä teurastettiin syöksyhampaiden takia, kunnes 1989 astui voimaan kansainvälinen norsunluun vientikielto. Tuolloin afrikannorsujen kanta oli kutistunut suunnilleen puoleen miljoonaan yksilöön.Huolimatta norsunluun vientikiellosta ei kanta ole kasvanut kovinkaan paljon. Nykyään luonnossa tavataan arviolta 470 000–690 000 afrikannorsua. Norsukantaa on yritetty saada kasvamaan erilaisilla luonnonsuojeluhankkeilla, mutta monet niistä ovat epäonnistuneet, sillä niissä ei ole otettu huomioon paikallisen väestön tarpeita. Yksi onnistuneimmista hankkeista on 4 200 neliökilometrin laajuinen Dzanga-Sanghan kansallispuisto, joka lukeutuu Keski-Afrikan viimeisiin alueisiin, joissa kasvaa luonnontilassa olevaa trooppista metsää. Alue tunnetaan poikkeuksellisen monipuolisesta ja runsaasta eläimistöstään, mutta pääpaino on kuitenkin norsujen suojelussa.Norsujen tarkasta lukumäärästä ei ole tietoa, sillä kannan laskeminen on vaikeaa. Laskeminen voidaan suorittaa kahdella tavalla: helikopterista tai maastosta. Molemmissa on huonot puolensa: Helikopterista voidaan laskea vain savanneilla ja muilla aukeilla paikoilla elävät norsut, kun metsien ja muiden alueiden norsut eivät erotu puiden seasta. Maastosta laskeminen (tekniikalla, joka perustuu esim. jätöskasojen lukumäärään ja niiden hajoamisasteeseen tietyllä alueella) taas vie aikaa. Nämä menetelmät tuottavat jokseenkin yhtä tarkkoja tuloksia. Jätöksiin perustuvan menetelmän arvellaan sopivan paremmin pienten tai hupenevien populaatioiden seurantaan. Se on myös käytetyin menetelmä metsissä olevien norsujen lukumäärän mittaamiseen.
Afrikannorsuja tavattiin aikanaan koko Afrikan mantereella lukuun ottamatta aavikkoalueita. Nykyään niitä esiintyy hajanaisesti Saharan etelänpuolisilla alueilla.
Norsuja tavataan muun muassa savanneilla, suoalueilla, vuoristoseuduilla ja metsissä. Nimensä mukaisesti savanninorsut pysyvät useammin savannilla, metsänorsut metsissä.
Afrikannorsu ei yleensä elä aavikolla muun muassa Saharassa ja Kalaharissa, koska siellä on liian kuumaa ja kuivaa sekä ravinnoiksi sopivia kasveja liian vähän. Malin ja Luoteis-Namibian puoliaavikolle sopeutuneet niin kutsutut aavikkonorsupopulaatiot ovat tästä poikkeus. Aavikkonorsut liikkuvat pitkiä jopa 70 kilometrin matkoja hiekkadyyniltä toiselle keitaiden väliä. Populaation yksilöt ovat sopeutuneet kuivuuteen ja tarvitsevat vähemmät vettä savanneilla eläviin norsuihin verrattuna.Viime aikoina norsut ovat menettäneet elinalueitaan ihmisille. Lisäksi aavikoituminen on pakottanut jotkin norsut muuttamaan. Tavallisen afrikannorsulauman reviiri on laajuudeltaan 15–3 700 neliökilometriä.Vaikka alueet, joilla norsuja tavataan, ovat laajoja, ne ovat silti hajanaisia. Kanta tällaisilla hajanaisilla alueilla on sangen pieni eikä kovinkaan vakaata, vaan vakaa kanta on vain eteläisessä Afrikassa, missä norsuja esiintyy luonnonpuistoissakin jo liiaksi asti.
Jakauma perustuu arvioon vuodelta 2000, jonka mukaan afrikannorsuja olisi luonnonvaraisena 300 000–600 000 yksilöä. WWF:n tarkempi arvio antaa kokonaismääräksi 470 000–690 000 yksilöä.
Nykyään pahimmat norsuihin kohdistuvat uhat ovat salametsästäjät ja elinalueiden muutokset. Afrikan väkiluvun kasvaessa tarvitaan yhä enemmän maatalousmaata. Uusien peltojen raivaus pienentää norsujen asuinalueita ja eristää niitä toisistaan. Norsut joutuvat tekemään yhä pidempiä vaelluksia, jotka saattavat koitua norsujen kohtaloksi. Aavikoituminen vähentää sekä norsuille että viljelysmaiksi kelpaavia alueita, ja lisää entisestään paineita ottaa norsujen elinalueita viljelykäyttöön.Norsujen suurempaa suojelua vaaditaan eniten rikkaissa teollisuusmaissa, mutta paikallisväestölle asia ei ole yhtä yksinkertainen. He näkevät norsunluun ja -lihan arvokkaana tulonlähteenä. Lisäksi moni on rakentanut tulevaisuutensa juuri peltojen varaan, eivätkä he juuri pidä pelloille ajoittain ryöstöretkiä tekevistä norsuista. Maanviljelijöiden riskikäsitystä saattaa lisätä se, että tungettelevienkin villieläinten surmaaminen on laitonta. Tapauksissa, joissa paikallisten suhtautumista villieläinten suojeluun on selvitetty, on paljastunut tyytymättömyyttä. Syiksi on tunnistettu muun muassa suojeluhankkeiden tulosten epätasainen jakautuminen, sekä liian vähäinen paikallisyhteisön osallistaminen villieläinten hoitoon.Myös ihmisten keskinäiset konfliktit saattavat vahingoittaa norsukantoja. Suurin osa Mosambikin norsukannoista kuoli vuonna 1992 päättyneessä sisällissodassa. Onni onnettomuudessa oli kuitenkin se, että Etelä-Afrikka lahjoitti Mosambikille 1 000 norsua kansallispuistoistaan, jotka alkoivat jo olla täynnä norsuja.
Norsut vaativat suojelua, sillä ne ovat uhanalaisia. Norsuja on otettu kansallispuistoihin, joista merkittävimpiä ovat muun muassa Dzanga-Sangha Keski-Afrikan tasavallassa ja Hwangen kansallispuisto Zimbabwessa. Norsujen suojelu luonnonsuojelualueiden ulkopuolella on ongelmallista ja salametsästäjien vahtiminen vaikeaa. Vaikka norsuja pyritään tarkkailemaan, ei kaikkia yksilöitä voida mitenkään valvoa ympärivuorokautisesti. Norsukantojen hupeneminen on saatu pysäytettyä, mutta kanta ei ota elpyäkseen.
Eri maiden on ollut vaikea päästä yhteisymmärrykseen norsujen suojelemisesta, koska norsukantojen tila vaihtelee huomattavan paljon eri valtioiden alueilla. Eräissä maissa kannatetaan norsunluun valvottua kauppaa ja luonnollisesti kuolleista norsuista hankittujen luiden myymistä suojelutarkoituksessa, mutta toiset maat vastustavat tällaista kauppaa hyvin ankarasti. Myös tietyillä alueilla norsukanta on kasvanut sangen suureksi ja vähentänyt muiden eläinten (kuten kirahvien) määrää, joten norsukantaa on pienennetty, mikä tietenkin herättää erimielisyyttä eri maissa. Etelä-Afrikka, Namibia, Zimbabwe ja Botswana ovat esittäneet, että norsunluun rajoitettu kauppa sallittaisiin, mutta ehdotus ei ole ainakaan vielä toteutunut.
Ihminen on muuttanut suurimman osan Afrikan mantereesta pysyvästi norsuille elinkelvottomaksi. Suojelun suurimpiin haasteisiin lukeutuvat väestönkasvu, salametsästys ja aavikoituminen.Norsukannan pienentymisestä nykyiseen tilaansa voidaan syyttää paljolti norsunluuteollisuutta. Arvioidaan, että nykyäänkin markkinoilla olevasta norsunluusta 80 prosenttia on hankittu laittomasti. Vuoden 1800-luvun lopun norsunluun kauppaamista rajoittavat sopimukset olivat ensimmäiset edistysaskeleet norsujen suojelemisessa. Lainsäädännön muutosten lisäksi ensimmäisen maailmansodan jälkeinen norsunluun hintojen putoaminen ja kysynnän väheneminen olivat norsujen suojelun kannalta hyvin myönteisiä tapahtumia.lähde? 1970-luvun alussa alkanut massiivinen norsunluun myynti kuitenkin muutti tilannetta paljon ja kanta putosi miljoonia yksilöitä, kunnes norsunluun myynti kiellettiin vuonna 1989. Tämä kielto oli yksi suurimmista edistysaskelista norsujen suojelemisessa. Norsuja metsästetään kuitenkin edelleen salaa, jotta Kaukoidän laittomat markkinat saataisiin tyydytetyiksi.Afrikannorsujen kantaa ei voida kasvattaa ottamalla eläimiä eläintarhan suojiin kuten joitain lajeja, sillä afrikannorsut lisääntyvät hyvin harvoin vankeudessa. Afrikannorsukanta onkin ollut pienenemään päin Afrikan itäisissä ja läntisissä osissa.lähde? Kanta on vakaata ja kasvavaa vain eteläisessä Afrikassa.Norsukannan valvomisessa on myös ongelmana se, että norsujen reviirit ulottuvat usein suojelualueiden ulkopuolelle, eikä norsuja voida sulkea turvalliselle suojelualueelle. Tällaisessa tilanteessa paras keino on mahdollisesti asentaa norsulle radiolähetinkauluri, joka ei vahingoita eläintä. Tavallisesti lähetin toimii joko aurinkokennoilla tai paristoilla ja se asennetaan nukuttamalla ensin norsu, jonka jälkeen siihen kiinnitetään lähetin.
Täysikasvuinen afrikannorsu tarvitsee ravinnokseen noin 10 tonnia kasveja joka kuukausi, eli yli 300 kiloa päivässä. Norsut käyttävät pääasiallisena ravintonaan heinää, pensaiden lehtiä, hedelmiä sekä puiden kuorta, lehtiä ja oksia. Lisäksi ne aterioivat usein myös vesiheinää vesistöjen lähistöllä tai uidessaan. Norsujen ravinto vaihtelee niiden elinympäristön mukaan. Esimerkiksi kahdesta lajista pienempi ja tummempi metsänorsu (L.a. cyclotis) elää trooppisella sademetsävyöhykkeellä ja hankki ravintonsa sieltä, kun taas isompi ja vaaleampi savanninorsu (L.a. africanus) elää laajemmalla ja monimuotoisemmalla alueella. Ne syövät sadekaudella heinää ja muita ruohovartisia kasveja, kuivalla kaudella piikkisten pensaiden lehtiä. Kuivuuden jatkuessa ne saattavat siirtyä suoalueille, vaikka suokasvien ravintopitoisuus ei ole kovin hyvä.Aikuinen afrikannorsu juo päivässä noin 160–225 litraa vettä, minkä takia ne ovat riippuvaisia luotettavista juomapaikoista. Sellaista etsiessään ne voivat kulkea 500 kilometriä.
Afrikannorsu voi elää jopa 70-vuotiaaksi ja naaras saavuttaa sukukypsyyden kymmenen vuoden iässä ja ovat hedelmällisiä vielä jopa 55–60-vuotiaina. Urosnorsut saavat omia jälkeläisiään suunnilleen parikymppisinä.
Norsut ovat hyvin sosiaalisia eläimiä ja ne surevat laumansa jäsenen kuolemaa. Naaraat elävät noin 20–30 yksilön laumoissa, joita johtaa vanhin naaras eli matriarkka. Kasvaessaan naarasnorsu jää äitinsä laumaan, mutta urosnorsu lähtee laumasta ja liittyy eräänlaiseen muutaman uroksen muodostamaan pienempään laumaan. Norsut ovat hyvin seurallisia eläimiä ja naaraiden ja poikasten sosiaalinen järjestäytyminen on hyvin kehittynyttä.Norsut viestivät keskenään tietynlaisilla kutsuäänillä. Norsu pystyy muistamaan yli sadan toverinsa äänen. Kun Keniassa sijaitsevan Amboselin kansallispuiston norsujen ääniä nauhoitettiin ja sitten soitettiin norsuille saatiin tällaisia tuloksia:
Norsut vastasivat tuttuihin ääniin, osittain tuttujen ääniä ne kuuntelivat ja vieraiden äänistä ne suuttuivat ja alkoivat ärsyyntyä. Norsut tunnistivat myös lajitoverinsa äänen, vaikka tämä oli kuollut muutama vuosi sitten.Afrikannorsut ovat hyvin kiintyneitä laumaansa ja ne surevat toveriensa kuolemaa. Brittitutkimuksessa norsuille annettiin eri eläimien kalloja ja muita jäänteitä, mutta niitä kiinnostivat vain muiden norsujen jäänteet.
Sellaisilla alueilla, missä ruokaa on jatkuvasti tarjolla, norsut voivat synnyttää mihin aikaan tahansa. Jos elinalueella on kuiva kausi, useimmat syntymät ajoittuvat sadekauden alkuun niin että imettävällä naaraalla on aluksi tarpeeksi ruokaa, ja poikanen saa viettää ensimmäiset elinkuukautensa kohtuullisen rehevässä maisemassa. Kuivan kauden aikana syntyneet poikaset joutuvat jo nuorina kokemaan kuumuutta, kuivuutta, pitkiä kävelymatkoja ja petojen hyökkäyksiä.Norsun kantoaika on hyvin pitkä (22 kuukautta, mikä on pisin kantoaika nisäkkäiden keskuudessa) ja tavallisesti naaralle syntyy yksi poikanen 4–13 vuoden välein. Synnytysten väli riippuu emon iästä ja alueen populaatiosta: tiheään asutuilla alueilla poikasia syntyy vähemmän.lähde?Vastasyntynyt naaraspoikanen painaa 90–100 kiloa, urospoikanen parikymmentä kiloa enemmän. Naaras imettää poikasta noin kaksi vuotta, mutta poikaset pysyttelevät emonsa mukana sen jälkeenkin; uros jättää lauman vasta kymmenen-kahdentoista ikävuoden tienoilla.Aikuista norsua ei uhkaa mikään muu kuin ihminen, mutta vastasyntynyt norsu voi jäädä petoeläinten saaliiksi. Koko lauma osallistuukin keskenkasvuisien suojeluun, mikäli paikalle ilmaantuu petoja.
Afrikannorsut liikkuvat mieluiten hämärään yöaikaan, sillä silloin on kaikkein viileintä. Valoisasana ja kuumana päivänä ne hakeutuvat puiden varjoihin lepäämään tai kylpevät mudassa heitellen päälleen hiekkaa. Tämän päälle heittelyn syytä ei vielä tiedetä, mutta arvellaan, että se liittyy itsensä viilentämiseen. Afrikannorsuilla on viilentämiseen myös suuret korvat.Afrikannorsut ovat vaarallisia suuttuessaan ja siksi pedot kiertävätkin täysikasvuiset yksilöt kaukaa. Urosnorsut nahistelevat myös keskenään kuten muutkin eläimet. Ne mittelevät usein valta-asemasta, ja mitä parempi asema sitä paremmat lisääntymismahdollisuudet. Vaikka uros olisikin sukukypsä, se ei pärjää lisääntymiskilvassa ennen parinkymmenen ikää.lähde?Norsut myös vaeltavat paljon etsien hyviä ruoka- ja vesipaikkoja. Vanha matriarkka johdattaa laumansa nuoruudessaan käyttämiensä paikkojen luo, vaikka käynnistä on kulunut jo vuosikausia. Tämän vuoksi norsuilla pitäisi olla paljon tilaa missä kulkea, mutta nykyään ahtaalle ajetut norsut joutuvat kiertämään esimerkiksi peltojen kautta talloen samalla satoa.lähde?Norsut ovat luonteeltaan rauhallisia, joten ihmisellä ei välttämättä ole vaaraa niiden läheisyydessä – ellei sitten mene liian lähelle. Poikasiaan puolustavat norsut voivat olla hyvin aggressiivisia, eivätkä muutkaan norsut pidä lähelle tulevista tunkeilijoista.
Afrikannorsujen ja ihmisten suhde on sangen monimutkainen. Monet järjestöt (kuten WWF) ja valtiot pyrkivät säilyttämään lajin elossa ja välttää sukupuuton. Toisaalta paikalliset asukkaat eivät todellakaan pidä norsujen satunnaisesta tavasta ryöstellä peltoa, jolloin ne sekä syövät että tallovat ison osan sadosta.
Paikalliset asukkaat ovat oppineet kouluttamaan norsuja ja käyttämään niitä työjuhtina raskaissa tehtävissä, joihin voimakkaat norsut sopivat hyvin. Norsuja saatetaan myös koristella ja esitellä paraateissa.
Afrikannorsut ovat myös nähtävyyksiä ja matkailijoille järjestetäänkin maksullisia kierroksia näiden eksoottisten eläinten pariin. Matkailusta saadut hyvät rahat ovat omalta osaltaan vauhdittaneet norsujen suojelua. Lisäksi norsuista valmistetaan eri maissa erilaisia tuotteita kuten muovisia pienoiseläimiä, puisia veistoksia ja muita tuotteita, joita lomailijat haluavat tuoda matkamuistoina kotimaihinsa.
Norsujen suurta voimaa on aikojen saatossa hyödynnetty muussakin kuin rauhanomaisessa työssä. Intiassa on käytetty paikallisia norsuja sodankäynnissä aina 1000-luvulta eaa. lähtien. Eurooppaan sotanorsut levisivät Persian valtakunnan kautta. Hellenismin aikana Euroopassa käytetyt sotanorsut kuljetettiin Intiasta asti Aleksanteri Suuren sotaretken yhteydessä.
Karthagolaisille norsun esitteli Epeiroksen kuningas Pyrrhos (295–272 eaa.). Ne korvasivat pian tyroslaiset sotavaunut. Karthagolaiset käyttivät norsuja ensimmäistä kertaa roomalaisia vastaan Akragaassa 262 eaa. Koska Karthagolla ei ollut suoraa yhteyttä Intiaan, joutuivat he tyytymään tuolloin Marokossa ja Algeriassa esiintyviin metsänorsuihin (tai aiemmin mainittuun Loxodonta atlanticaan). Nämä olivat keskimäärin alle 2,5 metrin mittaisia, kun Keski- ja Etelä-Afrikassa tavattu savanninorsu sekä intiannorsu olivat 3,5-metrisiä. Tämä kokoero tarkoitti käytännössä lähes varmasti sitä, että karthagolaisten sotanorsujen selässä ei ollut istuinta tai katosta sotureineen, vaan norsua käytettiin sellaisenaan aseena. Norsut aiheuttivatkin kauhua menestyksekkäästi roomalaisen jalka- ja ratsuväen keskuudessa. Niitä kohdanneet roomalaisveteraanit keksivät kuitenkin pian käyttää kevyttä jalkaväkeä aseistettuna soihduilla norsujen hätistelemiseksi. Usein sen myötä norsut alkoivat toimia käyttäjäänsä vastaan aiheuttaen kauhua omien keskuudessa. Jokaisen taistelijasukupolven täytyi kuitenkin kohdata omat norsunsa, ennen kuin heistä oli niille vastustajaksi.Kun Hannibal hyökkäsi Rooman valtakuntaa vastaan toisen puunilaissodan aikana otti hän mukaansa 37 sotanorsun joukon, jonka hän vei vaivalloisesti yli Alppien. Niitä ehdittiin käyttää vain yhdesti, Trebian taistelussa joulukuussa 218 eaa. Siellä taisteltiin avoimella tasamaalla, joka oli historioitsija Sir Walter Raleighin mukaan yksi konsuli ja roomalaiskenraali Semproniuksen suurimmista virheistä. Epätasaisessa maastossa tai metsässä norsut olisivat olleet hyödyttömiä.
Karthagolaisten voittoon päättyneen taistelun kuluessa norsuista suurin osa (Polybioksen mukaan) tai yhtä lukuun ottamatta kaikki (Liviuksen mukaan) menehtyivät. Ankara talvi vei pian loput.
Afrikassa norsut eivät ole saaneet yhtä suurta kunnioitusta osakseen kuin Aasiassa – ja varsinkin Intiassa – missä yhdelle suurimmista jumalista (eli Ganeshalle, viisauden ja älykkyyden jumalalle, sekä Shivan pojalle) on annettu norsun pää. Afrikassa näitä eläimiä on pidetty enemmänkin arvokkaana saaliina, vaikka metsästys on ollut hyvin vaikeaa ennen tuliaseiden yleistymistä.lähde?Länsimaisessa kulttuurissa norsuja pidetään yhtenä eksoottisten eläimien vertauskuvista. Afrikannorsu esiintyy Ugandan 500 shillingin setelissä ja Etelä-Afrikan 20 randin setelissä.

Agadez (myös Agades) on kaupunki (commune urbaine) Tchirozérinen departementissa Agadezin alueella Nigerissä. Kaupunki on Agadezin alueen pääkaupunki. Vuonna 2014 kaupungissa oli 123 033 asukasta. Kaupungin väestö elättää itsensä käsitöitä tekemällä, maataloudella ja kaupankäynnillä.Tuaregit perustivat Agadezin 1000-luvulla. Agadezista tuli 1400-luvulla Aïrin sulttaanikunnan pääkaupunki, ja se oli 1500-luvulle asti merkittävä kaupankäyntikeskus. Kaupunki kuului Songhain kuningaskuntaan 1500-luvulla, jolloin Agadez kukoisti ja sai uusia asukkaita kauppiaista ja käsityöläisistä. Songhain kuningaskunta hajosi vuonna 1591. Seuraavien vuosisatojen kuluessa Agadez kärsi muun muassa tuaregilevottomuuksista, epidemioista ja kuivuudesta. Kaupunki menetti kaupallisen merkityksensä 1700-luvun lopussa, ja seuraavan vuosisadan puoliväliin mennessä osa Agadezista, muun muassa kuuluisa moskeija, oli raunioina. Ranskalaiset valloittivat Agadezin muiden Nigerin pohjoisosien mukana 1900-luvun alussa, ja kaupunki oli Nigerin itsenäistymiseen eli vuoteen 1960 saakka Ranskan sotilashallinnon alaisena. Tuaregit ovat kapinoineet Agadezista käsin Nigerin hallitusta vastaan aiemmin 1990-luvun alussa ja uudelleen vuosina 2007–2009. Agadezin historiallinen keskusta liitettiin Unescon maailmanperintöluetteloon vuonna 2013.
Agadezin kaupunki (commune urbaine) kuuluu Tchirozérinen departementtiin ja Agadezin alueeseen (région). Kaupunki sijaitsee Nigerin keskiosassa, Saharan autiomaan Aïrvuoriston eteläosassa. Agadezin eteläpuolella sijaitsee Irhazer-tasanko. Nigerin pääkaupunki Niamey sijaitsee linnuntietä 740 kilometriä lounaaseen Agadezista. Agadezin naapurikunnat ovat Aderbissinat etelässä sekä Tchirozérine idässä, pohjoisessa ja lännessä.Agadezin ympäristön hiekkakivijyrkänteiden, matalien lateriittitasankojen ja hiekka-alueiden korkeus merenpinnasta vaihtelee 300 metristä aina tuhanteen metriin. Agadezin ympäristöstä on löydetty hiiltä, uraania ja kassiteriittia, joita myös louhitaan.
Agadezissa vallitsee Sahelin–Saharan alueelle tyypillinen ilmasto. Agadezin lyhyt sadekausi ajoittuu kesäkuun lopulta syyskuun lopulle. Agadezin ympäristön vuotuinen sademäärä jää alle 300 millimetriin. Kuiva kausi kestää puolestaan yhdeksän kuukautta eli lokakuusta kesäkuulle.Aurinkotunteja Agadezissa on keskimäärin 3 483 vuodessa. Päivittäin aurinko paistaa keskimäärin 9,5 tuntia. Vähiten aurinkotunteja on huhtikuussa: 9,1 tuntia. Eniten niitä on puolestaan lokakuussa, jolloin aurinko paistaa kymmenen tuntia päivässä.
Agadezin eläimistö on hyvin suppea, mutta etupäässä keskusta-alueen ulkopuolella elää esimerkiksi oravia, siilejä, villikissoja, jäniksiä, sakaaleja, mäyriä ja aavikkokettuja. Myös käärmeitä, hämähäkkejä, skorpioneja, heinäsirkkoja ja termiittejä tavataan Agadezissa. Ihmisen vaikutuksesta villieläinten asuinalueita on tuhoutunut.Linnuista Agadezissa, erityisesti keskusta-alueen ulkopuolella, tavataan esimerkiksi haukkoja, kalkkunoita, kyyhkyjä, trappeja ja helmikanoja.
Aïrvuoristosta saapuneet tuaregit perustivat 1000-luvulla pysyvän asutuskeskittymän, jota kutsuttiin nimellä Agadez. Tutkimusmatkailija Ibn Battuta kävi Agadezin seudulla vuonna 1352, mutta hän ei mainitse Agadezia Rihla-teoksessaan. Tämä kertoo luultavasti siitä, että Agadezilla oli tuohon aikaan vain vähän merkitystä. Sen sijaan esimerkiksi läheinen kuparikaivos- ja kaupankäyntikeskus Tiggida mainitaan teoksessa. Agadez oli pieni kaupankäyntikeskus 1400-luvulle saakka, jolloin sulttaani Ilisawan (1430–1449), yksi tuaregivaltio Aïrin ensimmäisistä sulttaaneista, saapui paikkakunnalle ja päätti rakentaa sinne palatsin. Vuodesta 1430 lähtien Agadez toimi Aïrin pääkaupunkina. Toisen lähteen mukaan vuosina 1461–1477 hallinnut sulttaani Yusuf bin Aishata olisi siirtänyt keskuspaikan Agadeziin. Vuonna 1450 kaupungin väkiluku oli noin 30 000 ja 1500-luvulle saakka Agadez oli huomattava Pohjois-Afrikan ja hausojen välisen kaupan välittäjä.Songhain kuningaskunnan johtaja Askia Mohammad Ture kulki vuonna 1498 Agadezin seudun läpi ollessaan Mekkaan suuntautuvalla pyhiinvaellusmatkalla. Hän piti näkemästään ja valloitti paluumatkalla Agadezin ympäristöineen. Näin kaupunki liitettiin Songhain kuningaskuntaan, ja se joutui maksamaan veroja kuningaskunnalle. Songhain vallan alla Agadez kukoisti, mutta Aïrvuoriston alue oli epävakaata seutua. Alueella oli usein konflikteja heimojen ja etnisten ryhmien välillä, ja toisinaan konflikteista seurasi kokonaisten kylien tuhoutuminen. Sulttaani ja muu yläluokka ei uskaltautunutkaan vuoristoon ilman armeijaan kuuluneita henkilöitä ja orjia. Agadezin suojelemiseksi rakennettiin 4,5 metriä korkea muuri valleineen. Kaikkiaan muurilla, jossa oli neljä porttia, oli pituutta 4,5 kilometriä. Kuningas Askia Mohammad Ture perusti seudulle myös kaksi etuvartioasemaa: toisen Agadeziin ja toisen läheiseen In-Galliin. Etuvartioasemien avulla pyrittiin turvaamaan karavaanien kulkua. Suojelutoimenpiteet osoittautuivat toimiviksi, ja Agadez kukoisti. Kaupunkiin saapui kauppiaita, jotka myivät viljaa, kultaa, hajusteita, nahkatuotteita, suolaa, tekstiilejä, mausteita ja taateleita. Lisäksi saapui hausa- ja songhai-kansoihin kuuluvia käsityöläisiä. Muurien ulkopuolelle alkoi kehittyä uusia asuinalueita, joihin muuttajat asutettiin. 1500-luvulla Agadeziin saapui noin 70 muslimitiedemiestä, jotka olivat alkuperältään arabeja ja fulbeja. Yksi heistä, Zakarya nimeltään, rakensi kaupunkiin kuuluisan moskeijan, joka valmistui vuonna 1515. Songhain kuningaskunta hajosi vuonna 1591, ja 1600-luvulla Agadez liitettiin Bornun valtakuntaan.
Seuraavien vuosisatojen kuluessa tuaregeja muutti yhä pohjoisesta Aïrin alueelle ja myös etelämpänä sijaitsevalle Aderin alueelle. Levottomuus kasvoi Agadezin seudulla. Käytiin myös kiivaita taisteluita, jotka johtuivat kolmen johtavan tuaregiheimon, Kel Gressin, Kel Ferwanin ja Kel Oweyn, välisistä riidoista. Agadez kärsi taisteluista suuresti, ja epidemiat, kuivuus sekä yli 300 taloa tuhonnut rankkasade pahensivat tilannetta entisestään. Agadez menetti kaupallisen merkityksensä 1700-luvun lopulla ja monet asukkaat muuttivat etelään hausojen asuttamiin kaupunkeihin. Saman vuosisadan loppuun mennessä Kel Gressin heimo syrjäytettiin ja työnnettiin etelämmäksi.
Saksalainen tutkimusmatkailija Heinrich Barth kävi Agadezissa vuonna 1850. Hän kuvaili kaupunkia ”varjoksi menneisyydestä”. Agadezin moskeija ja useat talot olivat raunioina. Barthin vierailun aikana ainoastaan osa kaupungista oli säilynyt asutettuna ja koskemattomana.
Ranskalaisten valta Nigerin eteläisillä alueilla kasvoi 1900-luvun alkuvuosina. Pohjoiset osat pyrkivät vastustamaan ranskalaisia, mutta ranskalaisten onnistui saada Aïrin aluekin haltuunsa ja saada Agadezin sulttaania suurempi valta. Agadeziin perustettiin tämän jälkeen sotilasasema. Tuaregit aloittivat säännöllisen kapinoinnin ja ryöstelyn, ja epävakaus alueella alkoi kasvaa. Vuosina 1913–1915 Agadezia vaivasi ankara nälänhätä ja kuivuus, jonka aikana ranskalaiset alkoivat vaatia tuaregikarjatilallisilta muun muassa ruokaa.Izkazkazentuaregi Kaocen Ag Mohammed oli lähtenyt Aïrin alueelta ranskalaisten alettua työntyä kohti pohjoista ja liittyi ranskalaisia vastaan kapinoiviin tuaregijoukkoihin. Joukot jatkoivat tämän jälkeen matkaansa kohti itää. Tšadjärven alueella Kaocenin joukkoihin liittyi Kanemin ja Bornun valtakunnan senuseja. Tšadjärven alueelta Kaocenin kokoama armeija lähti etenemään kohti Agadezia. Sulttaani Tegama oli Kaocenia odotellessaan rakennuttanut tälle oman talon, joka sijaitsi sulttaaninpalatsin vieressä. Tegama oli virallisesti ranskalaisten liittolainen, mutta salaliitossa Kaocenin kanssa. Kaocenin joukkojen oli tarkoitus hajottaa ranskalaisten tukikohdat ja hyökätä myös Agadeziin palaavien ranskalaisjoukkojen kimppuun. Eräs ranskalaiskapteeni aavisti kuitenkin uhan ja määräsi joukot palaamaan Agadeziin. Suurin osa ehtikin sinne ennen Kaocenin joukkoja. Ranskalaisjoukot menivät Fort Dufauhon, joka oli linnoitettu varastorakennus. Rakennuksessa oli ruokatarvikkeita ja ammuksia. Kaocenin joukot aloittivat 13. joulukuuta 1916 Fort Dufaun piirityksen, joka kesti 81 päivää ja päättyi, kun ranskalaiset saivat apujoukkoja etelästä. Ranskalaisten kukistettua piirityksen Kaocen ja sulttaani Tegama pakenivat Agadezista. Ranskalaisjoukot teloittivat sadoittain muun muassa salaliittolaisia. Agadez oli jälleen ranskalaisten vallassa.
Agadez lähialueineen kärsi monia ihmishenkiä vaatineesta malariaepidemiasta. Ihmisiä muutti alueelta pois, sillä monet olivat menettäneet karjansa. Myös Agadezin kaupankäynti oli pysähtynyt. Ranskalaiset alkoivat järjestää sotilashallintoaan uudelleen. Toukokuussa 1917 he joutuivat kutsumaan Agadeziin vuonna 1907 syrjäyttämänsä entisen sulttaanin, Ibrahimin, sillä paikallisväestö ei suostunut olemaan tekemisissä ranskalaisten kanssa muuten kuin hänen välityksellään. Sulttaani toimi Ranskan vallan alaisena, ja hänellä oli vähän valtaa. Agadezin departementti (nyk. Agadezin alue) pysyi Ranskan sotilashallinnon alaisena vuoteen 1960 saakka, jolloin Niger itsenäistyi.
Agadezista pohjoiseen sijaitsevasta Arlitista löydettiin 1960-luvulla uraania, jonka jälkeen kaupungista rakennettiin uusi tie Arlitiin, Zinderiin ja Niameyhin. Arlitin ja Agadezin välistä tietä kutsutaan leikillisesti nimellä la route de l'uranium.Agadez toimi kapinakeskuksena myös 1990-luvun tuaregikapinassa, jota käytiin Nigerin hallitusta vastaan. Kapinointi vähensi 1990-luvun alussa muun muassa Agadezissa käyvien matkailuryhmien, elokuvaryhmien ja jopa Bilmasta tulevien suolakaravaanien määrää. Tuaregit tekivät rauhan vuonna 1998, ja eräästä kapinapäälliköstä tuli Nigerin matkailuministeri. Tämän jälkeen matkailu alkoi elpyä. Kuitenkin vuonna 2007 alkaneen ja aselepoon toukokuussa 2009 päättyneen Nigerin hallituksen vastaisen tuaregikapinan keskuksena toimi jälleen Agadez. Kapinan aikana useita Aïrvuoriston kylien asukkaita pakeni suurempiin keskuksiin, kuten Agadeziin. Tilanteen rauhoituttua ihmiset ovat alkaneet palata kotiseudulleen. Aseistautuneet kapinalliset hyökkäsivät kesäkuussa 2007 Agadezin lentoasemalle ja alkoivat tulittaa, mutta viranomaisten mukaan hyökkäyksessä vältyttiin kuolonuhreilta ja vakavilta vahingoilta. Agadezin asukkaiden mukaan myös kaupungilla ammuskeltiin.Unesco oli pitkään kiinnostunut Agadezista ja auttoi Nigerin hallitusta saamaan kaupungista maan ensimmäisen kulttuurikohteen Unescon maailmanperintöluetteloon. Luetteloon pääsemiseen tähtäävä prosessi aloitettiin vuonna 2000, ja sen oli tarkoitus päättyä vuonna 2004. Kuitenkin Agadez liitettiin vasta vuonna 2013 maailmanperintöluetteloon. Eräs syy pitkään prosessiin oli, että Nigerin hallitus ja maan kulttuuriministeriö olivat djerma- ja hausakansoihin kuuluvien hallussa. Heidän mukaansa Agadez symboloi tuaregien asuttamaa pohjoista, ja he kannattivat etelässä sijaitsevan Zinderin vanhankaupungin valitsemista Nigerin ensimmäiseksi kulttuuriperintökohteeksi. Djermojen ja hausojen välit tuaregeihin heikkenivät 1990-luvun tuaregikapinoinnissa.Agadezissa kävi vuonna 2006 viikoittain joitain satoja matkailijoita, mutta matkailu on kärsinyt tuaregien kapinoinnista. Vuoden 2009 alussa lennot Agadeziin oli lopetettu. Samoin ravintoloita ja hotelleja oli suljettu kapinoinnin vuoksi.Agadezin alueella satoi epätavallisen rankasti syyskuun alussa 2009, minkä vuoksi alavat maat ja laaksot joutuivat tulvan alle. Agadezin kaupunki oli yksi pahimmin tulvasta kärsineistä alueista, sillä 1. syyskuuta kaupungin läpi virtaava, osan vuotta kuivana oleva joki tulvi yli äyräidensä padon murruttua. Tulva tuhosi tuhansittain koteja, julkisia rakennuksia, satoja ja teitä sekä tappoi ihmisiä ja karjaa. Punainen Risti alkoi 6. syyskuuta alkaen auttaa tulvasta kärsineitä antamalla heille muun muassa huopia, suojapeitteitä ja saippuaa. Myös esimerkiksi Unicef ja Nigerin hallitus auttoivat hätääkärsiviä.Aïrin sulttaanikunta, jonka ensimmäinen sulttaani Yunus aloitti toimessaan vuonna 1404, on yhä olemassa. Alkuvuonna 2012 valtaan nousi järjestyksessä 55. sulttaani Oumarou Angali.
Agadezin pormestari (maire) on Abdoulaye Hama Dilla. Agadezilla on valtuusto, johon valittiin vuoden 2004 kunnallisvaaleissa 21 valtuutettua, joista neljä on naisia. Valtuutetuista 20 valitaan Agadezin viidestä poliittisesta puolueesta. Yksi valtuutettu 21:stä on Agadezin sulttaanin edustaja.Valtuusto on perustanut neljä lautakuntaa, jotka ovat maaseudun kehittämislautakunta (commission développement rural), talouslautakunta (commission finances), kulttuuri-, urheilu- ja sosiaalisten asioiden lautakunta (commission affaires culturelles, sociales et sportives) sekä instituutioiden ja yhteistyön lautakunta (commission chargée des institutions et de la coopération).
Agadezissa on keskiajalta lähtien pysähtynyt karavaaneja, jotka ovat kaupungin kukoistuskaudella käsittäneet jopa 20 000 kamelia. Karavaanit ovat kuljettaneet muun muassa orjia, kultaa ja suolaa. Nykyisin kaupungin väestö elättää itsensä käsitöitä tekemällä, kaupankäynnillä ja maataloudella.Agadezin käsityöläiset tekevät esimerkiksi hopea- ja kultatöitä, nahkatuotteita, savitöitä sekä puu- metalli- ja kiviveistoksia. Agadezilainen Service Artisanat d'Agadez on osuuskunta, joka myy ja vie erilaisia nigeriläisiä käsitöitä, kuten hopeatöitä, batiikkia, kirjottuja tuotteita ja vuolukivitöitä, Eurooppaan. Service Artisanat d'Agadezin toiminnan piirissä on noin 3 000 naista ja 500 miestä.Kaupunkiin tuodaan nykyisin esimerkiksi lääkeyrttejä, suolaa, kameleita, kamelinsatuloita, taateleita, stereoita, radioita, pannuja, huopia ja ruukkuja. Näitä tuotteita sitten myydään Agadezin toreilla. Kaupunkiin tuodaan myös läheisillä Aïrvuoriston keitailla kasvatettuja vihanneksia ja hedelmiä.Maataloudesta saa elantonsa pieni osa agadezilaisista. Kaikkiaan viljelyalaa on 382,8 hehtaaria. Maatalous, joka perustuu kasteluun, on keskittynyt Telwan wadin (hausaksi kori) varrelle. Vettä viljelyksille saadaan pääasiassa Telwasta, mutta myös sateesta. Viljelyksillä ei juuri käytetä maatalouskoneita. Agadeziin on perustettu 35 viljapankkia, joista Unicef rahoittaa 19:ä. Pankeista kolme on nykyisin vaikeuksissa huonon hoidon vuoksi. Maanviljelyksen lisäksi Agadezissa harjoitetaan karjanhoitoa, joka on mahdollista, sillä Agadezissa on ruohoa ja puita kasvavia laitumia. Laitumet ovat hyvässä kunnossa vuoden 2007 sateiden ansiosta. Agadezin alueella on 16 kaivoa karjalle, joista tosin vain kymmenen on toiminnassa.
Kaupungissa on Mano Dayakin kansainvälinen lentoasema, jolle on liikennöity Niameysta sekä matkailukaudella eli lokakuusta helmikuuhun suoraan Ranskan Pariisista ja Marseillesta. Tuaregien kapinoinnin vuoksi kaupunkiin ei ole nykyisin lentoja lainkaan. Lentoasema sijaitsee kaupungin keskustasta etelään. Lentoasemalle pääsee esimerkiksi moottoripyörätaksilla tai kävellen. Agadezin pohjoisosasta, gare routièrelta, lähtevät yhteistaksit (taxis brousse), joita kulkee Arlitiin ja Zinderiin. Matka-aika Arlitiin on 3½–4 tuntia ja Zinderiin puolestaan 8–9 tuntia. Kaupungin pohjoisosasta lähtevät myös SNTV-yhtiön linja-autot, jotka kulkevat Arlitiin, Zinderiin ja Niameyhin. Route de Niamey -tieltä tai sen läheisyydestä liikennöivät RTV, EHGM ja Aïr Transport Arlitiin ja Niameyhin. EHGM:n linja-autot liikennöivät Agadezista myös Zinderiin.Agadezista lähtee myös kuorma-autoja Libyaan. Kuorma-autojen kyydissä pyrkii toisinaan ihmisiä laittomiksi siirtolaisiksi Eurooppaan.Kaupungista on matkaa Timiaan 220 kilometriä, Arlitiin 238 km, Tahouaan 270 km, Zinderiin 451 km, Bilmaan 609 km ja Niameyhin 953 km. Ténérén aavikkoalueelle on matkaa 500 km.
Agadezista noin 40 kilometrin päässä pohjoiseen, Tchirozérinen kaupungin läheisyydessä hiilikaivoksen luona, sijaitsee Société Nigérienne de Charbon d'Anou Ararenin (SONICHAR) kaksi 16 megawatin lämpövoimalaitosyksikköä. Yksiköt käyttävät polttoaineenaan hiiltä. Yksikköjen tuottamaa energiaa johdetaan Agadezin kaupunkiin ja sen lähialueille. Lisäksi Nigerin uraanikaivokset käyttävät voimalaitosyksikköjen energiaa. Myös Arlitissa on paikallisella hiilellä toimiva voimalaitos, jonka energiaa johdetaan uraanikaivoksille ja Agadeziin.
Agadezissa toimii sairaala, joka on avoinna vuorokauden ympäri. Route de l'Aéroport -tien varrella sijaitsee monia yksityisiä puhelintoimistoja, joista on mahdollista soittaa. Kaupungissa on myös turisti-info, postitoimisto, ravintoloita, hotelleja, poliisiasema ja pankkeja. Algerialla ja Libyalla on konsulaatit Agadezissa.Agadezissa toimi kerran yli 70 matkatoimistoa, toisen lähteen mukaan noin 50, jotka järjestivät matkoja Aïrvuoristoon ja Ténérén aavikkoalueelle. Vuonna 2009 matkatoimistot olivat suljettuina tai ne toimivat pääkaupungissa Niameyssa. Syy tähän on ympäröivän vuoristo- ja aavikkoalueen sulkeminen tuaregien kapinoinnin vuoksi.Place de la Républiquella toimii kioski, joka myy sanomalehtiä. Paikallinen lehti, Aïr Info, ilmestyy kerran kuukaudessa. Agadezissa toimivia radioasemia ovat yksityiset Sahara FM ja Nomade FM - 101.9MHZ. Sahara FM oli kaupungin pääradioasema, mutta Nigerin hallitus lopetti sen määrittelemättömäksi ajaksi huhtikuussa 2008, kun asema oli kertonut armeijan suorittamista pahoinpitelyistä.
Agadezin väestö koostuu monista eri etnisistä ryhmistä, joista suurin on tuaregit. Lisäksi kaupungissa on muun muassa hausoja, djermoja, arabeja, tubuja ja fulbeja. Nigerin virallinen kieli on ranska, mutta Agadezissa käytetään hausaa kaupankäynnissä. Useat tuaregilapset ovat monikielisiä, sillä kotonaan he puhuvat tuaregikieli tamajeqia (myös tomacheck) ja kaduilla puolestaan hausaa ja ehkä myös fulania. Koulussa lapset puhuvat ranskaa sekä joskus myös englantia.Vuonna 1450 kaupungissa asui noin 30 000 asukasta ja 1500-luvun aikana Agadez sai uusia asukkaita sinne muuttaneista käsityöläisistä ja kauppiaista. Väkiluku pienentyi 1700-luvun lopulla, kun monet asukkaat muuttivat etelään hausojen asuttamiin kaupunkeihin Agadezin menetettyä kaupallisen merkityksensä. 1900-luvun alkuun mennessä väkiluku oli laskenut alle 3 000:en. Agadez lähialueineen kärsi 1900-luvun alussa malariaepidemiasta, joka tappoi useita ihmisiä. Ihmisiä muutti myös alueelta pois, sillä monet menettivät karjansa. Viime aikojen kuivuudet ovat vaikuttaneet Agadezin väkilukuun, kun karjansa menettäneet ovat joutuneet muuttamaan kaupungin laitamille.Nigerin tilastokeskuksen mukaan vuonna 2014 Agadezin väkiluku oli 123 033. Niistä miehiä oli 51,2 prosenttia. Agadezin väestöstä 72,43 prosenttia oli alle 30-vuotiaita vuonna 2007. Vuonna 2020 kaupungissa on arvioitu olevan 153 298 asukasta.
Agadezissa toimii kaikkiaan 44 perusopetusta antavaa oppilaitosta, joista 33 on perinteisiä julkisia kouluja ja kolme puolestaan yksityisiä. Lisäksi perusopetusta antavat kaksikielinen (ranska ja hausa) koulu sekä neljä julkista (jardins d’enfants publics) ja kolme yksityistä päiväkotia (jardins d’enfants privés). Toisen asteen koulutusta Agadezissa antaa seitsemän julkista ja yksityistä oppilaitosta. Ammatillista opetusta antaa puolestaan yhdeksän oppilaitoista.Kaupungissa toimii myös 39 lukutaitokeskusta (centres d’alphabétisation) ja 200 madrassaa.Niameyssa toimivan Abdou Moumounin yliopiston humanistisen tiedekunnan osa, Institut de Récherches des Sciences Humaines eli IRSH, toimii Agadezissa. Kaupungissa toimii myös vuonna 1975 kaivosyhtiöiden perustama EMAÏR-oppilaitos (Ecole des Mines de l'Aïr), joka kouluttaa esimiehiä ja kaivosteknikkoja.
Ennen 1800-lukua rakennetusta Agadezista on säilynyt nykyaikaan vain vähän merkkejä. Tosin varhaisten arabi- ja eurooppalaismatkailijoiden kuvauksista on saatu jonkinlaista tietoa, miltä kaupunki on aikoinaan näyttänyt. Agadezissa 1500-luvulla vieraillut tiedemies ja matkailija Leo Africanus kuvasi kaupungin berberityyliseksi, eli Agadezin on täytynyt olla rakennettu kivestä ja laastista. Kaupungin rakennukset olivat muodoltaan suorakulmioita ja niissä oli kaksi huonetta. Rakennusten ulkorakennukset ja pihamaat olivat puolestaan savitiilestä rakennettuja. Kaupunginmuurien eteläpuolella sijaitsi Sidi Hamada -nimellä tunnettu pyhäkkö sekä avoin rukoilupaikka eli musalla.Kaupunki laajeni 1800-luvulla pohjoisen suuntaan, kaupunginmuurin läheisyyteen. Tämän alueen rakennuksissa on käytetty materiaalina mutaa. Rakennusten sisätilat muistuttavat Pohjois-Nigerian hausakaupunkien vastaavia. Myös Agadezin moskeija rakennettiin tänä aikana uudelleen. Kaupungin eteläpuolella sijaitsi 1800-luvun kuvausten mukaan suuri muurein ympäröity savitiilirakennelma. On arveltu, että se saattoi olla esimerkiksi tuaregilinnoitus.Agadezissa käytetty päärakennusmateriaali on nykyisin savitiili. Rakennukset ovat enimmäkseen yksikerroksisia, ja niiden katot on rakennettu halkaistuista palmunrungoista. Välittömästi kaupungin ulkopuolella sijaitsevissa tuaregileireissä sen sijaan käytetään pääasiassa kiveä rakennusmateriaalina.
Agadezin Place de la Grande Mosquéella on alun perin vuonna 1515 bankosta eli saven, kivien ja olkien sekoituksesta rakennettu moskeija, joka on laajalti Länsi-Afrikassa tunnettu. Moskeija rakennettiin uudelleen vuonna 1844 tai toisen lähteen mukaan korjattiin vuonna 1847. Moskeijan 27 metriä korkeaan minareettiin pääsee maksua vastaan. Minareetin kerrotaan olevan Afrikan korkein savitiiliminareetti. Moskeijan läheisyydessä sijaitsevat Agadezin vanhakaupunki ja sulttaaninpalatsi. Agadezissa sijaitsevat myös Tendén, Dan Fodion ja Abawagen moskeijat. Agadezin vanhankaupungin Vieux Quartier -korttelissa on edustavaa tuaregien ja hausojen savitiiliarkkitehtuuria. Vanhassakaupungissa on myös rakennus, jossa tutkimusmatkailija Heinrich Barth asui vieraillessaan Agadezissa vuonna 1850. Nykyisin rakennus toimii museona. Myös Anastifidetin, Kel Oweyn tuaregiheimon johtajan, asumus sijaitsee vanhassakaupungissa samoin kuin esimerkiksi maison du boulanger -rakennus, jonka kaikki huoneet Senegalista kotoisin ollut Sidi Ka -niminen leipuri muutti sadunomaisiksi luoliksi. Rakennuksen katossa, seinissä ja pilareissa on kuvattuna esimerkiksi kookkaita hirviöitä ja muita ilkikurisia olioita.
Agadezin länsiosassa järjestetään tuaregien kamelimarkkinoita, jotka alkavat auringon noustessa ja päättyvät sen laskiessa. Kamelimarkkinoilla myydään kameleiden lisäksi aaseja, lampaita ja vuohia. Myös Route de Bilma -tien varressa sijaitsevalla Grande Marché -torilla (kutsutaan myös nimellä Marché Moderne) kauppaa käydään auringonnoususta auringonlaskuun. Kaupunki on tunnettu taidekäsitöistään.Agadezissa vietetään islaminuskon juhlia, kuten Ramadanin päättymistä, Id al-Adhaa eli tabaskia ja profeetta Muhammadin syntymäpäivää. Juhlat alkavat imaamin johtamalla aamurukouksella. Imaami tappaa lampaan, minkä jälkeen agadezilaiset siirtyvät koteihinsa juhla-aterialle. Aterian jälkeen kaupunkilaiset kerääntyvät sulttaaninpalatsin ja moskeijan väliselle kadulle, jossa rummuin ilmoitetaan juhlien jatkumisesta. Juhlien kohokohta on, kun miehiä nousee hevosten selkään kavalkadia varten. Kavalkadi päättyy auringon laskiessa ja jatkuu jälleen seuraavana päivänä. Kavalkadissa miehet ajavat hevosensa kovaan vauhtiin. Tabaski-juhlan aikana Agadezin kaduilla järjestetään kamelikilpailuja. Viikko tabaski-juhlan jälkeen kaupungissa järjestetään Bianou-juhla, jossa Agadez jaetaan itä- ja länsiosaan. Kumpikin osa tanssii ja soittaa erilaisia soittimia kilpaillen toisiaan vastaan.Kaupungin Maison des Jeunes et de la Culturessa järjestetään teatteriesityksiä ja livekonsertteja. Agadezista kotoisin olevia musiikkiyhtyeitä ovat esimerkiksi hip hop -yhtye Eman Kayan sekä kitaristi Omara Mochtarin johtama tuaregimusiikkia soittava Group Bombino.
Agadezista on kotoisin jalkapalloseura Aigles, joka pelaa ottelunsa Stade d'Agadezilla eli Agadezin stadionilla. Stadionille mahtuu 7 000 katsojaa. Arène de lutte d'Agadez -areena puolestaan on 10 000-paikkainen. Areenalla järjestetään perinteisiä painiotteluita. Kaupungissa järjestettiin 16.– 25. helmikuuta 2007 perinteisen painin mestaruuskilpailut, johon otti osaa noin sata kilpailijaa. Katsojia tapahtumalla oli yli 20 000. Perinteinen paini on erittäin suosittua Nigerissä. Dakar-rallin reitti on kulkenut Agadezin kautta vuosina 1979, 1983–1991 ja 1997.
Geels, Jolijn: Niger: The Bradt Travel Guide.    Bradt Travel Guides, 2006. ISBN 1841621528.  Teoksen verkkoversio.  (englanniksi)
Ham, Anthony et al.: West Africa.   Lontoo: Lonely Planet, 2009. ISBN 978-1-74104-821-6.    (englanniksi)
Hudgens, Jim; Trillo, Richard: The rough guide to West Africa.    Rough Guides, 2003. ISBN 1843531186.  Teoksen verkkoversio.  (englanniksi)
Pitcher, Gemma; Andrew, David; Armstrong, Kate; Bainbridge, James: Africa.    Lonely Planet, 2006. ISBN 1741044820.  Teoksen verkkoversio.  (englanniksi)
Afrika: entsiklopeditšeski spravotšnik, tom 1.   Moskova: Sovetskaja Entsiklopedija, 1986.

Ahmed Khalil (arab. أحمد خليل‎, s. 21. joulukuuta 1994 Kairouan) on tunisialainen jalkapalloilija. Keskikentällä pelaava Khalil edustaa Tunisian pääsarjassa pelaavaa Club Africainia.
Khalil oli mukana myös 2017 Afrikanmestaruuskilpailuissa, jossa Tunisian turnaus päättyi puolivälieriin.
Kesäkuussa 2018 Khalil valittiin Tunisian maajoukkueeseen 2018 MM-kilpailuihin Venäjälle. Hän pelasi kisoissa yhden ottelun Panamaa vastaan.

Aholaita oli suomalainen halpamyymäläketju, johon kuului 27 myymälää pääkaupunkiseudulla, Pirkanmaalla ja Hämeessä. Aholaita työllisti runsaat 130 työntekijää.. Ketju ajautui konkurssiin 19. syyskuuta 2005, koska Aholaitaa ylläpitävällä Kalevi Aholaita Oy:llä oli noin 6,4 miljoonan euron velat. Yrityssaneeraukseen Kalevi Aholaita Oy oli hakeutunut Tampereen käräjäoikeudessa kesäkuussa 2003.

Ahti Kuoppala (s. 17. heinäkuuta 1930 Jyväskylä) on suomalainen näyttelijä. Hän on näytellyt muun muassa nimiroolin televisio-elokuvassa Simpauttaja (1975) ja televisiosarjassa Vain muutaman huijarin tähden, jossa hän esitti Rainer Mielosta. Hän oli 16 vuotta Kemin kaupunginteatterin palveluksessa ja jäi eläkkeelle Jyväskylän kaupunginteatterista vuonna 1993.Kuoppala asuu nykyisin Kemissä.

Ahvenanmaa (ruots. Åland) on saariryhmä sekä Suomen historiallinen ja nykyinen maakunta, sekä ainoa jolla on itsehallinto. Ahvenanmaan ainoa virallinen kieli on ruotsi: 88 prosentilla väestöstä on äidinkielenään ruotsi, noin 5 prosenttia on suomenkielisiä ja muunkielisiä asukkaita on yhteensä noin seitsemän prosenttia. Maakunnan väkiluku 2019-6-30-130. kesäkuuta 2019 oli 29 939 henkeä, ja sen ainoa kaupunki on hallintokeskus Maarianhamina. Ahvenanmaa on sekä maapinta-alaltaan että asukasluvultaan Suomen pienin maakunta.
Ahvenanmaan tuhansista saarista 60 on asuttuja. Jääkausi on hionut saarten punaisen graniitin monin paikoin silokallioiksi. Kasvillisuus on rehevää ja runsaslajista. Sekä kasvillisuus että eläimistö poikkeavat Manner-Suomen lajistosta, ja maakunnalla on omia rauhoitusmääräyksiään.
Ahvenanmaan sijainti Ruotsin ja Suomen välisellä reitillä on vaikuttanut sen historiaan. Viikinkiajalta on runsaasti arkeologisia jäänteitä. Ruotsalaiset rakensivat sinne 1300-luvun lopulla Kastelholman linnan, joka oli Kastelholman linnaläänin keskus. Venäjä rakensi saarille Bomarsundin linnoituksen, joka myöhemmin tuhoutui Oolannin sodassa. Sodan jälkeen saaret demilitarisoitiin. Vuonna 1920 Kansainliitto päätti, että Ahvenanmaa kuuluu Suomelle eikä Ruotsille. Maakunta sai laajan itsehallinnon.
Ahvenanmaan elintaso kuuluu Suomen alueista korkeimpiin. Elinkeinorakenne on painottunut palveluihin. Tärkein elinkeino on merenkulku, joka tuo lähes 30 prosenttia bruttokansantuotteesta.
Ruotsin sana å tarkoittaa yksinään pientä jokea, mutta Ahvenanmaan ruotsinkielisen nimen Åland alkuosan arvellaan olevan muuta alkuperää, sillä Ahvenanmaalla ei juuri ole jokia. Lars Huldénin esittämän teorian mukaan Åland-nimen alkuosa on muunnos muinaispohjoismaisesta sanasta ”ahva”, joka on sama sana kuin latinan aqua (vesi). Toisaalta hän pitää mahdollisena sitäkin, että lähtökohtana voisi olla suomalainen sana ahvena (’ahven’), josta kielen äännekehityksen sääntöjen mukaan on voinut kehittyä maakunnan nimen alkuosa å.
Ahvenanmaa sijaitsee Saaristomeren lounaisosassa Ahvenanmeren itäpuolella ja Selkämeren eteläpuolella. Ahvenanmaan itäpuolella on Turun saaristo Varsinais-Suomessa, jonka suuntaan rajana on Kihti. Maakunnan pääsaaren Manner-Ahvenanmaan keskellä on Lumparnin merenselkä ja Vårdön ja Kumlingen välillä Teili-niminen merenselkä. Manner-Ahvenanmaalta on Ruotsin mantereelle 40 kilometriä ja Suomen mantereelle 100 kilometriä. Ahvenanmaahan kuuluvalla Märketin luodolla on Suomen läntisin kohta.Ahvenanmaan saaristoon lasketaan kuuluvan 6 757 vähintään 0,25 hehtaarin kokoista saarta ja luotoa, joista 60 on asuttuja. Maakunnan suurimmaksi järveksi lasketaan joko Finströmin ja Saltvikin kunnissa sijaitseva Vandöfjärden (5 km2) tai, jos se lasketaan merenlahdeksi, kanavan yhdistämät Östra och Västra Kyrksundet Sundin kunnassa. Niiden pinta-ala on noin kolme neliökilometriä.Manner-Ahvenanmaa on pohjoisesta etelään 50 kilometriä pitkä ja idästä länteen 45 kilometriä leveä. Saaren pinta-ala on 689 neliökilometriä. Siihen ovat siltayhteydessä kapean Marsundin erottama Eckerö ja Lemströmin kanavan mantereesta erottama Lemland, josta on edelleen siltayhteys Lumparlandiin. Muita huomattavia saaria ovat Vårdö, Föglö, Sottunga, Kumlinge, Kökar ja Brändö. Ahvenanmaan korkein huippu on Orrdalsklint (132 metriä) Saltvikin kunnassa Manner-Ahvenanmaalla.
Ahvenanmaan peruskallio on enimmäkseen karkearakeista punertavaa graniittilajia, ahvenanrapakiveä. Ahvenanmaan rapakivigraniitti on yksi Suomen laajimmista rapakivi-intruusioista. Lumparnin selältä on tavattu ordovikikauden kalkkikiviä. Ahvenanmaalta on löytynyt ordovikikauden fossiileita, kuten trilobiitteja ajalta, jolloin nykyisen Ahvenanmaan sisältänyt manner oli lähellä päiväntasaajaa.Viime jääkauden jäljet näkyvät Ahvenanmaan kallioissa. Saarten jäätikön tulosuunnan puoleiset sivut ovat hioutuneet viistoiksi silokallioiksi, kun taas saarten vastakkaisella sivulla on jyrkemmät seinämät. Kivikkoisia pirunpeltoja on vanhoilla Yoldiameren ja Ancylusjärven rannoilla.
Ahvenanmaan ilmasto on lauhkeampaa kuin muualla Suomessa, vuoden keskilämpötila +6 °C, helmikuun −3 °C. Oheinen ilmastotaulukko kuvastaa Ahvenanmaan pääsaaren sisäosien ilmastoa.
Puuvartisten kasvien menestymisvyöhykkeissä Ahvenanmaa kuuluu suotuisimpaan vyöhykkeeseen 1A.
Ahvenanmaa on yksi Suomen luonnontieteellisistä maakunnista. Se kuuluu hemiboreaaliseen kasvillisuusvyöhykkeeseen. Lehdot ja lehtoniityt ovat tyypillisiä, mutta myös havumetsiä on runsaasti. Kasvillisuus on yleensä rehevää. Kasvisto on runsaslajinen, siemenkasveja on noin 750 lajia; niistä mainittakoon harvinainen, Suomessa vain Ahvenanmaalla kasvava euroopanmarjakuusi ja rantamaisemiin leimaa antava tyrni.Jalot lehtipuut kasvavat yleisempänä Ahvenanmaalla kuin eteläisessä Manner-Suomessa, esimerkiksi Etelä-Suomessa harvinaisiksi tai harvalukuisiksi luokitellut puulajit, kuten vuorijalava ja saarni, ovat Ahvenanmaalla yleisiä. Ahvenanmaan rantaniityillä lajirunsaus on suurempi kuin missään Suomessa.Ahvenanmaalla on omat ympäristösäännöksensä, joihin sisältyy erityisiä rauhoitusmääräyksiä. Riistalajeja lukuun ottamatta nisäkkäät (esimerkiksi saukko ja itämerennorppa) ja linnut ovat rauhoitettuja. Lisäksi maakunnan hallituksen päätöksellä on rauhoitettu neljä matelijaa, viisi sammakkoeläintä, yksi nilviäinen (ahmattikotilo), 15 perhoslajia, yksi kovakuoriainen (isolampisukeltaja) ja kaksi korentoa. Lajien suojelusta vastaa Ahvenanmaan maakunnan hallitus. Noin 50 kasvia on rauhoitettu, niiden joukossa ovat useimmat kämmekkälajit. Ahvenanmaalla on kaikkiaan 44 luonnonsuojelualuetta ja noin 30 luontopolkua.Hirviä kaadetaan nykyisin vuosittain 150–200 ja metsäkauriita 2000–3000. Harmaahylkeitä on metsästetty vuosittain noin sata.Kangaskäärmettä tavataan Ahvenanmaalla, muttei Manner-Suomessa.
Ahvenanmaan kuntien sijainti käy ilmi oheisesta kartasta. Maakunnan 16 kuntaa ovat:
Manner-Ahvenanmaalla: Maarianhamina (kaupunki), Finström, Geta, Hammarland, Jomala, Saltvik, Sund
Muilla saarilla, siltayhteydessä Manner-Ahvenanmaan kanssa: Eckerö, Lemland, Lumparland
Muilla saarilla ilman siltayhteyttä: Brändö, Föglö, Kumlinge, Kökar, Sottunga ja VårdöAhvenanmaalla ei ole tehty kuntaliitoksia. Vuonna 1961 toteutettiin osakuntaliitos, kun Jomalasta liitettiin Maarianhaminaan alue, jossa oli 2 039 asukasta.Ahvenanmaalla on kolme seutukuntaa. Mariehamns stadin seutukuntaan kuuluu vain Maarianhamina, Ålands landsbygdin seutukuntaan kuuluvat Eckerö, Finström, Geta, Hammarland, Jomala, Lemland, Lumparland, Saltvik ja Sund sekä Ålands skärgårdin seutukuntaan Brändö, Föglö, Kumlinge, Kökar, Sottunga ja Vårdö.
Ahvenanmaan korkeimmat kohdat, Saltvikissä sijaitsevat Orrdalsklint ja Långbergen, alkoivat kohota merestä noin 10 000 vuotta sitten. Syntynyt saaristo sai ensimmäiset asukkaansa kivikaudella Suomesta. Saarten vanhimmat arkeologiset löydöt edustavat idästä levinnyttä kampakeraamista kulttuuria noin ajalta 4000 eaa. Noin 2500 eaa. Ahvenanmaalle saapui kuoppakeraamisen kulttuurin edustajia Ruotsin puolelta. Kökarista on löytynyt hylkeenpyytäjien asuinpaikka pronssikaudelta.Rautakaudella, varsinkin merovingi- ja viikinkiajoilla, arkeologiset aineistot ovat Ahvenanmaalla runsaat. Viikinkiaikaisia kalmistoja on 380, useimmat niistä pääsaarella. Kulttuuriyhteyksiä oli sekä Ruotsin että Manner-Suomen suuntaan ja kauemmaksikin; saarilta on löytynyt arabialaisia kolikoita.900-luvun lopussa Ahvenanmaa autioitui, mihin on arveltu syyksi viikinkiajan rauhattomia oloja. Paikannimitutkimuksen perusteella on päätelty, että Varsinais-Suomesta ja lounaisesta saaristosta olisi muuttanut suomenkielistä väestöä Ahvenanmaalle pääasiassa 1100-luvulla. Samanaikaisesti tai hiukan myöhemmin muuttajia olisi tullut myös Ruotsista. Maakunnan suomalaisväestö sulautui ruotsalaisiin, koska ruotsinkielinen asutus oli suomenkielistä vahvempaa. Lähes 30 Ahvenanmaan paikannimen on esitetty olevan suomalaisperäisiä (Luettelo Ahvenanmaan suomalaisperäisistä paikannimistä ja sovinnaisnimistä).Saltvikissa sijaitsee Borgbergetin linnavuori.
Keskiajalla Ahvenanmaasta tuli Kastelholman linnaläänin keskusalue, joka kuului Suomen käskynhaltijakuntaan ja Turun hiippakuntaan. 1500-luvulla Ahvenanmaa oli osana prinssi Juhanalle annettua Suomen herttuakuntaa. 1600- ja 1700-luvuilla Ahvenanmaa kuului hallinnollisesti Turun ja Porin lääniin. Suuri Postitie Suomen ja Ruotsin välillä kulki Ahvenanmaan kautta ja talonpojilla oli velvollisuus kuljettaa postia vuoteen 1911 asti.Suomen sodan jälkeisessä Haminan rauhassa vuonna 1809 Ahvenanmaa liitettiin muun Suomen mukana Venäjän keisarikuntaan. Ahvenanmaalaiset pyysivät saada jäädä osaksi Ruotsia, mutta tähän ei suostuttu ja Ahvenanmaasta tuli osa Suomen suuriruhtinaskuntaa. Venäjä rakensi saarille Bomarsundin linnoituksen, joka myöhemmin tuhoutui Oolannin sodassa. Maarianhamina sai kaupunginoikeudet vuonna 1861.Sodan jälkeen saaret demilitarisoitiin. Venäjä sitoutui Pariisin rauhassa vuonna 1856 olemaan linnoittamatta Ahvenanmaata, mutta rakensi sinne kuitenkin linnoituksia ensimmäisen maailmansodan aikana. Venäläisten tekemän linnoituksen raunioita on Boxön saarella.
Suuriruhtinaskunnalta Ahvenanmaa periytyi Suomen tasavallalle. Venäjän vallankumouksen jälkeen venäläinen sotaväki alkoi esiintyä hillittömästi myös Ahvenanmaalla. Tämän seurauksena siellä heräsi eräissä piireissä ajatus Ahvenanmaan liittämisestä Ruotsiin. Tämä pyrkimys, jonka johtomiehet olivat varatuomari C. Björkman ja toimittaja J. Sundblom ja joka esiintyi muun muassa 7 135 hengen allekirjoittamassa adressissa, sai kannatusta Ruotsissa, mutta kohtasi Suomessa jyrkkää vastustusta.Suomen sisällissodan aikana vuonna 1918 Ruotsi lähetti saarille sotilasretkikunnan nimellisesti suojelemaan ahvenanmaalaisia siviilejä, mutta todellisuudessa ilmeisesti valmistelemaan saarten liittämistä osaksi Ruotsia. Ruotsalaiset kuitenkin väistyivät saksalaisten tieltä. Samoihin aikoihin Godbyn taistelussa valkoinen Saariston vapaajoukko voitti Harry Borgin johtaman punakaartin.Ahvenanmaan kysymys päätyi Britannian aloitteesta vuonna 1920 Kansainliiton neuvoston käsiteltäväksi. Tämän kesäkuussa 1921 tekemän päätöksen mukaan Ahvenanmaan saaret jäivät vastoin ahvenanmaalaisten enemmistön toiveita Suomen yhteyteen, mutta saarten ruotsinkielisen väestön kansallisuuden, kielen ja kulttuurin turvaamiseksi oli myönnettävä eräitä takeita, jotka Suomen eduskunta hyväksyi lisäyksinä ja muutoksina Ahvenanmaan jo 1920 saamaan laajaan itsehallintoon.Mikäli Ahvenanmaa olisi liitetty Ruotsin yhteyteen, jotkut suomalaiset olivat valmistautuneet vaatimaan Suomelle Pohjois-Ruotsin suomenkielistä aluetta, Länsipohjaa. Torniossa perustettiin jopa Länsipohjan toimikunta, jonka tehtävänä oli aikaansaada Länsipohjassa suomalaiskansallista liikehdintää.Lokakuussa 1921 tehtiin Genevessä kansainvälinen sopimus Ahvenanmaan linnoittamattomuudesta ja neutralisoimisesta. Ahvenanmaan linnoitukset oli purettu jo vuonna 1919.
Ahvenanmaan maakuntapäivät kokoontui ensimmäiseen täysistuntoonsa 9. kesäkuuta 1922. Päivää juhlitaan nykyään Ahvenanmaan itsehallintopäivänä.Jatkosodan alkaessa 22. kesäkuuta 1941 Operaatio Kilpapurjehduksessa Suomi lähetti Ahvenanmaalle sota-aluksia ja joukkoja pyrkien siten estämään Neuvostoliiton maihinnousun.Oman lipun Ahvenanmaa sai vuonna 1954. Ahvenanmaan postilaitos on julkaissut vuodesta 1984 Ahvenanmaan omia postimerkkejä. Vuonna 1993 Ahvenanmaan postista tuli oma postilaitoksensa, joka on Pohjoismaiden pienin.Ahvenanmaa liittyi Pohjoismaiden neuvoston jäseneksi vuonna 1970. Maakunnalla on neuvostossa kaksi maakuntapäivien valitsemaa edustajaa, jotka muodostavat yhdessä maakunnan hallituksen valitsemien edustajien kanssa Ahvenanmaan valtuuskunnan Pohjoismaiden neuvostossa.Ahvenanmaalla järjestettiin liittymisestä EU:hun oma erillinen kansanäänestys. Sillä on veropoikkeus, joka koskee arvonlisäveroa ja valmisteveroja ja mahdollistaa verovapaan myynnin lauttaliikenteessä Suomen ja Ahvenanmaan välillä.Ahvenanmaan oma ensimmäisen tason Internet-verkkotunnusten pääte .ax otettiin käyttöön vuonna 2006.Matti Vanhasen II hallitusta muodostettaessa vuonna 2007 Ahvenanmaan oma edustaja oli ensi kertaa mukana muotoilemassa hallitusohjelmaa saarimaakuntaa koskevissa asioissa. Samassa hallituksessa istui Astrid Thors, Suomen historian ensimmäinen ”Ahvenanmaa-ministeri” eli ministeri oikeusministeriössä, jonka toimialana olivat Ahvenanmaan asiat.
Itsehallinto antaa ahvenanmaalaisille oikeuden säätää lailla omista sisäisistä asioistaan ja päättää maakunnan tulo- ja menoarviosta.Itse­hallinto­lakia voidaan muuttaa tai se voidaan kumota vain Suomen edus­kunnan ja Ahvenan­maan maa­kunta­päivien yhtä­pitävällä päätöksellä, jonka eduskunta on hyväksynyt perustus­lain säätämis­järjestyksessä ja maakunta­päivät vähintään kahden kolmasosan enemmistöllä.Ahvenanmaan itsehallinnon uudistusta valmistelee komitea, jonka työn odotetaan valmistuvan kesällä 2017.
Lainsäädäntövaltaa itsehallintolaissa määritellyissä asioissa käyttää Ahvenanmaan maakuntapäivät. Maakuntalait säädetään maakunnan hallituksen aloitteesta. Itse­hallinto­laki sisältää yksityis­kohtaiset säännökset siitä, millaisista asioista maa­kunta saa säätää omia lakeja ja millaisista asioista Suomen valtion lait ovat voimassa myös Ahvenan­maalla.Ylintä toimeenpanovaltaa maakunnan itsehallintoon kuuluvissa asioissa käyttää Ahvenanmaan maakunnan hallitus, jonka valitsee maakuntapäivät.
Presidentin veto-oikeusTasavallan presidentillä on ehdoton oikeus määrätä säädetty laki raukeamaan kokonaan tai osittain. Ennen veto-oikeuden käyttöä presidentin on pyydettävä asiasta korkeimman oikeuden lausunto.Kansainväliset sopimukset, jotka vaikuttavat maakunnan itsehallinnon piiriin kuuluviin asioihin, tulevat voimaan maakunnan osalta vasta kun maakuntapäivät ovat ne ratifioineet. Lainvalmistelussa ja riitakysymyksissä maakunnan ja valtakunnan kantojen yhteensovittamiseksi sekä lausuntojen antamiseksi toimii Ahvenanmaan valtuuskunta, johon kuuluu kaksi valtioneuvoston ja kaksi maakuntapäivien valitsemaa jäsentä sekä puheenjohtajana maaherra tai muu tasavallan presidentin maakuntapäivien puhemiehen suostumuksella tehtävään määräämä henkilö.
Seuraavilla aloilla itsehallinnollinen Ahvenanmaan maakunta toimii lähinnä kuten itsenäinen valtio omine lainsäädäntöineen ja hallintokoneistoineen:
radio ja televisioAhvenanmaan valtionvirasto toimii Ahvenanmaan maakunnan alueella Suomen tasavallan aluehallintoviranomaisena. Se toimii Suomen tasavallan edustajana itsehallintolaissa määritellyissä asioissa, kuten verotoimiston ja käräjäoikeuden asioissa. Maakunnan itsehallinnon takia valtionvirastolla on kuitenkin erilaiset tehtävät kuin muun Suomen aluehallintovirastoilla.Ahvenanmaan valtionviraston johtaja on muista aluehallintovirastoista poiketen maaherra. Maaherra on maakunnassa ensi sijassa Suomen hallituksen edustajana. Maaherra avaa ja päättää presidentin puolesta Ahvenanmaan maakuntapäivät. Hänen tehtäviinsä kuuluu myös toimia Ahvenanmaan valtuuskunnan puheenjohtajana.
Ahvenanmaalta valitaan Suomen eduskuntaan aina yksi edustaja riippumatta alueen asukasluvusta. Ahvenanmaan vaalipiiri on yksi eduskuntavaalien vaalipiireistä. Ahvenanmaalta valittu edustaja (vaalikaudella 2015–2019 Mats Löfström) kuuluu perinteisesti ruotsalaiseen eduskuntaryhmään. Kun RKP jäi oppositioon, Löfströmille ehdotettiin siirtymistä Keskustan riveihin. Hän ei kuitenkaan siirtynyt.Ahvenanmaalla toimivat eri puolueet kuin Manner-Suomessa. Ne toimivat eduskuntavaaleissa, maakuntapäivien vaaleissa ja kunnallisvaaleissa. Presidentinvaaleissa ja europarlamenttivaaleissa ahvenanmaalaiset äänestävät samoja ehdokkaita kuin mannersuomalaisetkin.
Suomen liittyessä Euroopan unioniin sovittiin erikseen Ahvenanmaan itsehallinnon ja EU-jäsenyyden yhteensovittamisesta, minkä lisäksi ahvenanmaalaiset saivat itse päättää omasta jäsenyydestään. Vaihtoehtona oli myös Ahvenanmaan jääminen unionin ulkopuolelle Tanskalle kuuluvien Grönlannin ja Färsaarten tavoin. Suomen liittymissopimukseen liitettiin niin sanottu Ahvenanmaan pöytäkirja, johon ahvenanmaalaiset saivat menestyksekkäästi lähes kaikki erityisvaatimuksensa, joskaan eivät toivomaansa omaa edustajaa Euroopan parlamenttiin. Ahvenanmaa oli mukana Suomen EU-kansanäänestyksessä 16. lokakuuta 1994, mutta piti myös oman erillisen kansanäänestyksensä 20. marraskuuta. Valtakunnallisessa äänestyksessä EU-jäsenyyttä kannatti vain 51,9 prosenttia ahvenanmaalaisista, mutta omassa äänestyksessä kuukautta myöhemmin peräti 73,6 prosenttia. Maakuntapäivät hyväksyi EU-jäsenyyden 2. joulukuuta äänin 26–4.EU-jäsenyyden myötä Ahvenanmaan itsehallinto vahvistui. Ahvenanmaa on osana Suomea EU:n jäsen, mutta se ei kuulu EU:n veroliittoon. Tämä mahdollistaa verottoman myynnin laivaliikenteessä Ahvenanmaan ja EU:n välillä. Tavaran lähettäminen verorajan yli Manner-Suomeen tai muualle EU:hun katsotaan maahantuonniksi. Tällöin alle 22 euron arvoiset postilähetykset (pl. alkoholi, tupakka ja kosmetiikka) voidaan myydä Suomeen ilman arvonlisäveroa. Ahvenanmaa on täten niin kutsuttu veroparatiisi.Euroopan unionin asioissa maakunnalle on varattu mahdollisuus tuoda omat näkemyksensä esille lainsäädännön valmisteluvaiheessa. maakunnan hallituksen puheenjohtajalla on oikeus tulla kuulluksi EU-ministerivaliokunnassa silloin, kun asia kuuluu Ahvenanmaan maakunnan toimivaltaan tai on muutoin maakunnalle erityisen tärkeä. Ahvenanmaalla on myös oma erityisasiantuntijansa Suomen pysyvässä EU-edustustossa Brysselissä.Euroopan unionin asioissa maakunnalle on varattu mahdollisuus tuoda omat näkemyksensä esille lainsäädännön valmisteluvaiheessa. Mikäli maakunta jättää panematta täytäntöön jonkin unionin säädöksen joka kuuluu sen toimivaltaan, ja Suomi tuomitaan tästä laiminlyönnistä rahalliseen seuraamukseen, maakunta vastaa sakosta täysimääräisesti.
Ahvenanmaan malli herättää jonkin verran kiinnostusta maailmalla. Maakuntaan saapuu usein tutkijoita, toimittajia ja poliitikkoja tutustumaan itsehallintojärjestelmään, joka on kansainvälisesti katsoen varsin epätavallinen. Vaikka Euroopassa on runsaasti itsehallintoalueita, vain Ahvenanmaa on määrätty kansainvälisellä sopimuksella sekä itsehallinnolliseksi että demilitarisoiduksi alueeksi. Esimerkiksi Serbia on ehdottanut Kosovon kysymyksen ratkaisuksi sille annettavan Ahvenanmaan kaltaisen aseman itsenäistymisvaatimuksien sijaan.
Ahvenanmaa on ollut demilitarisoitu Krimin sodan päättymisestä vuonna 1856 lähtien. Tämän jälkeen siellä on oleskellut sotajoukkoja ainoastaan maailmansotien aikana.
Ahvenanmaan demilitarisaatiosta on sovittu Suomen, Saksan, Tanskan, Ruotsin, Britannian, Ranskan, Italian, Latvian ja Puolan kesken vuoden 1922 sopimuksella Ahvenanmaan saarten linnoittamattomuudesta (SopS 1/1922). Lisäksi Ahvenanmaan saarten demilitarisaatiosta on erikseen sovittu vuonna 1940 Suomen ja Neuvostoliiton välillä (SopS 24/1940). Molemmat sopimukset kieltävät Suomea rakentamasta alueelle mitään kiinteitä puolustuslaitteita, sotilaslentokenttiä tai muita sotilaallisiin tarkoituksiin suunniteltuja laitteita.Sotatilanteessa Suomella on vuoden 1922 sopimuksen mukaan oikeus miinoittaa Ahvenanmaan vesiä ja sijoittaa alueelle sen puolueettomuutta uhkaavan hyökkäyksen torjumiseksi tarpeellisia joukkoja. Sopimuksen perusperiaatteena on kuitenkin, että allekirjoittajavallat jättäisivät sotatilanteessakin Ahvenanmaan sotatoimien ulkopuolelle.Ne ahvenanmaalaiset, joilla on kotiseutuoikeus, ovat nykyisin käytännössä vapautettuja asevelvollisuuden suorittamisesta. Ase­palveluksen sijasta heidät voitaisiin Ahvenan­maan itse­hallinto­lain mukaan velvoittaa palvelemaan luotsi- ja majakkalaitoksessa tai muualla siviili­hallinnossa, mutta niin kauan kuin asiasta ei ole erikseen säädetty lakia, he ovat vapautettuja ase­velvollisuudesta. Vapautus ei koske niitä, jotka 12 vuotta täytettyään ovat muuttanut maakuntaan. Jotkut ahvenan­maalaiset nuoret kuitenkin suorittavat varusmiespalveluksen vapaaehtoisina lähinnä Uudenmaan prikaatissa. Toisen maailmansodan aikana työikäiset ahvenanmaalaiset olivat työvelvollisina merimiehinä korvauksena siitä, etteivät joutuneet sotaan.
Ahvenanmaalla on voimassa kotiseutuoikeusjärjestelmä (hembygdsrätt). Henkilöllä tulee olla kotiseutuoikeus, ennen kuin hänen on mahdollista omistaa kiinteää omaisuutta saarella, äänestää maakuntapäivävaaleissa tai harjoittaa elinkeinoa. Kotiseutuoikeuden saa automaattisesti, jos se on jommallakummalla vanhemmista. Kotiseutuoikeutta voi hakea ruotsin kielen taitoinen Suomen kansalainen, joka on asunut maakunnassa vähintään viisi vuotta. Suomen kansalaisella on oikeus itsehallintolain mukaan käyttää Ahvenanmaalla suomea tuomioistuimissa ja ollessa tekemisissä valtion viranomaisten kanssa. Tarvittaessa käytetään tulkkia.
Ahvenanmaan itsenäisyyttä ajaa maakunnan sisällä toimiva Ahvenanmaan tulevaisuus -puolue. Sen kannatus on kymmenen prosentin luokkaa.
Seuraavassa kuvaajassa on esitetty Ahvenanmaan väestönkehitys kymmenen vuoden välein vuodesta 1880 lähtien.
Vuonna 2014 Ahvenanmaan 28 916 asukkaasta ruotsia puhui äidinkielenään 25 531 henkeä (88,3 %), suomea 1 399 henkeä (4,8 %) ja vieraskielisiä oli 1 986 henkeä (6,9 %). Suomen jälkeen suurimmat vähemmistökielet ovat latvia ja romania (noin 300 puhujaa), viro (noin 200) ja venäjä, thai, englanti ja saksa (kullakin noin sata puhujaa). Vuonna 1990 Ahvenanmaalla oli 24 604 asukasta, joista ruotsia puhui 23 243 (94,5 %), suomea 1 128 (4,6 %) ja muita kieliä 233 henkeä (0,9 %). Vuodesta 1990 vuoteen 2014 kaikkien kolmen ryhmän koko on kasvanut ja ruotsinkielisten suhteellinen osuus väestöstä hiukan pienentynyt.Ahvenanmaan väestöstä 10 619 asuu syntymäkunnassaan, 8 195 on syntynyt jossain toisessa Ahvenanmaan kunnassa, muualla Suomessa syntyneitä on 5 598, Ruotsissa syntyneitä 2 359 ja muissa maissa syntyneitä 2 145 henkeä /tiedot vuodelta 2014). Muut maat, joissa syntyneitä Ahvenanmaalla asuu vähintään sata henkeä olivat Latvia, Romania, Viro, Thaimaa ja Iran. Ahvenanmaalaisista 26 079 oli Suomen ja 1 257 Ruotsin kansalaisia. Yli sadan hengen suuruisia ulkomaiden kansalaisten ryhmiä olivat Liettuan, Romanian, Viron ja Thaimaan kansalaiset.
Vuoden 2014 lopussa Ahvenanmaan 28 916 asukkaasta 17 389 asui taajamissa, 11 232 haja-asutusalueilla ja 295 asukkaan asuinpaikan koordinaatit eivät olleet tiedossa. Maakunnan taajama-aste oli 60,8 prosenttia. Maarianhaminassa 99,6 prosenttia väestöstä asui taajamissa. Maarianhaminan lisäksi taajamaväestöä oli Eckerössä, Finströmissä, Hammarlandissa, Jomalassa, Lemlandissa ja Saltvikissä. Muissa kunnissa ei ollut taajamia. Vuoden 2017 lopussa Ahvenanmaalla sijaitsi yhdeksän taajamaa.
Suomenmaa-kirjasarjan Ahvenanmaata koskevan osan mukaan Ahvenanmaalla oli 245 kylää ja yksinäistilaa vuonna 1920. Ålands statistik- och utredningsbyrån tilaston perusteella Ahvenanmaalla on 267 kylää ja 27 Maarianhaminan kaupunginosaa. Osassa kylistä ei ole lainkaan pysyviä asukkaita. Vuonna 2014 suurin kylä oli 927 asukkaan Godby ja muut yli 300 asukkaan kylät olivat Vesterkalmare, Storby, Prästgården, Österkalmare, Söderby, Ödkarby, Ingby ja Sviby.
Vuonna 2018 kuului 73,1 prosenttia ahvenanmaalaisista Suomen evankelis-luterilaiseen kirkkoon. Muihin uskontokuntiin kuului 1,3 prosenttia ja uskontokuntiin kuulumattomia oli 25,7 prosenttia. Kirkkoon kuuluvien osuus on ollut jatkuvassa laskussa; vuonna 1990 kirkkoon kuului 94,9 prosenttia ahvenanmaalaisista, vuonna 2000 luku oli 92,8 prosenttia ja vuonna 2010 enää 83,3 prosenttia.Ahvenanmaan evankelisluterilaiset seurakunnat ovat ruotsinkielisiä ja kuuluvat siksi Porvoon hiippakuntaan. Seurakuntia on kaikkiaan kymmenen, joista puolet ovat yhden kunnan omia ja puolet useamman kunnan yhteisiä: Brändö-Kumlinge, Eckerö, Finström-Geta, Hammarland, Jomala, Lemland-Lumparland, Maarianhamina, Saltvik, Sund-Vårdö sekä Föglössä, Kökarissa ja Sottungassa toimiva Ahvenanmaan eteläinen saaristoseurakunta. Kappeliseurakuntia ovat lisäksi Föglö, Geta, Kökar, Sottunga ja Vårdö. Seurakunnat muodostavat Ahvenanmaan rovastikunnan. Lääninrovastina toimii Eckerön kirkkoherra Mårten Andersson.
Luterilaisen kirkon sisäisistä herätysliikkeistä Ahvenanmaalla toimii ainakin evankelisen herätysliikkeen ruotsinkielinen järjestö Svenska Lutherska Evangeliföreningen eli SLEF. Järjestöllä on kokoontumistilat Maarianhaminassa sekä rukoushuone Vårdössä. Myös vanhoillislestadiolaisten Turun rauhanyhdistys järjestää Ahvenanmaalla välillä seuroja.Ahvenanmaan ortodoksit kuuluvat Turun ortodoksiseen seurakuntaan, joka on osa Helsingin hiippakuntaa.Ahvenanmaan katoliset kuuluvat Pyhän Birgitan ja autuaan Hemmingin seurakuntaan Turussa. Seurakunta järjestää messuja Maarianhaminassa.Helluntaiherätystä maakunnassa edustaa Pingstkyrkan på Åland, jolla oli vuonna 2007 noin 100 jäsentä. Seurakunta toimii Maarianhaminasta käsin.Missionskyrkan i Finlandilla on myös seurakuntansa maakunnassa, nimeltään Missionskyrkan på Åland, jonka keskuspaikka on Maarianhamina. Seurakunta on perustettu jo vuonna 1882.Maarianhaminassa toimii myös Församlingen Ordet, joka on taustaltaan osa tunnustuskuntiin sitoutumatonta uuskarismaattisuutta ja on perustettu vuonna 2001.Muista uskonnoista islamia edustaa vuonna 2005 perustettu Ålands Muslimska Förening rf.
Ahvenanmaan elintaso kuuluu Suomen alueista korkeimpiin. Vuonna 2011 markkinahintainen bruttokansantuote henkeä kohti oli siellä Suomen tilastoalueista toiseksi suurin Uudenmaan jälkeen.Vielä vuonna 1950 yli puolet työskenteli maataloudessa, mutta 2000-luvulla sen osuus työllisistä laski noin 4 prosenttiin. Vuonna 2011 Ahvenanmaan työllistäjiä olivat yhteiskuntapalvelut 40 %, kauppa ja liikenne 30 %, rahoitus 10 %, teollisuus 8 %, rakentaminen 7 %, maatalous 4 % ja muut 1 %. Työttömiä oli 3,1 %. Vieraskielisten on Ahvenanmaalla ollut helpompi löytää töitä kuin muualla Suomessa.Saarimaakunnan tärkein elinkeino on merenkulku, joka vuonna 2003 toi 36 prosenttia sen bruttokansantuotteesta. Maarianhaminassa pitävät pääkonttoriaan Viking Line, Eckerö-konserni, Lillgaard ja Godby Shipping. Ahvenanmaalaisten omistama kauppalaivasto ylitti miljoona bruttotonnia vuonna 2015. Vuosina 2000–2015 Ahvenanmaan lipun alla purjehtivien alusten osuus pieneni viidenneksellä, kun taas ulkomaille liputettujen alusten tonnimäärä kasvoi 63 prosenttia. Merenkulun parissa ahvenanmaalaisissa yrityksissä työskenteli 6,6 prosenttia työvoimasta vuonna 2013.Vuoden 2014 lopussa Ahvenanmaalla oli noin 2 500 yritystä. Niistä neljännes toimi kaupan ja matkailun alalla, viidennes rahoitus- ja viidennes rakennusalalla. Teollisuus on jäänyt saarimaakunnassa melko pienimuotoiseksi: suurin teollisuusyritys Chips Group (nykyisin osa Orkla Confectionery & Snacks -konsernia) jalostaa perunoista lähinnä snack-tuotteita. Sipsi- ja ranskanperunatehdas on käyttänyt Ahvenanmaan koko perunasadon ja lisäksi manner-Suomessa tuotettua perunaa, yhteensä noin 28 miljoonaa kiloa vuodessa. Se vaikuttaa välillisesti myös kuljetus- ja maatalousalan työllisyyteen. Vuonna 2016 Orkla ilmoitti harkitsevansa tehtaan sulkemista.S-ryhmään kuuluvista alueosuuskaupoista Varuboden-Osla toimii Uudenmaan lisäksi Ahvenanmaalla. Ålandsbanken on ahvenanmaalainen pankki, jonka pääkonttori on Maarianhaminassa. Ålands Centralandelslag myy meijerituotteitaan myös manner-Suomeen ja Ruotsiin. Osuuskunnan tavaramerkkejä ovat Ålandsmejeriet ja Ålandsbagarn.Ahvenanmaalla on käynyt vuosittain noin kaksi miljoonaa matkailijaa, joista yli 80 prosenttia tuli Ruotsista ja muut pääosin Suomesta. Yöpyjiä on vuosittain yli 400 000. Vuonna 2013 ruotsalaisia yöpyjiä oli hiukan enemmän kuin suomalaisia. Maakunnassa on noin 5 600 kesämökkiä.Ahvenanmaalla tuotetaan yli puolet Suomen omenasadosta.Ahvenanmaan itsehallintolain 49 § mukaan jos maakunnassa verovuodelta maksuun pantu tulo- ja varallisuusvero ylittää 0,5 prosenttia vastaavasta verosta koko maassa, ylimenevä osa kuuluu maakunnalle (verohyvitys). Verohyvityksen lisäksi valtio maksaa tasoitusmaksun Ahvenanmaan verotuksesta, joka on 0,45 % valtion kokonaistuloista. Vuonna 2016 verohyvitys oli 7 miljoonaa euroa ja tasoitusmaksu 221 miljoonaa euroa. Vuosina  2000–2015 Ahvenanmaan osuus valtion verotuloista suhteessa manner-Suomeen oli 0,57–0,65 %, kun taas osuus valtion menoeristä vaihteli 0,71–0,90 % välillä. Ahvenanmaan maakunta on ilmoittanut halukkuutensa saada itselleen ansiotuloveron veronkanto-oikeuden, mutta valtion kannalta tässä on haitallisen verokilpailun ja kiellettyihin valtiontukiin liittyvä ongelma.
Ahvenanmaan tienumerointi on osittain päällekkäinen Manner-Suomen kanssa. Päätie 1, Päätie 2 ja Päätie 3 lähtevät Maarianhaminasta ja vievät Eckeröhön, Vårdöhön ja Lumparlandiin. Päätie 4 kulkee Godbystä Getaan. Pienempiä teitä ovat Tie 40 Jomalasta Hammarlandiin ja Tie 50 Saltvikissä. Tie 10, Tie 20 ja Tie 30 ovat Maarianhaminassa. Ahvenanmaan ja Manner-Suomen yhdistävän tien rakentamista pohdittiin Varsinais-Suomessa 1960-luvulla.Maarianhaminan lentoasema on Ahvenanmaan ainoa kaupallisessa käytössä oleva lentoasema. Se sijaitsee Jomalan kunnassa kolme kilometriä Maarianhaminan keskustasta pohjoiseen. Vuonna 2015 lentoaseman kautta kulki noin 42 000 matkustajaa kotimaan lennoilla ja 17 000 matkustajaa kansainvälisessä liikenteessä. Ahvenanmaalla on myös Kumlingen lentokenttä.Maarianhaminan matkustajalaivaterminaali sijaitsee kaupungin länsisatamassa, noin kilometrin päässä keskustasta. Yöllä suuret Ruotsin ja Suomen väliä kulkevat matkustajalautat pysähtyvät Maarianhaminan sijasta Långnäsin satamassa, noin 30 kilometriä Maarianhaminasta itään. Kolmas matkustajaterminaali on Berghamnin satama Eckerössä.Ahvenanmaalla sijaitsevia majakoita ovat Bogskär, Flötjan, Gustaf Dalén, Kökarsören, Lågskär, Marhällan, Märket ja Sälskär. Nyhamnin majakka ei ole enää toiminnassa.Maarinhaminassa on ilmainen paikallisbussiliikenne. Sieltä lähtee myös viisi eri linja-autoreittiä Ahvenanmaan pääsaaren eri osiin.Ålandstrafikenin saaristolautoilla ihmiset ja polkupyörät kulkevat ilmaiseksi, mutta moottoriajoneuvojen kuljetus on maksullista. Kesällä liikkuu myös erityisiä polkupyörälauttoja. Pohjoinen saaristoreitti johtaa Kumlingesta Brändön ja Kumlingen saaristokuntien kautta Vårdön Hummelvikiin satamaan. Eteläinen saaristolauttareitti kulkee Galtbyn satamasta Korppoosta Kökarin, Sottungan ja Föglön Överön sataman kautta Manner-Ahvenanmaalle Långnäsin satamaan Lumparlandissa.Lemströmin kanava yhdistää toisiinsa Lumparnin ja Maarianhaminan itäpuolella sijaitsevan Slemmernin.
Ahvenanmaalaisella energiayhtiö Kraftnät Åland AB:lla, on väliaikainen laillinen monopoli Ahvenanmaan pääsähkönsiirtoverkkoon, jonka se myös omistaa. Kraftnät Åland hoitaa sähköverkkoa ja tarjoaa sähkönsiirtopalveluja Ahvenanmaalla. Lähinnä maakunnan ja kuntien omistamaa vuonna 1997 perustettua Kraftnät Ålandia voidaan pitää yleishyödyllisenä yhteisönä, jonka tulot kertyvät pääasiassa siirtopalveluista, mutta se saa tuloja myös tasepalveluista sekä käyttämättömien päästöoikeuksien myynnistä ja valokuidun vuokrauksesta. Varavoimana Kraftnät Åland käyttää vuonna 2005 käyttöön otettua omistamaansa 20 megawatin kaasuturbiinilaitosta. Lisäksi yrityksellä on sopimus Mariehamns Energi Ab:n kanssa sen koko varavoimakapasiteetin käytöstä, yhteensä 48 megawattia.Valtaosa Ahvenanmaan sähköstä tulee Ruotsista Kraftnät Ålandin omistaman vuonna 2000 käyttöön otetun 80 megawatin vaihtosähkökaapelia pitkin, ja Ahvenanmaa kuuluu Ruotsin sähköverkkoon. Poikkeustilanteiden varalta Ahvenanmaan ja Manner-Suomen välille rakennettiin uusi Ahvenanmaa–Naantali-merikaapeli, joka valmistui vuonna 2015 ja se kulkee merenpohjassa 160 kilometrin matkan Jomalasta Naantaliin. Ahvenanmaalla on myös poikkeustilanteita varten muutamia iäkkäitä kaasuturbiinilaitoksia. Merikaapeliyhteys on varayhteyskäytössä, mutta se yritetään saada osittain markkinoiden käyttöön vuonna 2016. Sopimusten mukaan merikaapeliyhteyttä ei voi käyttää tuulivoimaloiden ylijäämän myymiseen, vaan ylijäämäsähkö myydään Ruotsiin.Vuonna 2015 Ahvenanmaalla käytetystä energiasta noin 20 prosenttia tuotettiin tuulivoimalla. Muutaman vuoden sisällä määrän odotetaan kasvavan 70 prosenttiin.
Perusterveydenhoitoa antavat terveyskeskukset, joita on Maarianhaminassa ja Godbyssä, sekä terveysvastaanotot, joita on lähes jokaisessa kunnassa. Vastaanotolla annetaan rokotuksia, mitataan verenpainetta, hoidetaan akuutit vaivat ja tarvittaessa tilataan sairaankuljetus jatkohoitoon. Yli 75-vuotiaiden luokse tehdään kotikäyntejä. Erikoissairaanhoitoa saa Maarianhaminassa. Hammashoitoa on tarjolla julkisella puolella alle 28-vuotiaille sekä erityisryhmille.
Vuonna 2010 Ahvenanmaalla toimi 22 peruskoulua. Niistä kahdeksan kattoi sekä ylä- että alakoulun, kaksi oli yläkouluja ja 12 alakouluja (luokat 1.–6.). Peruskoulun jälkeisiin opintoihin voi valita joko Ålands Lyceumin perinteisen lukion tai Ahvenanmaan ammattilukion, jossa suoritetaan kaksoistutkintona lukion ja ammattiopintojen aineita. Ahvenanmaan ammattikorkeakoulu antaa opetusta merenkulussa, konetekniikassa, sähkötekniikassa, IT:ssä, talous-, hotelli-, ravintola- ja hoitoaloilla.Suomen kieli on ollut lukiossa pakollinen, mutta peruskoulussa vapaaehtoinen aine, jonka kuitenkin 80 prosenttia oppilaista on valinnut. Vuonna 2006 ehdotettiin pakkosuomen poistamista lukioista.Ulkomailla opiskeli vuonna 2014 noin 1 400 ahvenanmaalaista, joista Ruotsissa noin 950 ja Suomessa noin 400 henkilöä. Lähes 70 prosenttia heistä opiskeli korkeakoulussa tai yliopistossa.Ahvenanmaalla toimii Ahvenanmaan rauhaninstituutti, joka on sekä tutkimuslaitos että käytännön toimista vastaava organisaatio. Se vastaa myös rikosoikeudellisesta sovittelusta Ahvenanmaalla.
Ahvenanmaan poliisin toimipaikka on Maarianhaminassa ja sivukanslia sijaitsee Kumlingessa. Maakunnassa toimii Ahvenanmaan käräjäoikeus, joka kuuluu Turun hovioikeuden alaisuuteen.
Juhannus on Ahvenanmaalla tärkeä juhla. Lähes jokaiseen kylään pystytetään juhannussalko. Kullakin kylällä on oma perinteinen salkomallinsa.Ahvenanmaan perinteisen ruokakulttuurin pohjana on kala, etenkin silakka. Silakkaa kalastettiin syksyisin ja suolattiin talven varalle. Ahvenanmaan maakuntaleipä mustaleipä sopii hyvin suolakalojen seuraan. Saaristossa kasvatetaan myös lampaita. Ahvenanmaan pannukakku sisältää puuroa ja kardemummaa.Vuonna 1999 ahvenanmaalaisten identiteettiä tutkittiin kyselytutkimuksella. Asteikolla 0-4, vastaajat kokivat olevansa eniten ahvenanmaalaisia (keskimäärin 3,4 pistettä), sitten pohjoismaalaisia (2,4), suomalaisia (2,1), suomenruotsalaisia (1,7) ja eurooppalaisia (1,5).
Maakunnan nähtävyyksiä ovat muun muassa kulttuuritalo Alandica, Ahvenanmaan museo, Ahvenanmaan merenkulkumuseo ja museolaiva Pommern Maarianhaminassa, Ahvenanmaan metsästys- ja kalastusmuseo ja Eckerön posti- ja tullitalo Eckerössä, Bomarsundin linnoituksen rauniot, Kastelholman linna ja Jan Karlsgårdenin ulkoilmamuseo.Jomalan kirkko on Suomen vanhin kivinen pitäjänkirkko ja vanhin muurattu kivirakennus. Myös Eckerön, Finströmin, Föglön, Getan, Hammarlandin, Kumlingen, Kökarin, Lemlandin, Saltvikin, Sundin ja Vårdön kirkot ovat keskiaikaisia kivikirkkoja. Lisäksi Lemlandissa on Lemböten kappeli, joka on keskiaikaisen kivikirkon raunio. Brändön, Lumparlandin ja Sottungan kirkot on rakennettu puusta. Maarianhaminassa sijaitsevat Pyhän Yrjön kirkko ja 1969 rakennettu Pyhän Martin kirkko.
Ahvenanmaalle on muiden Suomen maakuntien tavoin valittu maakuntatunnukset. Maakuntaeläin on metsäkauris, maakuntajärvinä ovat Östra och Västra Kyrksundet, maakuntakala on hauki, maakuntakukka kevätesikko, maakuntakiveksi on valittu eloperäinen kalkkikivi ja maakuntalinnuksi merikotka. Maakuntalaulu on Ahvenanmaalaisten laulu. Ahvenanmaan vaakunassa on kuvattu saksanhirvi ja Ahvenanmaan lippu on vuodelta 1954.
Maakuntaan sijoittuvia romaaneja ovat Sally Salmisen Katriina ja Anni Blomqvistin viisiosainen romaanisarja Myrskyluoto, josta on tehty TV-sarja Myrskyluodon Maija. Ahvenanmaalle sijoittuu myös elokuva Oppipoika.
Ahvenanmaan palloilupääsarjojen urheiluseuroja ovat jalkapallon Veikkausliigassa pelaava IFK Mariehamn ja naisten jalkapallon liigajoukkue Åland United sekä IF Åland. Saarimaakunnan tunnetuin urheilija on kestävyysjuoksija ja Euroopan-mestari Janne Holmén. Ahvenanmaalaisista jalkapalloilijoista Suomen maajoukkueessa ovat pelanneet Mikael Granskog, Anders Eriksson, Daniel Sjölund ja Annica Sjölund.
Alandia Cup on Suomen suurin 11-vuotiaiden jalkapalloturnaus. Se on myös Ahvenanmaan suurin urheilutapahtuma, jonne kerääntyy tuhansia jalkapallojunioreita ja heidän vanhempiaan. Island Games on järjestetty Ahvenanmaalla 1991 ja 2009.Urheiluareenat ovat keskittyneet Maarianhaminaan. Jalkapalloa pelataan Wiklöf Holding Arenalla. Suurin sisähalli on Eckerö-halli ja pääsaarella on jäähalli Islandia. Jomalassa sijaitsee Maarianhaminan ravirata, jossa pelattavien totopelien järjestäjä on Ruotsin totopeliyhtiö ATG.
Ahvenanmaan omasta radio- ja televisiotoiminnasta vastaa Ålands Radio och TV Ab -yritys. Tämä Ahvenanmaan maakuntahallinnon omistama osakeyhtiö päättää, mitä radio- ja tv-kanavia Ahvenanmaalla lähetetään. Televisioverkossa näkyvät kanavanippu A:sta Yle TV1:n, Yle TV2:n ja Yle Teema & Femin ohjelmat.Vuonna 2009 tutkittiin eri televisiokanavien katselua. Ruotsin TV:n kanavia katsoi 70-90 prosenttia vastanneista, eniten kanavaa 4. Ylen ruotsinkielistä kanavaa katsoi runsaat 40 prosenttia vastanneista, kun taas suomenkielisistä kanavista TV1:tä katsoi 20 prosenttia, TV2:ta ja MTV3:a vielä vähemmän.Ahvenanmaalaisilta ei peritä Yle-veroa. Sen sijaan Ahvenanmaalla on oma televisiomaksu (televisionsavgift).Sanomalehdistä Ålandstidningen ilmestyy kolme kertaa viikossa. Nya Åland ilmestyy seitsemän kertaa viikossa: arkisin paperilla ja viikonloppuna sähköisenä lehtenä.Posten Åland julkaisee itse omat postimerkkinsä normaalin postinjakelun lisäksi.Ahvenanmaalla toimii Ahvenanmaan raha-automaattiyhdistys Paf.
Pitkänen, Ritva Liisa: Turunmaan saariston suomalainen lainanimistö.   Helsinki: Suomalaisen kirjallisuuden seura, 1985.  ISBN 951-717-399-7.   
FINLEX: Ahvenanmaansaarten linnoittamattomuutta ja puolueettomuutta koskeva sopimus 1922
Hellberg, Lars: Ortnamnen och den svenska bosättningen på Åland.   Helsinki: Svenska litteratursällskapet i Finland, 1987.  ISBN 951-9018-32-8.   
Komulainen, Arvo: Taistelu Ahvenanmaasta: Oolannin iäisyyskysymys.   Helsinki: Gummerus, 2005.  ISBN 951-20-6796-X.   
Linnilä, Kai: Kulttuurimatkailijan Suomi: Ahvenanmaa.   Helsinki: Tammi, 1983.  ISBN 951-30-5631-7.   
Rikkinen, Kalevi ym. (toim.): Finlandia: Otavan iso maammekirja. 2, Varsinais-Suomi, Satakunta, Ahvenanmaa.   Helsinki: Otava, 1984.  ISBN 951-1-07703-1.   
Rosberg, J. E.; Grotenfelt, Kustavi ja Hildén, Kaarlo (toim.): Suomenmaa: maantieteellis-taloudellinen ja historiallinen tietokirja. 2. osa, Ahvenanmaan lääni.   Helsinki: Tietosanakirja-Osakeyhtiö, 1920.     
Sörling, Eric (toim.): Ahvenanmaa.   Maarianhamina: Ålands landskapsstyrelse, 1991.     Det åländska folkets historiaDreijer, Matts: Det åländska folkets historia 1:1, Från stenåldern till Gustav Vasa.   Maarianhamina: Ålands kulturstiftelse, 1983.  ISBN 951-95090-1-1.   
Nyman, Valder: Det åländska folkets historia 1:2, Ålands medeltida kyrkokonst.   Maarianhamina: Ålands kulturstiftelse, 1980.  ISBN 951-95089-6-1.   
Ramsdahl, Carl: Det åländska folkets historia 2:1, Under Gustav Vasa och hans söner samt stormaktstiden.   Maarianhamina: Ålands kulturstiftelse, 1988.  ISBN 951-95090-3-8.   
Samuelsson, Jan: Det åländska folkets historia 2:2, Stormaktstiden från slutet av 1500-talet fram till 1721.   Maarianhamina: Ålands kulturstiftelse, 2015.  ISBN 9789529848256.   
Dreijer, Stig: Det åländska folkets historia 3, Frihetstiden och den gustavianska tiden 1721–1808.   Maarianhamina: Ålands kulturstiftelse, 2006.  ISBN 952-9848-13-7.   
Kuvaja, Christer; Hårdstedt, Martin ja Hakala, Pertti: Det åländska folkets historia 4, Från finska kriget till Ålandsrörelsen 1808–1920.   Maarianhamina: Ålands kulturstiftelse, 2008.  ISBN 978-952-9848-19-5.   
Tudeer, Erik: Det åländska folkets historia, 5:1, Det åländska folkets historia 1920–1990.   Maarianhamina: Ålands kulturstiftelse, 1993.  ISBN 952-9848-02-1.
 Kuvia tai muita tiedostoja aiheesta Ahvenanmaan maakunta Wikimedia CommonsissaDet offentliga Åland (ruotsiksi)

Ahvenanmeri (ruots. Ålands hav) on  Ruotsin rannikon ja Ahvenanmantereen välissä oleva, Itämereen kuuluva merialue. Se on pohjoisessa 200–300 metriä syvä, etelässä matalampi. Näiden välissä on poikki meren 70–80 metrin syvyydellä kulkeva kynnys. Ahvenanmeren kapein kohta on nimeltään Ahvenanrauma.
Merisääennustuksissa käytetään Ahvenanmeren rajoille seuraavaa määritelmää: meren eteläraja kulkee leveyspiiriä 59°50’ N ja pohjoisraja leveyspiiriä 60°30° N seuraten. Länsiraja on Ruotsin itärannikolla; itäraja seuraa Ahvenanmaan pääsaaren länsirannikkoa ja merellä pituuspiiriä 20° E. Merialueen lyhennekoodi on B4W, missä B on lyhennys Itämeren englanninkielisestä nimestä (the Baltic Sea).

Aikakauslehtien Liiton J. V. Snellman -palkinto on Aikakauslehtien Liiton vuodesta 1981 lähtien myöntämä palkinto henkilölle, joka on ansiokkaasti toiminut aikakauslehdistön aseman ja arvostuksen puolesta. Palkinto on suuruudeltaan 2 000 euroa.

Aikamatkustus (myös aikamatkailu ja matkustaminen ajassa) tarkoittaa aineen liikkumista ajassa eteen- ja/tai taaksepäin. Yleensä sillä tarkoitetaan ihmisen matkustusta ajassa. Fyysikot eivät ole yksimielisiä siitä, onko tällainen liikkuminen ajassa ylipäänsä mahdollista, mutta aikamatkailun mahdottomuutta ei ole todistettu. 
Mikäli matkustaminen ajassa on mahdollista, se aiheuttaa monia käsitteellisiä ongelmia, aikaparadokseja. Todennäköisesti tunnetuin aikaparadoksi on niin sanottu isoisäparadoksi, joka koskee menneisyyden muuttamista.
Fysiikassa perussuure aika (tunnus t) määritellään tapahtumien välisenä etäisyytenä aika-avaruuden neljännellä akselilla. Albert Einsteinin suppean suhteellisuusteorian mukaan aikaa ei voi esittää muuten kuin aika-avaruuden osana. Tapahtumien välinen etäisyys riippuu tapahtumia tarkkailevien havainnoijien suhteellisesta nopeudesta tapahtumaan nähden. Yleinen suhteellisuusteoria muutti ajan määritelmää vielä enemmän esittämällä kaareutuneen aika-avaruuden käsitteen. Ajan kuluessa eteenpäin eristetyssä järjestelmässä entropia eli haje kasvaa aina, joten entropian kasvusta voidaan päätellä ajan suunta. Normaalisti syysuhteen mukaisesti syy on myös aina ennen seurausta.
Ajan voi käsittää myös nopeudeksi, jolla eri ilmiöt tapahtuvat. Einsteinin suhteellisuusteorian mukaan esimerkiksi suuressa painovoimakentässä aika kuluu hitaammin kuin tätä pienemmässä painovoimakentässä, mikä näkyy esimerkiksi kemiallisten reaktioiden ja kellojen käynnin hidastumisena. Ihmiset eivät kuitenkaan voi huomata ajan kulumisessa tapahtuvia muutoksia lähiympäristössään, sillä ihmisen aivot ja havainnointi toimivat samalla aikaan sidotulla nopeudella.
Vuonna 1949 itävaltalainen matemaatikko Kurt Gödel ”löysi” uudentyyppisen aika-avaruuden, joka antoi ensimmäisiä viitteitä fysiikan lakien mahdollisesta aikamatkustuksen sallimisesta. Gödelin teoreettisessa kaikkeudessa oli erikoisena piirteenä tämän kaikkeuden pyöriminen. Siinä saattoi yleisen suhteellisuusteoriankin mukaan lähteä aikamatkalle ja palata ennen lähtöään, vaikka suhteellisuusteorian kehittäjä Albert Einstein oli itse sitä mieltä, etteivät hänen teoriansa sallineet aikamatkustuksen mahdollisuutta. Gödelin laskelmat eivät kuitenkaan mahdollista aikamatkailua siinä kaikkeudessa, jossa me elämme, sillä tutkijat ovat todistaneet, ettei kaikkeus pyöri. Lisäksi Gödel oletti laskuissaan, että Einsteinin kosmologisella vakiolla olisi nollasta poikkeava arvo, mistä kaikki tutkijat eivät ole nykyaikana yksimielisiä. 
Gödelin esittämien ajatusten jälkeen on löydetty lisää mahdollisuuksia, jotka mahdollistaisivat aikamatkustuksen rikkomatta yleistä suhteellisuusteoriaa. Tällaisia aikamatkustuksen sallivia ilmiöitä voisivat olla esimerkiksi pyörivän mustan aukon sisus tai kaikkeus, jossa kaksi niin sanottua kosmista jännettä ohittaa toisensa hyvin suurilla nopeuksilla. Äärimmäisen ohuet ja huippupitkät kosmiset jänteet ovat kaikkeuden alkuhetkillä syntyneiden symmetriarikkojen tuottamia.
Fysiikan lait tekevät valoa nopeammasta liikkumisesta mahdotonta, mikä samalla estää aineen matkaamista ajassa tällä perusteella. Tämä ei kuitenkaan todista aikamatkustusta mahdottomaksi, koska suhteellisuusteoria ei kiellä aika-avaruuden käpristymistä. Mikäli aika-avaruus ajatellaan kumisena kalvona, jota mikä tahansa massiivinen kohde taivuttaa jonkin verran, voidaan ajatella, ettei kyseinen kalvo ole täysin suora. Tarpeeksi käpristyneen kalvon voidaan ajatella olevan monikerroksisesti taiteltu. Jos taitellun kalvon ”ylimmäisessä kerroksessa” sijaitsee tarpeeksi raskas huippumassiivinen kohde kuten mustien aukkojen sisuksissa mahdollisesti esiintyvä singulariteetti, sen massa saattaa riittää tekemään aukon aika-avaruuteen. Tätä aukkoa pitkin olisi teoriassa mahdollista siirtyä ylimmäisestä kerroksesta alempiin kerroksiin äärimmäisen nopeasti. Koska suhteellisuusteoria mahdollistaa ajan nopeuden erilaisuuden eri paikoissa, voisi aika toisen aukon suulla kulkea eri tahtiin kuin muodostuneen tunnelin toisessa päässä. Tällöin aukkojen välillä nopeasti matkaava havaitsija siirtyisi hetkessä toiseen aikaan ja aikamatkustus toteutuisi. Tällaisia aikamatkustuksen mahdollistavia ”tunneleita” aika-avaruuden eri pisteiden välillä kutsutaan nimellä madonreiät.
Aikamatkustus voisi ainakin teoriassa olla mahdollista myös kosmisten jänteiden avulla. Aika-avaruus on jänteen ulkopuolella laakea, mutta jänteen kohdalla se katkeaa teräväksi reunaksi. Stephen Hawking on verrannut kosmista jännettä paperista leikattuun kartioon. Kun paperisesta ympyrästä leikataan irti sektori, voidaan tämä irtileikattu pala taivuttaa kartioksi. Kartiopinnan aika-avaruus on tällöin laakea, koska se on samasta paperista kuin alkuperäinenkin ympyrä, mutta kartion kärjessä aika-avaruus on kaareutunut. Tämä voidaan huomata siitä, että kartion kärjestä tietylle etäisyydelle piirretyn ympyrän kehä on lyhyempi kuin sellaisen ympyrän kehä, joka on piirretty alkuperäisen ympyrän keskipisteestä tälle samalle etäisyydelle. Tämä johtaa siihen, että kärjen ympäri kierrettäessä matka ei ole yhtä pitkä kuin alkuperäisen laakean aika-avaruuden perusteella voisi olettaa, vaan lyhyempi. Yksittäinen kosminen jänne aiheuttaa samanlaisen lyhenemisen, sillä laakeasta aika-avaruudesta leikkautunut palanen lyhentää jänteen ympäri kuljettavaa matkaa muuttamatta jänteen suunnasta mitattua aikaa tai etäisyyttä. Tämän vuoksi yksittäinen kosminen jänne ei voi aiheuttaa aikamatkailuun vaadittavia aikasilmukoita, mutta kahden jänteen kohdatessa tilanne on toinen. Tällöin ensimmäisen jänteen aika ja avaruus vaikuttavat toisen jänteen ajan suuntaan. Mikäli kosmiset jänteet liikkuvat toistensa suhteen lähes valonnopeudella, molempien jänteiden ympäri kierrettäessä voidaan mahdollisesti matkustaa menneisyyteen.
Suhteellisuusteorian mukaan on periaatteessa mahdollista näennäisesti matkustaa tulevaisuuteen, mutta tämä ei ole käytännössä mahdollista, koska tarvittavaa tekniikkaa ei ole. Näennäisen tulevaisuuteen matkustamisen teoreettiset perusteet on tunnettu jo 1900-luvun alusta lähtien, jolloin fyysikko Albert Einstein julkaisi suhteellisuusteoriansa. Einsteinin keksiessä ajan kulun nopeuden riippuvan havaitsijan nopeudesta hän tuli samalla luoneeksi tulevaisuuteen suuntautuvan aikamatkustuksen perusteet. Mikäli ihmiskunnan tekniikan taso olisi tarpeeksi korkea, voisi ihminen näennäisesti matkustaa tulevaisuuteen, kun olisi rakennettu hyvin suurilla nopeuksilla liikkuva ja jo valonnopeutta lähestyvä avaruusalus, jolla hän poistuu Maapallolta. Aika kuluisi eri tahtiin avaruudessa liikkuvan avaruusaluksen ja Maapallon suhteen. Tämän vuoksi kyseinen matkaaja tuntisi vain pienen hetken kuluneen, vaikka Maassa olisi kulunut hyvinkin pitkä aika. Esimerkiksi jos avaruusaluksen nopeus on 99,9999999996 prosenttia valonnopeudesta ja alus viipyy avaruudessa päivän, on sen palatessa Maassa kulunut tuhat vuotta paikallista aikaa. Tämä ajan hidastuminen nopeuden kasvaessa on todistettu käytännössä oikeaksi, vaikkakin huomattavasti pienemmässä mittakoossa. Mittaamalla hiukkaskiihdyttimissä liikkuvien myonien hajoamisnopeuksien kestoa suhteessa hitaasti liikkuvien myonien vastaaviin elinkaarien pituuksiin, ovat mittaustulokset olleet suhteellisuusteorian mukaisia.Niin sanottu kaksosten paradoksi on usein toistettu havainnollistus siitä, mitä tällainen aikamatkustus merkitsisi. Tarinassa toinen nuori kaksonen jää maan päälle ja toinen lähtee valtavan nopealla aluksella avaruuteen. Toisen kaksonen palaa maan päälle ja on edelleen nuori, mutta toinen on maan päällä tullut jo vanhukseksi.
Ihmiskunnan tekniikan taso ei riitä tarvittavilla nopeuksilla liikkuvien alusten rakentamiseen. Vaikka sopivalla vauhdilla liikkuva avaruusalus voitaisiinkin rakentaa, kiihdytys suureen nopeuteen kestäisi hyvin pitkään, sillä ihmisen keho ei kestäisi suurta kiihdytystä..
Aikamatkat voidaan jakaa kahteen tyyppiin, joista toista voidaan pitää suhteellisena aikamatkustuksena ja toista ”todellisempana” matkustamisena ajassa. 
Matkustaminen tulevaisuuteen suurien nopeuksien avulla on suhteellista aikamatkustamista. Aikamatka toimisi ainakin teoriassa tässä tapauksessa, koska matkustava havaitsija ei suoranaisesti muuttaisi ajan kulkua, vaan pikemminkin nopeuttaisi sitä suhteessa toisiin kappaleisiin. Suhteellista aikamatkustusta voidaan ajatella kahtena kulkuneuvona, jotka kulkevat rinnakkain, ja aikaa niiden kulkemina nopeuksina. Mikäli toinen kulkuneuvo kiihdyttää vauhtiaan, sen nopeus kasvaa suhteessa toiseen kulkuneuvoon.   
”Todellisessa” aikamatkailussa pyritään liikkumaan ajan poikkeamia pitkin esimerkiksi menneisyyteen. Menneisyyteen suuntautuva todellinen aikamatkustus on suhteellista aikamatkustusta vaikeampi teoreettinen ongelma, sillä siinä tiettyä hetkeä edeltää samanaikaisesti menneisyys ja tulevaisuus. Tämän perusteella voitaisiin sanoa, että aikamatkailija palaa takaisin lähtöpaikalleen jo ennen lähtöä, mikä sotkee loogisuuden ja tuottaa teoreettisia ongelmia.
Jos suhteellisuusteoria mahdollistaa aikamatkailun, olisi myös periaatteessa mahdollista rakentaa tai luoda laite, jolla pystyisi matkaamaan ajassa. Teoriassa tällainen kone voitaisiin rakentaa, mutta ihmiskunnan teknologisen tietämyksen taso ei vielä riitä siihen. Lisäksi nämä rakennusohjeet vaativat joidenkin vielä todistamatta olevien teorioiden paikkansapitävyyttä. Esimerkiksi ei vielä tiedetä, onko madonreikien vakauttaminen ylipäänsä mahdollista vai hajoavatko ne sekunnin murto-osassa syntymänsä jälkeen. 
Aikakoneena voisi esimerkiksi käyttää madonreikää, jonka ihminen on keinotekoisesti luonut. Tämä voisi onnistua, mikäli pystyttäisiin rakentamaan todella tehokas hiukkaskiihdytin. Mahdollisesti joissain jo olemassa tai rakenteilla olevissa kiihdyttimissä voisi luoda hyvin lyhytikäisiä madonreikiä, jotka katoaisivat hetkessä syntymänsä jälkeen. Fysiikan lait eivät tee madonreiän vakauttamisesta mahdotonta, mutta ne eivät myöskään todista sen olevan mahdollista. Eräs toimiva keino voisi olla syöttää madonreikään jatkuvasti negatiivista energiaa, mutta ihmiskunnan nykytietämyksen valossa ei voida varmasti sanoa tämän keinon tepsivän. Lisäksi fyysikko Matt Visser on laskenut, että tarvittavan negatiivisen energian määrä vastaisi Auringon kymmenessä miljardissa vuodessa tuottamaa kokonaisenergiaa. Mikäli madonreiän kuitenkin pystyisi vakauttamaan, sen eri päiden ajat pitäisi seuraavaksi saada poikkeamaan toisistaan. Tämä onnistuisi esimerkiksi laittamalla toisen pään kiertämään vuosiksi hiukkaskiihdytintä tai viemällä toisen pään hyvin raskaan kohteen kuten neutronitähden läheisyyteen vuosiksi. Tällöin aika kulkisi madonreiän eri päissä eri tahtiin ja mentäessä sisään päästä A saavuttaisiin päässä B eri aikaan kuin lähtiessä.
Yleensä aikamatkustuksella tarkoitetaan konkreettista ja huomattavaa siirtymistä ajasta toiseen, mutta Albert Einsteinin suhteellisuusteoriat mahdollistavat myös hyvin pienessä mittakaavassa tapahtuvan aikamatkustuksen. Tällainen aikamatkustus on kuitenkin mittasuhteiltaan sellaista luokkaa, etteivät ihmiset huomaa liikkuneensa ajassa korkeintaan sekunnin murto-osan verran. Esimerkiksi avaruuslentäjien lähtiessä avaruuteen he altistuvat erittäin suurille nopeuksille ja tällöin voidaan sanoa, että he ovat matkanneet sekunnin murto-osan ajassa tulevaisuuteen. Kyseessä ovat kuitenkin erittäin lyhyet ajanjaksot.
Vaikka matkaaminen ajassa olisikin mahdollista, siihen sisältyy useita riskejä. Jos jätetään pois kaikki menneisyyden muuttamisesta syntyvät ongelmat, jää jäljelle vielä joukko itse ajassa matkustamiseen liittyviä uhkatekijöitä. Aikamatkustuksen vaatima aikamatkahorisontti tuo omat riskinsä matkustamiseen. Mustan aukon horisontti koostuu niistä valonsäteistä, jotka juuri ja juuri välttyvät putoamasta aukkoon, kun taas aikamatkahorisontti koostuu niistä valonsäteistä, jotka kohtaavat toisensa. Tämän vuoksi mustan aukon horisontti ja aikamatkahorisontti muistuttavat toisiaan. Mikäli tällainen aikamatkahorisontti olisi aikakoneen toimivuuden ehto – kuten esimerkiksi fyysikko Stephen Hawking arvelee – syntyy riski siitä, että aikamatkustaja jää valonsäteiden kanssa kiertämään rajattua aluetta kokien toistuvia tapahtumia. Tällöin aikamatkaaja ei siirrykään hetkessä pisteestä A pisteeseen B vaan jää kiertämään toistuvien tapahtumien sarjaa.Aikamatkahorisontti tuottaa vielä toisenkin riskin. Valonsäteiden kiertäessä jatkuvasti samaa pistettä ne tuovat nollapiste-energiansa yhä uudelleen samaan paikkaan, mikä johtaa lopulta horisontin energiatiheyden kasvamisen äärettömäksi. Mikäli jokin avaruusalus yrittäisi kulkea tällaisen horisontin läpi päästäkseen matkaamaan ajassa, se tuhoutuisi kirkkaassa leimahduksessa pääsemättä koskaan aikamatkahorisontin läpi. Vaikka aikamatkustamista haluavan kulttuurin tekniikka olisi niin korkealla tasolla, että se pystyy poistamaan virtuaalihiukkasia aikamatkahorisontista, ei edes tämä poista riskiä tuhoutua kirkkaassa energiapurkauksessa. Tällöin aikamatkahorisontista voi tulla äärimmäisen epävakaa, ja pienikin häiriö – esimerkiksi avaruusaluksen yritys ylittää aikamatkahorisontti päästäkseen matkaamaan ajassa – saattaa vapauttaa koko horisontin energian yhtenä ainoana purkauksena tuhoten avaruusaluksen täydellisesti.
Virtuaalihiukkaset ovat hiukkasia, joita kvanttiteorian mukaan on kaikkialla. Ne ovat hiukkas-antihiukkas-pareja, jotka kumoavat toistensa vaikutuksen heti syntymänsä jälkeen, mikä johtaa molempien hiukkasien tuhoutumiseen.
Virtuaalihiukkasten joutuessa mustan aukon läheisyyteen, toinen virtuaalihiukkaspareista saattaa pudota mustaan aukkoon, jolloin hiukkasparin toinen osapuoli jää olemaan yksinään. Tällöin jäljelle jäänyt hiukkanen saattaa itsekin joutua mustaan aukkoon, mutta toisaalta se voi myös liikkua pois mustan aukon läheisyydestä. Ilmiötä kutsutaan nimellä Hawkingin säteily fyysikko Stephen Hawkingin mukaan. 
Virtuaalihiukkasparin käyttäytymistä mustan aukon läheisyydessä voidaan tarkastella myös toiselta suunnalta. Mikäli mustaan aukkoon putoaa juuri antihiukkanen, sitä voidaan myös pitää mustan aukon vaikutuskentästä poistuvana tavallisena hiukkasena, mikä on selitettävissä antihiukkasen erikoispiirteiden avulla. Kun loogisesti katsoen ”väärin” kulkeva hiukkanen saavuttaa pisteen, jossa virtuaalihiukkanen vaikuttaa syntyneen, painovoimakenttä laittaa sen kulkemaan ajassa eteenpäin, jolloin se poistuu tavallisena hiukkasena mustan aukon läheisyydestä. Näin aikamatkustus toteutuu äärimmäisen pienessä mittakaavassa.
Mikäli aikamatkustus olisi mahdollista, se synnyttäisi muutamia ongelmia. Populaarikulttuurissa tunnetuin tällaisista aikamatkailuun liittyvistä paradokseista on isoisäparadoksi. Isoisäparadoksissa aikamatkailija matkaa menneisyyteen ja tappaa oman isoisänsä, jolloin ei olisi itsekään syntynyt eikä olisi voinut matkata menneisyyteen ja tappaa isoisäänsä joten sen vuoksi se ei voi olla mahdollista. Paradoksia on pyritty selittämään sillä, että menneisyyteen matkaavaa massaa rajoittaisi vielä tuntematon perusvoima, joka estäisi tätä muuttamasta historiaa. Toinen tarjottu selitys on ajatusmalli rinnakkaisulottuvuuksista tai vaihtoehtoisista tulevaisuuksista, jolloin aika voidaan ajatella haarautuvana virtana. 
Toinen esitetty aikamatkustusongelma on kysymys siitä, miksei maapallolla ole tietojen mukaan vieraillut yksikään tulevaisuudesta saapunut ihminen. Tähän kysymykseen on tarjottu erilaisia ratkaisuja. Erään ratkaisumallin mukaan tulevaisuuden johtajat ovat ymmärtäneet aikamatkailun vaarat ja siksi kieltäneet aikamatkailun menneisyyteen. Tämä ei kuitenkaan selitä sitä, miksei kukaan neuvokas rikollinen olisi rikkonut tätä lakia. Toinen ja tieteellisempi vaihtoehto on se, että aikakoneella voi matkustaa vain tiettyihin aikoihin. Aikakoneella ei voisi matkustaa aikaan, jolloin aikakonetta ei ole vielä rakennettu.
Mikäli aikamatkustus on mahdollista, se tuottaa hankalia kysymyksiä ihmisen vapaasta tahdosta. Isoisäparadoksin ratkaisuksi on tarjottu vielä tuntemattomia fysiikan lakeja, jotka estävät aikamatkailijaa tappamasta isoisäänsä. Tämä kuitenkin tarkoittaisi sitä, että vapaa tahto olisi vain harha ja ihmisen toimia ohjaisivatkin fysiikan lait. Mikäli vapaa tahto on vain harha, isoisäparadoksi on helposti ratkaistavissa. Tämä kuitenkin asettaa lisää uusia filosofisia kysymyksiä liittyen vapaaseen tahtoon. 
Mikäli vapaa tahto on todellisuudessa olemassa, eikä ole harha, voidaan ratkaisua isoisäparadoksiin hakea hyödyntämällä kvanttimekaniikan monimaailmoihin perustuvaa tulkintaa. Tämä tarkoittaisi käytännössä sitä, että ihmisen aistiva kaikkeus on vain yksi monista rinnakkaisulottuvuuksista, joita on ääretön määrä. Tällöin vapaa tahto olisi ihmisen kykyä tehdä menneisyydessäänkin erilaisia päätöksiä, minkä ansiosta aikamatkailija pystyisi muuttamaan menneisyyttä luoden teoillaan uusia rinnakkaisulottuvuuksia, eli ”vaihtoehtoisia tulevaisuuksia”. Tämä tarkoittaisi käytännössä sitä, että jokaisesta ihmisestä olisi olemassa lukemattomia määriä erilaisia ”kopioita” toisissa vaihtoehtoisissa kaikkeuksissa, jolloin vapaan tahdon käsite pitäisi tulkita nykyistä laajemmin.Mikäli vapaa tahto siis on vain harhaa ja esitetyt teoriat rinnakkaiskaikkeuksista pitävät paikkansa, on oman isoisänsä tappaminen isoisäparadoksin mukaisesti mahdollista. Aikamatkailija ei kuitenkaan ollut tappanut isoisäänsä siinä maailmankaikkeudessa, josta hän lähti aikamatkalle, mikä johtaa siihen, että hän siirtyy yhdestä rinnakkaisesta kaikkeudesta toiseen. Tällöin aikamatkailija ei tule muuttaneeksi sen kaikkeuden menneisyyttä, josta lähti matkaan, vaan kyseisen kaikkeuden menneisyys pysyy samana kuin ennen aikamatkaa.Yhtäkään vapaan tahdon ongelmaan tai isoisäparadoksiin esitetyistä ratkaisuista ei voida todistaa tai kunnolla edes teoreettisesti osoittaa oikeiksi. Tarjotut ratkaisuehdotukset kuitenkin osoittavat, että aikamatkustuksesta mahdollisesti syntyvät paradoksit eivät vielä itsessään tee aikamatkustuksesta mahdotonta, sillä ne ovat mahdollisia ratkaista.
Vuonna 2013 joukko CERNin tutkijoita löysi atomiytimiä, joiden muoto ei ollut symmetrinen vaan päärynän muotoinen – toisin sanoen ytimien massa oli jakautunut epätasaisesti. Ytimien kärki osoitti tiettyyn suuntaan aika-avaruudessa. Tämä saattaa merkitä, että aika kulkee aina menneisyydestä tulevaisuuteen, eikä aikamatkustus ole mahdollista.
Monilla tunnetuilla tutkijoilla on erilaisia näkemyksiä aikamatkailun mahdollisuudesta tai mahdottomuudesta. Esimerkiksi Albert Einstein katsoi, etteivät hänen suhteellisuusteoriansa mahdollistaneet matkustamista ajassa. Einsteinille olikin järkytys, kun hänen työtoverinsa Kurt Gödel vuonna 1949 huomasi pyörivän kaikkeuden olevan täynnä aikamatkustuksen mahdollistavia madonreikiä. Tosin Gödelin malli vaati kosmologisen vakion olemassaolon, mistä fyysikot eivät vieläkään ole yksimielisiä. 
Stephen Hawking on yksi aikamatkustuksen mahdollisuutta epätodennäköisenä pitävistä tutkijoista. Teoksissaan Ajan lyhyt historia ja Maailmankaikkeus pähkinänkuoressa Hawking ei täysin kiellä aikamatkustuksen mahdollisuutta, mutta kertoo laskeneensa, että todennäköisyys sille, että ihminen pystyy matkaamaan menneisyyteen ja murhaamaan isoisänsä, on vain yhden suhde kymmenen potenssiin miljoona triljoonaa triljoonaa triljoonaa.
Aikamatkustus on yleinen aihe tieteiskirjallisuudessa. Tieteiskirjailija H. G. Wellsin ensimmäinen merkittävä tieteisromaani Aikakone vuodelta 1895 käsitteli juuri ajassa matkaamista. Kirjassa päähenkilö matkustaa tulevaisuuteen aina vuoteen 802 701 asti.
Kirjallisuudessa on esiintynyt aikamatkustusta aikaisemminkin. Tunnettuja kertomuksia, joissa esiintyy aikamatkustusta, ovat Mark Twainin Jenkki kuningas Arthurin hovissa vuodelta 1889 ja Charles Dickensin Joulukertomus vuodelta 1843. Vielä aikaisempi on Samuel Maddenin Memoirs of the Twentieth Century vuodelta 1733, jossa esitetään kirjeitä vuosilta 1997 ja 1998, jotka henkiolento on toimittanut 1700-luvulle.
Kuuluisia aikamatkustusta käsitteleviä teoksia ovat muun muassa Robert A. Heinleinin By His Bootstraps (1941), Ray Bradburyn Ukkosen jyrähdys (1952) ja Isaac Asimovin Ikuisuuden loppu (1955).
Aikamatkustuksesta kertovia elokuvia on tehty useita. Wellsin Aikakone on filmatisoitu useaan kertaan. Tunnetuimpiin aikamatkailuelokuviin kuuluvat 1980-luvun Paluu tulevaisuuteen -trilogian elokuvat. Trilogiassa aikamatkustukseen käytetään aikakoneeksi muutettua autoa. Terminator – tuhoaja -elokuvassa ja sen jatko-osissa aikamatkustus on myös tärkeässä osassa. Aikamatkustusta esiintyy myös monissa piirretyissä, joissa saatetaan usein mennä esimerkiksi keskiajalle tai jopa aikaan, jolloin dinosaurukset hallitsivat maailmaa. 
Televisiosarjat Aikahyppy (engl. Quantum Leap, ’kvanttihyppy’) ja Doctor Who käsittelevät aikamatkustusta. Aikahyppy perustui ajatukseen, jonka mukaan päähenkilön epäonnistunutta aikamatkailua ohjasi tuntematon voima. Doctor Who taas pohjautuu puhelinkioskin näköiseen aikakoneeseen, jolla päähahmo matkustaa ajassa ja avaruudessa. Myös televisiosarjassa Lost aikamatkailu otti sarjan edetessä tärkeän osan tarinaa. Sarjan mystiseltä saarelta löydetään 1970- tai 1980-luvulla rakennettu tutkimusasema, jonka tarkoituksena on tutkia saaren aiheuttamia tilaan ja aikaan vaikuttavia ilmiötä.
Videopelisarjassa Red Alert Einstein itse matkustaa ajassa taaksepäin ja poistaa aika-avaruusjatkumosta Adolf Hitlerin tavoitteenaan estää siten toinen maailmansota ja holokausti. Hän onnistuu, mutta ilman Natsi-Saksan hyökkäystä Neuvostoliitto pääsee laajenemaan ja kehittymään ilman esteitä ja aloittaa lopulta sodan Eurooppaa vastaan.
Greene, Brian: Kosmoksen rakenne: Avaruus, aika ja todellisuus. (The Fabric of Cosmos: Space, Time and the Texture of Reality, 2004). Suomentanut Kimmo Pietiläinen. Helsinki: Terra cognita, 2005. ISBN 952-5202-83-6.    
Hawking, Stephen W.: Ajan lyhyt historia. (Alkuteos: The Illustrated A Brief History of Time, 1996.) Tarkistettu ja täydennetty, kuvitettu laitos. Suomentanut Risto Varteva.  Porvoo Helsinki Juva: WSOY, 2000. ISBN 951-0-19440-9.    
Hawking, Stephen W.: Maailmankaikkeus pähkinänkuoressa. (Alkuteos: The Universe in a Nutshell, 2001.) Suomentanut Risto Varteva.   Helsinki: WSOY, 2003. ISBN 951-0-28400-9.
Al-Khalili, Jim: Mustia aukkoja, madonreikiä ja aikakoneita. (Black holes, wormholes and time machines, 1999). Suomentanut Hannu Karttunen. Helsinki: Art House, 2001. ISBN 951-884-301-5.

Aino Manner (1885 – 1975) oli suomalainen näyttelijä ja kirjailija.Manner esiintyi näyttelijänä varhaisissa suomalaisissa mykkäelokuvissa Eräs elämän murhenäytelmä (1916) ja Kesä (1915).  Teatterinäyttämöllä hän esiintyi muun muassa Minna Canthin Sylvi-näytelmän pääosassa. Manner oli kymmenlapsisen perheen tytär joka sairastui mielenhäiriöön 30-vuotiaana, myös hänen vanhempi sisarensa oli sairatunut psyykkisesti Ainon ollessa neljävuotias. Aino Manner vietti pitkiä aikoja elämästään mielisairaalassa ja hän julkaisi kokemuksistaan kirjan Viesti yöstä : mielisairaalakokemuksia (WSOY 1935) joka oli ensimmäisiä suomenkielisiä mielisairaalakuvauksia.

Aira Adele Kokki (19. marraskuuta 1910 Koski Tl – 25. marraskuuta 1982) oli suomalainen kirjailija.

Pyhä Äiti Teresa, syntyjään Anjezë Gonxhe Bojaxhiu (ääntämys albaniaksi [aˈɲɛzə ˈɡɔndʒɛ bɔjaˈdʒiu]), katolisen kirkon piirissä tunnettu myös nimellä Pyhä Teresa Kalkuttalainen (26. elokuuta 1910 Skopje, Osmanien valtakunta – 5. syyskuuta 1997 Kalkutta, Intia) oli maailmankuulu roomalaiskatolilainen nunna, etniseltä taustaltaan Makedonian albaani. Hän perusti Rakkauden lähetyssisaret -nimisen sääntökunnan, jonka työstä Kalkutan köyhien parissa raportoitiin laajalti.
Äiti Teresa sai lukuisia huomionosoituksia työstään, ja hänelle myönnettiin Nobelin rauhanpalkinto vuonna 1979. Katolinen kirkko julisti äiti Teresan autuaaksi vuonna 2003, ja pyhimykseksi hänet julistettiin 4. syyskuuta 2016.
Äiti Teresa syntyi katoliseen albaaniperheeseen Skopjessa, Makedonian maakunnassa (nykyinen Pohjois-Makedonia), silloisessa Osmanien valtakunnassa 26. elokuuta 1910. Seuraavana päivänä pidetyssä kastetilaisuudessa hän sai nimen Agnes Gonxha Bojaxhiu.Äiti Teresa itse ei puhunut kovin usein lapsuudestaan. Tämän sanottiin johtuneen siitä, ettei hän halunnut juurikaan korostaa itseään. Äiti Teresan varhaisesta elämästä tiedetään vähän, ja esimerkiksi hänen syntymäaikansa on usein ilmoitettu virheellisesti. Useat eri lähteet, jopa äiti Teresan oman sääntökunnan nimikirja, mainitsevat syntymäpäiväksi elokuun 27. päivän, joka todellisuudessa oli kastepäivä, ja äiti Teresa oli syntynyt edellisenä päivänä. Kuitenkin silloin, kun äiti Teresa suostui puhumaan varhaisista vuosistaan, hän kertoi elämänsä olleen sopusointuista. Hän painotti ”kätkössä eletyn, tavallisen elämän” merkitystä ja vertasi sitä Jeesuksen kolmikymmenvuotiseen hiljaiseloon ennen julkisen toiminnan aloittamista.Äiti Teresan lapsuusvuodet olivat poliittisesti epävakaata aikaa, sillä hänen syntymävuotenaan 1910 alkoi Albanian ensimmäinen kansannousu. Vuonna 1912 käynnistyi ensimmäinen Balkanin sota, ja 28. marraskuuta 1912 Albania julistettiin itsenäiseksi. Perheen isä Nikola Bojaxhiu kannatti Albanian itsenäisyyttä ja osallistui myöhemmin ensimmäisen maailmansodan jälkeisiin suunnitelmiin, joiden tarkoitus oli liittää albaanienemmistöinen Kosovo osaksi Albaniaa. Vuonna 1919 hän matkustikin Belgradissa pidettyyn poliittiseen kokoukseen, josta hän palasi kuolemansairaana ja menehtyi neljänkymmenenviiden vuoden iässä. Lopullista kuolinsyytä ei saatu selville, vaikkakin osa hänen omaisistaan ja lääkäreistä oli sitä mieltä, että hänet oli myrkytetty poliittisista syistä.Perheelle Nikola Bojaxhiun yllättävä poismeno oli järkytys, minkä lisäksi se aiheutti taloudellisia huolia, sillä hänen liikeyrityksensä joutui hänen italialaisen liikekumppaninsa haltuun. Perhe sai pitää talonsa, mutta muuten tulevaisuus oli epävarma.Äiti Teresan perhe oli hyvin uskonnollinen. Aikuisena äiti Teresa toistikin usein ajatusta: ”Perhe, joka rukoilee, pysyy koossa.” Bojaxhiun suku oli ollut katolilainen jo sukupolvien ajan, ja uskonto näkyi selvästi myös perheen elämässä: he pitivät joka ilta yhdessä rukoushetken ja osallistuivat paikallisesti katolisen kirkon toimintaan.
Äiti Teresa oli jo nuorena ollut halukas toimimaan kirkon tehtävissä, ja jo kaksitoistavuotiaana hän tunsi saaneensa kutsumuksen hengellistä elämää varten. Hän itse sanoi, ettei se ollut minkäänlainen yliluonnollinen tai profeetallinen ilmestys. Myöhemmin hän myös totesi: ”Se on yksityisasia. Se ei ollut näky. En ole koskaan saanut näkyjä.”Perheen äiti oli kuitenkin huolissaan tyttärensä terveydentilasta, sillä tällä oli heikot keuhkot ja krooninen yskä. Kuuden vuoden ajan äiti Teresa mietti kutsumustaan, ja omienkin sanojensa mukaan hän paikoin epäili sitä. Hän oivalsi kutsumuksensa Skopjen lähellä sijaitsevan Mustan Vuoren pyhäkössä, missä hän rukoili Letnicen Madonnan kappelissa. Epäilyksiinsä hän sai apua paikalliselta jesuiittapapilta, joka ohjasi nuorisoa sekä hengellisissä että tieteellisissä asioissa. Häneltä äiti Teresa sai myös kuulla jesuiittojen lähetystyöstä ja paavi Pius XI:n kirjoitusten aloittamasta lähetysinnostuksesta. Äiti Teresa oli aikonut lähteä hyväntekeväisyystyöhön Afrikkaan, mutta Intiassa toimineiden lähetystyöntekijöiden laatimat kirjeet muuttivat hänen ajatuksiaan.Vaikka hengellinen elämä oli tärkeää nuorelle äiti Teresalle, hänellä oli muitakin urasuunnitelmia. Hän esimerkiksi haaveili muusikon tai kirjailijan ammatista, ja kaksi hänen kirjoittamaansa artikkelia julkaistiin paikallislehdessä. Hänen elämäkertansa kirjoittaja Kathryn Spink on myös huomauttanut, että koska äiti Teresa oli huomattavan kiintynyt lapsuudenperheeseensä, hän todennäköisesti haaveili nuorena myös omasta perheestä ja lapsista. Myöhemmin, lokakuussa 1981, äiti Teresa vastasi australialaisen toimittajan kysymykseen siitä, oliko hän koskaan kaivannut omaa lasta: ”Luonnollisesti, luonnollisesti, totta kai. Me joudumme antamaan uhrin. Se on lahjamme Jumalalle.”Myöhemmin äiti Teresa kertoi, että hänen kotinsa oli ollut onnellinen, eikä nunnaksi lähteminen ollut siksi helppoa. Hän lähti kotoa 18-vuotiaana, meni katoliseen luostariin ja liittyi Dublinissa toimiviin Loreton sisariin, eikä hän tavannut enää äitiään eikä sisartaan.
Dublinissa englannin kieltä taitamaton äiti Teresa vietti vain kuusi viikkoa. Joulukuussa 1928 äiti Teresa lähti purjehtimaan kohti Intiaa. Matkalla hän valitsi uudeksi nimekseen Teresan. Intiaan matkaava seurue vietti joulun laivassa, ja äiti Teresan matkakirjeen mukaan heidän suurin surunaiheensa oli se, että laivalla ei ollut katolilaista pappia, joka olisi voinut suorittaa messun.Kun laiva kävi maissa välillä Madrasissa (nykyisessä Chennaissa), äiti Teresa sai kosketuksen köyhyyteen ja kaupungissa vallitsevaan hätään. Vaikka olikin nähnyt köyhyyttä jo Skopjessa, äiti Teresa järkyttyi suuresti Madrasin tilanteesta ja kirjoitti:
»Monet perheet asuvat kaduilla, kaupungin muurien suojassa, usein keskellä ohikulkevien ihmisten ruuhkaa. Yötä päivää he ovat ulkona paljaan taivaan alla, suurista palmunlehdistä kyhäämillään matoilla – tai usein pelkkä maa allaan. He ovat kaikki lähes alasti, korkeintaan risainen lannevaate yllään... Kun kuljimme pitkin katua, jouduimme ohittamaan perheen joka oli kerääntynyt kuolleen sukulaisen ympärille, tämä oli kääritty rääsyihin, päälle oli siroteltu keltaisia kukkia, vainajan kasvot maalattu täyteen värikkäitä raitoja. Se oli kammottava näky. Jos meidän kansamme joutuisi näkemään tällaista, kaikki lakkaisivat napisemasta omia vastoinkäymisiään ja kiittäisivät Jumalaa, joka on niin ylen määrin heitä siunannut.» 
Intiaan äiti Teresa saapui vuonna 1929. Noviisiaikansa sisar Teresana hän aloitti yli kahden kilometrin korkeudessa Himalajalla sijaitsevassa Darjeelingin kaupungissa. Samaan aikaan Intiassa työskennellyt sisar Marie Thérèse muisteli vuonna 1991 silloista sisar Teresaa ”isona lapsena, joka oli hyvin hauskannäköinen ja älykäs, täynnä leikkimieltä”.Äiti Teresa antoi ensimmäiset, silloin vielä väliaikaiset, nunnalupauksensa 24. toukokuuta 1931. Tämän jälkeen hän aloitti opetustyön Darjeelingissa sijaitsevassa Loreton luostarikoulussa. Darjeelingissa hän kävi säännöllisesti vuotuisilla lomilla, ja mennessään sinne vuonna 1945 hän lopulta koki herätyksen, että hänen on Jeesuksen tavoin työskenneltävä halveksittujen, hylättyjen, alastomien ja muiden huono-osaisten kanssa, joita hän oli Intiassa nähnyt runsaasti. Hän koki tämän innoituksen päiväksi, ja siitä tuli Rakkauden sisarten syntymäpäivä.Äiti Teresa työskenteli lähes kaksikymmentä vuotta opettajana Kalkutassa nunnaluostarin koulussa. Hän opetti aluksi maantietoa ja myöhemmin historiaa, vaikka hänellä ei ollut muodollista pätevyyttä kumpaankaan oppiaineeseen. Opettaessaan Pyhän Marian lukiossa, jossa ensimmäinen opetuskieli oli bengali ja toinen englanti, äiti Teresa sai kutsumanimen ”Bengalin Teresa”. Opetustilat olivat erittäin huonossa kunnossa, ja nähdessään paikan, jossa oppilaat nukkuivat ja söivät, äiti Teresa kuvaili sitä sanoen, että paikka oli ”täynnä ahdistusta” ja ”on mahdotonta tavata pahempaa köyhyyttä”. Samassa paikassa oppilaat alkoivat kutsua äiti Teresaa ensimmäisen kerran nimellä ”Ma”, Äiti.24. toukokuuta 1937 äiti Teresa antoi elinikäisen nunnalupauksen, minkä jälkeen häntä ei enää kutsuttu sisareksi, vaan äiti Teresaksi.Toinen maailmansota pahensi Kalkutan ja koko Intian oloja entisestään. Ison-Britannian mukana Intiakin ajautui sotaan, mikä johti nälänhätään vuonna 1943. Miljoonat ihmiset kuolivat, ja valtavat pakolaisjoukot yrittivät löytää Kalkutan kaltaisista kaupungeista keinoja selvitä hengissä. Samaan aikaan äiti Teresasta tuli mauritanialaisen nunnan seuraaja ja samalla Pyhän Annan Tyttäret -nimisen yhteisön johtaja. Hänelle annettiin määräys, jonka mukaan opetuksen oli jatkuttava ennallaan huolimatta muuttuneesta tilanteesta. Äiti Teresa kirjoitti pian äidilleen ja kertoi uudesta asemastaan, mihin hänen äitinsä vastasi: ”Rakas lapsi, älä unohda, että olet lähtenyt Intiaan köyhien takia.”
10. syyskuuta 1946 äiti Teresa sai omien sanojensa mukaan ”kutsumuksen kutsumuksen sisällä” junassa matkalla Darjeelingiin. Hän ei juurikaan puhunut saamastaan kokemuksesta elämänsä aikana, mutta yhdessä haastattelussa hän totesi: ”Minun oli jätettävä luostari ja autettava köyhiä elämällä heidän keskellään. Se oli määräys. Jos en olisi totellut sitä, uskoni olisi murtunut.”Vasta vuonna 1948 äiti Teresa sai luvan lähteä luostarista ja mennä slummeihin kaikkein köyhimpien luo. Se oli poikkeuksellista, sillä esimerkiksi Laupeuden sisaret ja Pyhän Annan Tyttäret toimivat enimmäkseen vain omissa luostareissaan, sairaaloissaan ja apteekeissaan sekä niiden läheisyydessä. Lopulta äiti Teresa sai vastauksen kardinaalille lähettämäänsä anomukseen, jossa hänelle myönnettiin lupa elää luostarin ulkopuolella. Äiti Teresa sai luvan yhdeksi vuodeksi, jolloin hän ei enää ollut Loreton nunna. Tästä tilanteesta äiti Teresa kertoi myöhemmin:
»Loretosta lähteminen on ollut suurin uhraukseni, kaikkein vaikein asia mihin olen joutunut. Se oli paljon vaikeampaa kuin oman perheen ja kotimaan jättäminen siirtyessäni hengelliseen elämään. Loreto, hengellinen koulutukseni, työni siellä, merkitsi minulle kaikkea.» 
Äiti Teresa alkoi opettaa lapsia, ja pian hän sai seuraajia, joiden joukossa oli entisiä nunnien koulun oppilaita. Vuonna 1950 paavi tunnusti Rakkauden lähetyssisaret viralliseksi sääntökunnaksi.Vuonna 1952 Kalkuttaan perustettiin ensimmäinen hoitokoti köyhille. Rakkauden lähetyssisaret tulivat kuuluisiksi siitä, että he tarvittaessa vaikka kantoivat hoitokotiinsa ihmisiä, jotka oli hylätty kadulle ja jotka olivat jo liian heikkoja kävelemään. Vuonna 1963 äiti Teresa perusti miehille tarkoitetun sääntökunnan, Rakkauden lähetysveljet. Hoitokotitoiminta alkoi levitä nopeasti Kalkutan ulkopuolelle ja 1960-luvun puolivälissä Intian ulkopuolelle. Rakkauden lähetyssisaret saivat avustajia ja tukijoita ympäri maailmaa.
Modernit joukkotiedotusvälineet olivat tärkeitä äiti Teresan työlle, sillä niiden välityksellä hänet tunnettiin ja huomioitiin maailmanlaajuisesti. Onkin arveltu, että ilman joukkotiedotusvälineitä hänen työnsä olisi rajoittunut ainoastaan Intiaan ja kehittynyt huomattavasti hitaammin kuin todellisuudessa tapahtui.Ensimmäinen huomattava tiedotusväline, joka kiinnostui äiti Teresasta, oli kalkuttalainen paikallislehti The Statesman. Tämän jälkeen myös toinen johtava päivälehti, Amrita Bazar Patrika alkoi seurata hänen toimintaansa. Intian ulkopuolella äiti Teresan työn noteerasi arvostettu Time-lehti, joka julkaisi hänestä useita kuvitettuja artikkeleita. Vuonna 1975 äiti Teresan kuva julkaistiin The Illustrated Weekly -lehden kannessa. Tapaus oli hyvin merkittävä siksi, että TIW oli Intian keski- ja yläluokan parissa suosituin viikkolehti. Päätoimittaja Kushwant Singh esitti äiti Teresan toiminnan hyvin myönteisessä valossa, ja muutamaa kuukautta myöhemmin äiti Teresa itse kommentoi kirjoituksen vaikutuksia:
»Mr Kushwant Singhin artikkeli on muuttanut ihmisten asenteen minua kohtaan. Huomaan selvästi eron: silloin kun meidät mainitaan, se ei herätä enää epäluuloja eikä otsanrypistyksiä. Kaikki osoittavat työtämme kohtaan myötätuntoa ja arvonantoa. Tämä on todella ihanaa.» 
1970-luvulla äiti Teresasta alkoi tulla kansainvälisesti tunnettu, mihin vaikuttivat vuonna 1969 tuotettu BBC:n dokumenttifilmi Something Beautiful for God ja samanniminen kirja vuodelta 1971. Filmissä äiti Teresa vastaili ennalta suunniteltuihin kysymyksiin ja puhui paljon Jumalasta. Televisioesiintymisen ansiosta äiti Teresan työstä vaikuttuneet katsojat lahjoittivat siihen paljon rahaa, minkä lisäksi hän sai lisää julkisuutta.Kansainvälinen julkisuus antoi äiti Teresalle mahdollisuuden välittää ajatuksiaan ja tavoitteitaan laajalle yleisölle. Maailmanlaajuisena julkisuuden henkilönä hän tapasi useita merkittäviä valtioiden päämiehiä, kuten Yhdysvaltain presidentin. Lisäksi esimerkiksi paavi asettui tukemaan häntä.
Äiti Teresan viimeisiä vuosia leimasivat erilaiset sairaudet ja tapaturmat. Vuoden 1991 loppupuolella hän sai flunssatartunnan vierailtuaan Los Angelesissa. Myöhemmin hänellä todettiin myös bakteeriperäinen keuhkokuume sekä siitä aiheutuneita sydänsairauksia. Seuraavana vuonna äiti Teresa ei päässyt vastaanottamaan hänelle myönnettyä palkintoa malariakohtauksen takia.Äiti Teresan kunnon heikkeneminen synnytti muutoinkin huhuja hänen kuolemastaan. Huhujen vuoksi ihmisjoukot kerääntyivät yhteen rukoilemaan äiti Teresan puolesta. Rukoilijoiden joukossa ei ollut pelkkiä kristittyjä, vaan myös intialaisia sikhejä, hinduja ja muslimeja. Äiti Teresan heikko terveydentila herätti myös spekulaatioita siitä, kuinka kauan hän jaksaisi harjoittaa toimintaansa maailmanlaajuisessa julkisuudessa. Jo vuonna 1991 epäiltiin, että hänen Amerikan-matkansa olisi jäänyt viimeiseksi pitkäksi vierailuksi Intian ulkopuolella. Tammikuussa 1997 Rakkauden lähetyssisaret -sääntökunta valitsi itselleen uuden johtajan, koska äiti Teresa ei voinut enää toimia tehtävässä heikentyneen terveytensä vuoksi.
Äiti Teresa kuoli 87-vuotiaana 5. syyskuuta 1997 Kalkutassa Länsi-Bengalissa Intiassa. Hänen ruumistaan kuljetettiin kaupungin halki tykinlavetilla, jonka päällä myös Mahatma Gandhin ja Jawaharlal Nehrun ruumiita oli kannettu. Äiti Teresalle järjestettiin julkinen hautajaisjuhla ja valtiollinen hautajaismessu. Paikalla oli joukko maailman arvohenkilöitä kuten Britannian kuningatarta edustanut Kentin herttua, Hillary Clinton, Ranskan presidentin Jacques Chiracin vaimo Bernadette Chirac, Espanjan, Belgian ja Jordanian kuningattaret sekä silloinen paavin kardinaalivaltiosihteeri Angelo Sodano.
Vuonna 1962 äiti Teresalle myönnettiin filippiiniläinen Ramon Magsaysayn rauhanpalkinto. Perusteluissa häntä kiitettiin työstä köyhien ja sairauden auttamiseksi. Kun äiti Teresasta tuli kansainvälisesti tunnettu, hän alkoi saada tunnustusta katolisessa maailmassa, ja esimerkiksi paavi Paavali VI myönsi hänelle ensimmäisen Johannes XXIII:n rauhanpalkinnon. Myöhemmin, vuonna 1976, äiti Teresa vastaanotti Pacem in Terris -palkinnon (suomennettuna Rauha maassa -palkinto).Äiti Teresa vastaanotti vuonna 1973 Templeton-palkinnon ja vuonna 1979 Nobelin rauhanpalkinnon. Palkintogaalassa hän hätkäytti pyytämällä, että kaikki rahat lahjoitettaisiin Kalkutan köyhille. Se auttaisi ruokkimaan tuhansia, hän sanoi. Nobel-palkinnot jakava säätiö on julkaissut internetsivuillaan äiti Teresan lyhyen elämäkerran. Siinä kerrotaan muun muassa, että hänen avustustoimintansa toimi Kalkutan lisäksi ympäri maailmaa, myös entisen Neuvostoliiton ja Itä-Euroopan alueilla. Elämäkerrassa sanotaan myös äiti Teresan auttaneen ”köyhimmistä köyhimpiä” useissa Afrikan, Aasian ja Latinalaisen Amerikan maissa. Lisäksi säätiö huomioi, että äiti Teresan järjestö toimi erilaisten luonnonkatastrofien aiheuttamien tuhojen avustustöissä ja sillä oli useita taloja muun muassa kodittomille, alkoholisteille ja AIDS-potilaille sekä Pohjois-Amerikassa, Euroopassa että Australiassa. Nobel-palkintojuhlissa professori John Sanness, Nobel-komitean jäsen, piti puheen, jossa hän luonnehti vuotta 1979 huonoksi rauhan kannalta ja viittasi useisiin sotiin ja konflikteihin sekä niistä aiheutuneisiin siviilien kärsimyksiin. Puheessaan hän totesi myös, että useimmiten Nobelin rauhanpalkinto on annettu tärkeille valtiomiehille, jotka ovat tehneet osuutensa sotien lopettamiseksi ja rauhan aikaansaamiseksi. Puheen mukaan komitea päätti 1979 antaa palkinnon ”paremman maailman puolesta työskentelevälle idealistille, jonka maailmassa sota olisi tarpeetonta ja perinteinen valtiomiesjohto liioiteltua”.
Äiti Teresan työtä kiiteltiin laajalti, ja häntä kutsuttiin ”eläväksi pyhimykseksi” jo hänen elinaikanaan. Häntä kuvattiin esimerkiksi ”maailmanrauhan rakentajaksi” ja yhdeksi ihailluimmista naisista maailmassa. Esimerkiksi Lucinda Vardey toteaa toimittamansa kirjan Äiti Teresan tie (1997) johdannossa:
»Kun vaivaudumme katsomaan julkisen kuvan taakse, havaitsemme, että hänen uskonsa ja selkeä päämääränsä antavat meille voimallisen oppitunnin siitä, miten meidän tulisi rakastaa, palvella ja kunnioittaa lähimmäisiämme, erityisesti niitä, jotka ovat köyhiä ja vailla ihmisarvoa. Hän tekee, niin kuin hän opettaa. Hän kulkee yksinkertaista tietä, jota jokainen voi seurata.» 
19. lokakuuta 2003 paavi Johannes Paavali II julisti edesmenneen äiti Teresan autuaaksi. Tällöin tämä myös sai häneltä arvonimen ”Kalkutan autuas Teresa” (Blessed Teresa of Calcutta). Äiti Teresan kanonisointiprosessi oli poikkeuksellisen nopea, sillä tavallisesti kuolemasta pitää kulua viisi vuotta ennen kuin prosessi voidaan aloittaa. Äiti Teresan tapausta tutkivat erilaiset komiteat ja työryhmät vuodesta 1999 alkaen. Ehdotusta koordinoi kanadalainen 46-vuotias pappi, joka haastatteli 113 todistajaa, kokosi 76 lausuntoa joissa oli yhteensä 35 000 sivua aineistoa. Pyhimykseksi julistamisen ehtona on ainakin yksi kuoleman jälkeen tapahtunut ihme. Äiti Teresan tapauksessa tällaiseksi laskettiin länsibengalilainen lukutaidoton nainen Monica Besra, joka tuli vuonna 1998 Äiti Teresan haudalle rukoilemaan, ja parani ihmeellisesti kasvaimestaan.Paavi Franciscus hyväksyi 15. maaliskuuta 2016 Äiti Teresan julistamisen pyhimykseksi, joka tapahtui 4. syyskuuta 2016.
Äiti Teresan mukaan on nimetty useita teitä ja puistoja. Albaniassa on hänen mukaansa nimetty Nënë Terezan kansainvälinen lentoasema. Vuonna 2017 Kosovossa nimettiin hänen mukaansa katedraali.Intiassa Tamil Nadun osavaltiossa on Äiti Teresan naisten yliopisto.Äiti Teresan päivää vietetään Intiassa ja Albaniassa.
Televisioelokuvassa Mother Teresa: In the Name of God's Poor (1997) nimiosaa esitti Geraldine Chaplin, elokuvassa The Letters (2014) Juliet Stevenson.Maailman suurin kuitumosaiikki hymyilevästä Äiti Teresasta on sijoitettuna Kosovon kansallismuseoon Pristinaan. Sen on laatinut albanialainen taiteilija Saimir Strati, ja siinä on 1,5 miljoonaa kuitua.
Kathryn Spink on tehnyt äiti Teresasta ainoan tämän itse hyväksymän elämäkerran. Sen mukaan äiti Teresa ei halunnut, että hänet nostettaisiin muiden ihmisten yläpuolelle. Hän pelkäsi sitä, että ihmiset ylistäisivät häntä vain vapautuakseen omasta vastuustaan. ”Pyhyys ei ole muutamien harvojen etuoikeus. Se on yhtä lailla sinun kuin minunkin velvollisuuteni.” Hän on sanonut myös, että ”maailmassa on köyhiä sen vuoksi, että sinä ja minä emme ole antaneet kylliksi”.Äiti Teresan elämänfilosofia oli Kathryn Spinkin mukaan erittäin elämästä iloitsevaa ja sitä arvostavaa. Yli seitsenkymmenvuotiaana hän itse tiivisti elämänfilosofiansa seuraaviin lauseisiin:
Elämä on elämää, taistele sen puolesta!Äiti Teresa on sanonut ”elämän olevan Jumalan antamista lahjoista kallisarvoisin”. Lisäksi hän kertoi: ”Jokainen ihminen on minulle Kristus, ja koska on olemassa vain yksi Kristus, on se henkilö, jonka kunakin hetkenä kohtaan, minulle ainoa ihminen maailmassa.”Äiti Teresan ideologiaan kuului myös abortin ja avioerojen vastustaminen. Ollessaan vuonna 1992 puhumassa Irlannissa hän sanoi: ”Tehkäämme voimakas päätös, ettei tässä kauniissa Irlannin maassa yksikään lapsi olisi ei-toivottu... Luvatkaamme Neitsyelle, joka rakastaa niin syvästi Irlantia, ettei tässä maassa enää ikinä tehtäisi ainoatakaan aborttia... Luvatkaamme, ettei täällä enää tapahtuisi ainoatakaan avioeroa.”Äiti Teresa arvosti myös rauhaa, ja hän muun muassa vetosikin Yhdysvaltain presidentti George H. W. Bushiin ja Irakin johtajaan Saddam Husseiniin Persianlahden sodan välttämiseksi. Hän kirjoitti heille kirjeessään:
»Hyvät presidentit George Bush ja Saddam Hussein,käännyn puoleenne kyyneleet silmissäni ja Jumalan rakkaus sydämessäni vedoten Teihin köyhien puolesta ja niiden puolesta, joista tulee köyhiä mikäli se sota puhkeaa, jota me kaikki kauhulla pelkäämme. Pyydän Teitä koko sydämestäni tekemään kaikkenne, ponnistelemaan Jumalan rauhan puolesta ja keskinäisen sovinnon syntymiseksi.»
Vuonna 2007 julkaistiin äiti Teresan ahdistuksista ja epäilyksistä kertova kirja Mother Teresa: Come Be My Light (suom. Äiti Teresa: Tule valokseni). Kirja sisältää hänen kirjeitään 66 vuoden ajalta rippi-isilleen ja esimiehilleen. Äiti Teresan työ alkoi 1940-luvulla Kalkutassa voimakkaiden uskonnollisten kokemusten innoittamana. Eräässä vaiheessa hän koki Kristuksen itsensä käskeneen häntä palvelemaan kaikkein köyhimpiä slummeissa.Äiti Teresan siirryttyä slummityöhön hänen uskonelämänsä muuttui. Uskonnolliset kokemukset lakkasivat ja Jumalan tilalle tuli pelkkä hiljaisuus. Kirjeissään hän kirjoitti sisällään olevasta ”kuivuudesta, pimeydestä, tyhjyydestä ja kärsimyksestä”. Hän vertasi kokemustaan helvettiin, ja välillä hän epäili taivaan ja jopa Jumalan olemassaoloa. Äiti Teresa oli tietoinen julkisen ja sisäisen henkilökuvan ristiriidasta. Hän kirjoitti, että hymy oli naamio, joka peitti kaiken.Äiti Teresan perustaman hyväntekeväisyysjärjestön edustajat ja hänen työtoverinsa eivät olleet tietoisia hänen ahdistuksistaan ja epäilyksistään. Hän oli toivonut yksityiskirjeidensä hävittämistä, sillä niiden julkistaminen ”johtaisi ajatukset Jeesuksesta häneen itseensä”. Kirjeiden julkaiseminen kuului kuitenkin katolisen kirkon tutkimusprojektiin, joten kyseessä ei ollut mustamaalaukseen pyrkivä paljastuskirja. Kirjeiden julkaisija pastori Brian Kolodiejchuk oli äiti Teresan vanha työtoveri.
»Äiti Teresa ei auttanut Kalkutan köyhiä vaan länsimaiden rikkaita, jotka saivat hänen avullaan rauhoitettua huonon omatuntonsa – ja Äiti Teresa sai heiltä miljardeja dollareita. Jotkut hänelle lahjoituksia antaneet olivat diktaattoreita tai rikollisia, jotka yrittivät pestä likaisia käsiään. He saivat Äiti Teresan pyhän kunnioituksen sopivaa rahasummaa vastaan. Suurin osa hänen kannattajistaan oli kuitenkin rehellisiä, hyvää tarkoittavia ja lämminsydämisiä ihmisiä, jotka lankesivat siihen harhaan, että `Katuojien Pyhimys´ kuivaisi kaikki kyyneleet, lopettaisi kaiken kurjuuden ja korjaisi kaiken epäoikeudenmukaisuuden maailmassa. Illuusioon rakastuneet kieltäytyvät usein näkemästä totuutta.» (Intian rationalistiajattelijoiden liiton pääsihteeri Sanal Edamaruku.)
1990-luvulla äiti Teresasta julkaistiin kaksi paljastuskirjaa: Christopher Hitchensin The Missionary Position ja Aroup Chatterjeen Mother Teresa: The Final Verdict. Kirjoissa häntä moititaan muun muassa korruptiosta, köyhäinhoidon lääketieteellisesti varsin huonosta tasosta sekä hyvistä suhteista eri maiden diktaattoreihin kuten Haitin yksinvaltiaaseen Jean-Claude Duvalieriin.Chatterjee esimerkiksi kertoo, ettei äiti Teresan järjestöllä ole Kalkutassa sairaalaa eikä kaupungissa edes anneta ruoka-apua köyhille. Hänen mukaansa järjestön toiminta rajoittuu pääosin siihen, että se ylläpitää saattokotia köyhille. Saattokodissakaan ei ole lääkäriä, kertakäyttöruiskuja eikä jäähdytettyä ruumishuonetta. Samoin Chatterjee kuvaa saattokodin potilaiden hoitoa huonoksi ja väittää, että kuolleille annetaan kaste heidän uskonnostaan ja omasta tahdostaan riippumatta. Vuonna 1994 lääketieteellisen aikakauslehden The Lancetin toimittaja kertoi, että äiti Teresan klinikoilla ei ollut ohjeita parannettavien ja parantumattomien tunnistamiseksi ja erottelemiseksi toisistaan. Intialainen Sanal Edamaruku taas on kertonut, että vaikka äiti Teresan sairaaloissa hoidetaan tarttuvia tauteja sairastavia potilaita, siellä ei kiinnitetä mitään huomiota hygieniaan, injektioneuloja käytetään useita kertoja eikä kipulääkitystä ole juurikaan käytössä.Lisäksi Chatterjeen kirjassa kritisoidaan äiti Teresalle lahjoitettujen rahavarojen käyttöä. Järjestön saamia hoitolaitteita ei käytetä oikein tai ne myydään, ja sairasautojen tehtävänä on vain kuljettaa nunnia kaupungilla. Lahjoitusvaroja käytetään pääasiassa uskonnolliseen työhön – kuten pappien kouluttamiseen – eikä köyhien auttamiseen. Chatterjeen kirjan arvioinut Bill Cooke pitääkin sitä kuvaa, joka äiti Teresasta on länsimaissa, propagandan tuotteena. Hänen avustustyönsä tarkoitus oli pääosin sielujen pelastaminen, ei köyhien parantaminen ja hoitaminen. Tässä yhteydessä on myös muistutettu äiti Teresan lauseesta: ”Me emme ole sairaanhoitajia, me emme ole lääkäreitä, me emme ole opettajia, me emme ole sosiaalityöntekijöitä. Me olemme uskovaisia, me olemme uskovaisia, me olemme uskovaisia.”Chatterjee on myös huomauttanut, että äiti Teresan ja häntä tukevien tiedotusvälineiden luoma kuva Kalkutasta on karkottanut turisteja ja tuonut kaupungille huonon maineen. Hänen mukaansa turistituloja ja investointeja olisi menetetty tämän toiminnan takia yhteensä 4,5 miljardia dollaria. Samoin Chatterjee on huomauttanut, että äiti Teresan saamat lahjoitukset ovat vähentäneet muiden, Rakkauden lähetyssisaria tehokkaampien ja toimivampien, avustusjärjestöjen saamia lahjoitusvaroja.Toinen äiti Teresan tunnettu arvostelija, Christopher Hitchens, julkaisi oman kriittisen kirjansa jo äiti Teresan elinaikana vuonna 1995. Kirjassaan Hitchens muun muassa kritisoi sitä, ettei äiti Teresa juurikaan kieltäytynyt lahjoituksista riippumatta siitä, keneltä hän niitä sai. Hän nostaa esille Haitia yksinvaltaisesti johtaneen Jean-Claude Duvalierin sekä mainitsee joukon ”erilaisiin hämäräpuuhiin sekaantuneita liikemiehiä”. Yhdysvaltalaisen Penn & Teller -televisiosarjan jaksossa Holier than Thou käsiteltiin kriittisesti äiti Teresaa, 14. dalai-lamaa ja Mahatma Gandhia. Jaksossa kiinnitettiin huomiota myös Hitchensin mainitsemiin Jean-Claude Duvalierin lahjoituksiin, jotka ohjelmaa juontavan Penn & Teller -taikuriparin mukaan olisi pitänyt pikemminkin käyttää Haitin köyhien avustamiseen kuin viedä ne kauas ulkomaille Kalkuttaan.Äiti Teresaa kritisoitaessa on myös huomautettu, ettei hän oikeastaan juuri pyrkinyt vähentämään rakenteellista köyhyyttä, vaan pikemminkin pahensi sitä tiukan konservatiivisilla mielipiteillään kuten vastustamalla syntyvyyden säännöstelyä.Intian rationalistiliiton pääsihteeri Sanal Edamaruku on kommentoinut äiti Teresan työtä Kalkutassa seuraavasti:
»Intian, ja erityisesti Kalkutan, katsotaan hyötyneen eniten Äiti Teresan tarunhohtoisesta köyhien ´auttamisesta´, jonka takia hänestä tuli aikamme kuuluisin katolilainen, Nobelin rauhanpalkinnon saaja ja pyhimys omana elinaikanaan. Kun arvioidaan, mitä hän itse asiassa on täällä tehnyt, mielestäni Intialla ei ole mitään syytä tuntea kiitollisuutta häntä kohtaan.» 
Edamarukun, kuten Chatterjeenkin, mielestä äiti Teresa vaikutti kielteisesti Kalkutan maineeseen. Rahavarojen käyttämisestä hän sanoo: ”Mihin kaikki tämä raha on mennyt? Ei ainakaan parantamaan niiden oloja, joille se oli tarkoitettu. Nunnat saattoivat antaa heille lautasellisen keittoa ja jotkut sairaudesta sekä puutteesta kärsivät saivat suojaa ja huolenpitoa. Maailman rikkain sääntökunta ei ole kovinkaan antamishaluinen, koska se haluaa opettaa köyhyyden auvoisuuden. 'Köyhien kärsimys on erittäin kaunista, tämä näyte kurjuuden ja kärsimisen ylväydestä auttaa maailmaa suuresti', sanoi Äiti Teresa. Pitäisikö tästä omalaatuisen miljardöörin opetuksesta olla kiitollinen?”Chatterjee ja Hitchens olivat virallisia vastustavia todistajia Äiti Teresan beatifikaatio-prosessissa vuonna 2003.
Le Joly, E: Äiti Teresan salaisuus.    Kirjapaja, 1980. ISBN 951-621-271-9.    
Vardey, Lucinda (toim.): Äiti Teresan tie.    Karisto, 1997. ISBN 951-23-3654-5.    
Malcolm Muggeridge: Rakkauden lähettiläs äiti Teresa. Suom. Taisto Nieminen, Kirjapaja 1987
E. Le Joy: Äiti Teresa, Kristuksen valona maailmassa. Suom. Anna-Maija Raittila, Kirjapaja 1984
David Porter: Äiti Teresa: varhaiset vuodet. (esipuhe: Malcolm Muggeridge). Suom. Heli Karjalainen, WSOY 1990
 Kuvia tai muita tiedostoja aiheesta Äiti Teresa Wikimedia CommonsissaÄiti Teresan muistokirjoitus Helsingin Sanomissa
Bill Cooke: Taru ja todellisuus – Äiti Teresan suuri huijaus. Vapaa Ajattelija 6/2004.
Council for Secular Humanism: "Christopher Hitchens On Mother Theresa (Interview)" by Matt Cherry (englanniksi)
Ajomies (Körkarlen) on uudenvuodenpäivänä 1921 ensi-iltansa saanut ruotsalaisen Victor Sjöströmin kuuluisin kotimaassaan ohjaama mykkäkauhuelokuva. Tätä Selma Lagerlöfin samannimiseen romaaniin pohjautuvaa teosta pidetään yleisesti yhtenä parhaista koskaan tehdyistä skandinaavisista elokuvista ja koko maailman mykkäelokuvista.
Ajomies luokitellaan kauhuelokuvaksi kuolema-aiheensa ja painajaismaisten näkyjensä vuoksi. Pohjimmiltaan teemana on silti kristillisyys kuten anteeksiannon ja katumuksen tärkeys.Ajomies oli Ingmar Bergmanin suosikkielokuva. Hänen Mansikkapaikkansa on kunnianosoitus niin Sjöströmille – joka esitti elokuvassa pääosaa – kuin tämän teoksellekin.Arne Mattsson on ohjannut Ajomiehestä samannimisen uudelleenfilmatisoinnin, joka sai ensi-iltansa vuonna 1958.
Ajomies kertoo tarinan alkoholisti David Holmista, joka loukkaantuu kuolettavasti uudenvuodenyönä. Legendan mukaan hänestä tulee Ajomies, kuolleiden sieluja keräävä Kuoleman palvelija. Edellinen Ajomies ilmestyy Davidille, mutta ennen kuin hänen on aika astua tuonpuoleiseen, hänen on käytävä elämäntaipaleensa lävitse.

AK-74 (ven. Автомат Калашникова, образца 1974 года, Avtomat Kalašnikova, obraztsa 1974 goda) on AK-47:n varsinaisen massatuotantomallin AKM:n (Avtomat Kalašnikova Modernizirovannyi) pohjalta suunniteltu, monilla uudistuksilla toteutettu 5,45x39 millimetrin patruunaa käyttävä rynnäkkökivääri, joka on tällä hetkellä käytössä muun muassa Venäjän armeijalla.
Nimensä mukaan suunnittelu saatettiin loppuun vuonna 1973. AK-74:n uudemmissa versioissa on laminoidun puutukin ja kahvan sijasta mustat polymeerista valmistetut muotoilultaan hieman parannellut osat. Aseen kompaktissa versiossa AKS-74M on umpiperä korvattu luurankomallisella taittoperällä ja ase on varustettu optisen/yötähtäimen kiinnityskiskolla. Vuonna 1979 kehitettiin laskuvarjojoukkoja ja panssarivaunujen miehistölle AKS-74u-karbiiniversio taittotukilla ja lyhennetyllä piipulla varustettuna.Pääasiallisia uudistuksia AK-47-mallista ovat kevyempi ja helpommin valmistettava levyprässätty runko, suuri suujarru joka helpottaa varsinkin sarjatulen ampumista huomattavasti, uudelleen suunnitellut tukit, uuden patruunan vuoksi suoremmat lippaat, jotka on valmistettu joko bakeliitista tai muoviseoksesta.
Uuden patruunan hyötyjä vanhaan nähden ovat pienempi rekyyli, suurempi lähtönopeus, suorempi lentorata sekä valmistuskustannukset, haittapuolena on pienempi pysäytysteho.
AK-74 voidaan varustaa erilaisilla lisävarusteilla, esimerkiksi PBS-äänenvaimentimella, piipun alle kiinnittyvällä GP-25/GP-30 -kranaatinheittimellä ja sen sivukiskoon voidaan pikalukituksella kiinnittää erilaisia tähtäinlaitteita, kuten kiikari-, yö- ja punapistetähtäimiä.
Aseesta on tehty lisensoimattomia kopioita Bulgariassa (AK-74 ja AKS-74U), Itä-Saksassa (MPi-AK-74N, MPi-AKS-74N ja MPi-AKS-74NK) ja Romaniassa (PA md. 86)
Lippaat: 30, 45, 60 tankolipas (hyvin harvinainen), 75 patruunan rumpulipas (hyvin harvinainen)AK-74

Akaan kirkko on Akaassa sijaitseva uusgotiikkaa edustava puinen, länsitornillinen, erivartinen ja sisäviisteinen ristikirkko, jonka suunnitteli Carlo Bassi Intendentinkonttorissa 1814 ja joka rakennettiin 1816-1817. Kirkon kaikissa ristisakaroissa on kolmiopäädyt, ristikeskustassa on särmäkartiomainen katto. Sakaroiden sisäkatteena on lautaholvit, keskustassa puukupu. Korjauksissa 1800-luvun lopulla kirkon yksityiskohtia muutettiin koristeellisemmiksi ja torni uusittiin. Myöhempiä korjauksia on tehty 1908-1909, 1924, 1935 ja 1967. Istumapaikkoja kirkossa on 800 hengelle. Alttaritaulun Kristuksen kirkastuminen on maalannut Juho Forsell 1881, kirkon kattomaalaukset teki Kalle Carlstedt 1935. Kirkon järjestyksessä kolmannet, 27-äänikertaiset  urut on valmistanut Kangasalan urkutehdas 1982, kuorin lasimaalaukset hankittiin 1937. Akaan kirkko on ollut koko ajan samanniminen, vaikka vuosina 1946–2006 sen sijaintikuntana olikin Toijala.

Akáki (kreik. Ακάκι) on kylä ja kyläyhdyskunta (koinótita) Nikosian alueella Kyproksen tasavallassa Kyproksen saarella. Sen väkiluku on 3 003 (2011).Akákin kylä sijaitsee Kyproksen keskiosissa noin 22 kilometriä länteen pääkaupunki Nikosiasta. Kylä on ollut olemassa viimeistään bysanttilaisella ajalla, ja se on oletettavasti saanut nimensä maiden alkuperäisesti Akakios-nimisestä omistajasta.

Aker Solutions ASA (ent. Aker Kværner) on norjalainen insinööri- ja rakennuspalvelu- sekä teknologiayritys, joka toimii noin 30 maassa. Sen toimialoja ovat öljy- ja kaasuteollisuus, metallinjalostus ja kemia, kaivostoiminta ja metalli, sekä energiantuotanto. Yhtiön pääomistaja on holding-yhtiö Aker 40,27 % osuudella. Akerin pääosakas puolestaan on ollut vuodesta 1996 lähtien liikemies Kjell Inge Røkke, joka omistaa yhtiöstä 66,66 % ja käyttää siten pääasiallista määräysvaltaa myös Aker Solutionsissa.
Kværner Brug perustettiin Oslossa 1853. Se aloitti yhteistyön Myrens Verkstedin kanssa 1922, jolloin yritykset jakoivat vesivoima- ja sellukoneiden valmistuksen keskenään. Kværner Brug keskittyi vesivoimaan, Myrens Verksted liittyi yhteistyöhön norjalais-ruotsalais-suomalaista Kamyr yhteistyöyritystä, joka oli sellun- ja paperinvalmistuslaitteiden valmistuksen edeltäjä Aker Kværnerissä.Vuonna 1943 Kværner ja Myren hankkivat yhdessä Thunes Mekaniske Verkstedin osakekannan. Vuonna 1960 Kjell Langballe, Kværner Brugin johtaja, tuli kaikkien yritysten johtajaksi ja yhteinen holding-yhtiö Kværner Industries a.s. perustettiin joulukuussa 1967. Tällöin konserni koostui 10 norjalaisesta yrityksestä ja siinä oli 3 200 työntekijää, 385 miljoonan kruunun liikevaihdolla. Kværner on ollut listattuna Oslon pörssissä vuodesta 1967.Yrityksen ensimmäinen telakka oli Mossissa, josta ensimmäinen Kværner kaasutankkeri valmistui 1965. Nestemäistä maakaasua kuljettavia tankkereita valmistettiin Mossissa ja Stavangerissa 1973–1977. Sittemmin yritys hankki Govanin telakan Glasgowsta, Skotlannista 1988, norjalaisen Klevenin 1990, suomalaisen Masa-Yardsin 1991 ja saksalaisen Warnow Werftin 1992. Vuoteen 1996 mennessä yritys oli myös merkittävä kaasutankkereiden ja kylmäkuljetuslaivojen omistaja.Kværner Engineering aloitti toimintansa 1960-luvun lopulla ja siitä tuli merkittävä öljynporauslauttojen ja -teknologian tuottaja, toimipisteinään muun muassa Egersund ja Stavanger. Sellun- ja paperinvalmistuslaitteiden valmistus jatkui Kamyr-yhtiöissä vuoteen 1990, jolloin se jaettiin Kværnerin ja A. Ahlström Osakeyhtiön kesken, jolloin Kværner Pulp & Paper tuli omaksi liiketoiminta-alueekseen. Tästä toimialasta tuli myöhemmin osa Kværner Pulping & Power -divisioonaa, jonka suomalainen Metso Oyj osti Aker Kvaerneriltä vuonna 2006. Itävaltalainen Andritz AG puolestaan hankki omistukseensa A. Ahlström Osakeyhtiön sellunvalmistuslaiteliiketoiminnan.
Vuonna 1996 yhtiö hankki englantilaisen Trafalgar Housen ja vahvisti asemiaan kansainvälisenä insinööritoimijana. Yhtiön kansainvälinen pääkonttori muutti Lontooseen samana keväänä. Lukuisten hankintojen seurauksena yhtiön rakenne pirstoutui ja synergiaetuja oli vähän. 1999 konserni alkoi myydä monia yhtiöitään, mutta siitä huolimatta yritys ajautui likviditeettikriisiin elokuussa 2001. Heinäkuussa 2000 norjalainen Aker Maritime ASA oli ostanut 26 % Kværner ASA:n osakkeista. Marraskuussa 2001 yritykset tekivät keskenään mittavia talousjärjestelyjä, joiden tuloksena oli jälleen taloudellisesti vahva Kværner, joka keskittyi neljään liiketoiminta-alueeseen. Konserni omaksui Aker Kværner -nimen syksyllä 2002. Se listautui Oslon pörssiin 2. huhtikuuta 2004. Vuonna 2008 konsernin rakenne keskittyi neljään liiketoiminta-alueeseen: Energy Development & Services, Subsea, Products & Technologies ja Process & Construction.Yhtiö vaihtoi nimensä Aker Solutionsiksi 8. huhtikuuta 2008.

Akhnaton, auringosta syntynyt on Mika Waltarin kirjoittama näytelmä vuodelta 1936. Se on tragedia, joka kertoo farao Akhnatonin, uskonpuhdistajan ja rakkauden ja rauhan julistajan tarinan. Näytelmän teema on ihanteellisuuden ja realismin kamppailu, mikä johtaa edellisen tappioon ja vie Egyptin valtakunnan tuhon partaalle. Sitä on pidetty tekstiltään kauniina mutta epätoiminnallisena ja rakenteeltaan jäykkänä, eikä sitä ole ensi-iltakauden jälkeen juuri esitetty.
Akhnaton, auringosta syntynyt ennakoi Waltarin tunnetuinta romaania Sinuhe egyptiläistä, sillä niissä on samoja teemoja, henkilöitä ja kohtauksiakin. Nykylukijan kannalta näytelmä onkin kiinnostava eräänlaisena Sinuhen kenraaliharjoituksena.
Waltari kirjoitti näytelmän nopeasti kesällä 1936. Hän osallistui sillä kilpailuun, jonka Suomalaisen Kirjallisuuden Seura julisti Aleksis Kiven syntymän 100-vuotisjuhlan kunniaksi 1934. Näytelmä tuli kolmanneksi, mistä Waltari pettyi ja pyysi perusteita palkintolautakuntaan kuuluneelta J. V. Lehtoselta. Waltarin mukaan Lehtonen kertoi, että lautakunta oli epäillyt näytelmän kirjoittajaksi jotain ”vanhaa pitkäpartaista äijää, ehkä jotakuta teosofia” eikä halunnut antaa sille ensimmäistä palkintoa. Kilpailun voitti Akseli Tolan Asaria ja toiseksi tuli Arvi Pohjanpään Jumalan käskynhaltija. Panu Rajalan mielestä Waltari tosin olisi ansainnut voiton, sillä ensimmäiseksi ja toiseksi valitut näytelmät olivat ”vielä mahdottomampia lukudraamoja”. Myös Suomen Kansallisteatterin historian kirjoittanut Rafael Koskimies ihmettelee sitä, ettei Waltarin näytelmä sijoittunut kuin kolmanneksi. Toisaalta hän toteaa myös, ettei ”mikään palkituista näytelmistä jäänyt pysyvästi teatterikirjallisuuteemme”.Suomalaisen Kirjallisuuden Seura on julkaissut näytelmän sekä erillispainoksena että yhteisjulkaisussa Aleksis Kiven näytelmäkilpailussa palkitut draamat.
Näytelmän henkilöillä on historiallinen tausta. Akhnatonin esikuvana on Egyptin farao Akhenaten, aikaisemmalta nimeltään Amenhotep IV, joka hallitsi vuosina 1353–1336 eaa. Akhnatonin puoliso oli Nefertiti, näytelmässä Nefritite, jota esittävä patsas on taidehistorian tunnetuimpia. Siinä Nefertite on kuvattu kauniiksi, mutta samalla ankaraksi ja etäiseksi. Akhenatenin äiti Teje, Nefertiten isä Eje ja sotapäällikkö Heb eli Horemheb ovat niin ikään historiallisia henkilöitä. Ejestä tuli farao Akhenatenin pojan Tutankhamonin kuoltua nuorena, ja hänen jälkeensä valtaan tuli Horemheb.Akhnaton palvoo luontoa ja auringonjumalaa Atonia ja vaatii sitä myös alamaisiltaan. Hän toteuttaa suuren uskonnollisen uudistuksen tarkoituksenaan tehdä Atonista Egyptin ainoa jumala. Siksi hän siirtää hovinsa pois Thebasta, joka on Egyptin pääkaupunki ja Amonin palvonnan keskuspaikka. Akhnaton on itsevaltias, joka puolustaa kiihkeästi valtaansa ja vaatii täydellistä alamaisuutta ja totuutta. Toisaalta hän on myös lempeä ja myöntyväinen. Hän armahtaa häntä vastaan murhayrityksen tehneet, ja lopussa hän alistuu nöyrästi kuolemaansa.Akhnatonin puoliso Nefritite antaa hyvyydessään ja uskollisessa rakkaudessaan voimaa miehelleen. Hän on uskollinen faraon idealismille ja melkein valmis seuraamaan häntä kuolemaan asti. Akhnatonin äiti Teje on vahva luonne, jolla on voimakas, lähes sairaalloinen vaikutus nuoreen heikkoon Akhnatoniin ja joka yrittää musertaa nuoren miniänsä Nefrititen. Hän tosiasiassa hallitsi valtakuntaa ennen Akhnatonia, vaikka muodollisesti hallitsija olikin hänen puolisonsa. Heb on alkujaan köyhä nuorukainen, jonka Akhnaton ottaa suojelukseensa ja nostaa sotavoimien komentajaksi. Hän on Akhnatonin ystävä ja luotettu, mutta joutuu lopulta nousemaan tätä vastaan.
Prologissa kruununprinssi Amenhotep on lähtenyt yöllä palatsistaan kävelylle Theban portin ulkopuolelle. Hän tapaa siellä Hebin ja esittelee uuden oppinsa: hän ei usko rohkeuteen, valtaan eikä rikkauteen vaan tahtoo elää totuudessa. Hänen uusi jumalansa on nousevan auringon säteissä esiintyvä Aton. Heb kyseenalaistaa totuuden käsitteen. Hovin saattojoukko tulee Amenhotepin luokse ja vie hänet kruunattavaksi, sillä vanha farao on kuollut. Amenhotep käskee Hebin mukaansa.Ensimmäisessä näytöksessä on Amenhotepin kahdeksas hallitusvuosi. Hovimiehet kertovat hänen hulluudestaan ja merkillisistä uudistuksista: Amonille ei enää tarvitse uhrata ja uusi, luonnonmukainen taide on otettu käyttöön palatseissa ja temppeleissä. Farao on heikko, mutta Hebistä on tullut sotapäällikkö ja hän turvaa valtakunnan rauhan. Amenhotep luopuu nimestään ja julistautuu Akhnatoniksi, Atonin suosikiksi, joka vapauttaa kaikki kansat ja tukee heikkoja väkeviä vastaan. Hän päättää perustaa uuden, Atonille omistetun kaupungin, sillä hänen arvovaltansa Thebassa on pahoin kärsinyt.Toinen näytös tapahtuu Akhnatonin uudessa pääkaupungissa hänen 12. hallitusvuonnaan. Uuden tyylin taiteilija Bek tekee Akhnatonista luonnonmukaista muotokuvaa. Akhnatonin vallankumouksellinen politiikka uhkaa koko valtakunnan olemassaoloa. Farao suostuu kaikkiin reunamaiden hallitsijoiden pyyntöihin – hän antaa esimerkiksi tyttärensä kyselemättä vaimoksi Babylonian kuninkaalle –, ja rajanaapurit arvelevat Egyptin mahdin heikenneen ja käyvät levottomiksi. Akhnaton käskee kuitenkin vetää sotilaat pois raja-alueelta. Sillä aikaa Heb yrittää Ejen kanssa vahvistaa valtakuntaa sotilaallisesti, salaa Akhnatonilta.Kolmannessa näytöksessä Akhnatonia vastaan tehdään murhayritys, mikä tosin tapahtuu näyttämön ulkopuolella ja tulee esiin vain sanantuojien repliikeistä. On hänen 16. hallitusvuotensa. Akhnaton järkyttyy tajutessaan, että kaikki eivät rakastakaan häntä ja Atonia. Hän armahtaa murhayrityksen tekijät, mutta nämä vannovat kidutuksenkin uhalla Amonin nimeen ja lopulta heittäytyvät sotilaiden keihäisiin saadakseen kunniallisen kuoleman. Thebasta tulee viesti, että Teje on kuollut myrkkyyn. Akhnaton vimmastuu äitinsä murhasta ja käskee kaataa kaikki Amonin kuvat ja tuhota hänen temppelinsä. Lisäksi kuningas Aziru ja heettiläiset ovat hyökänneet Egyptille kuuluvaan Simyran kaupunkiin ja polttaneet sen. Akhnaton ei kuitenkaan suostu käymään sotaa.Neljäs näytös tapahtuu Akhnatonin 18. hallitusvuonna. Valtakunta on taloudellisen, sotilaallisen ja moraalisen romahduksen partaalla, ja sekä omat kansalaiset että viholliset pilkkaavat Atonia. Akhnatonin poika kertoo hänelle, että maassa on nälänhätä, mutta Akhnaton kieltäytyy näkemästä totuutta ja jatkaa oppinsa julistusta. Viidennessä näytöksessä Eje ja Heb yrittävät väkivalloin palauttaa Egyptin sotilaallisen voiman, ja houraileva Akhnaton on saatava pois tieltä. Vaikka hän on tarkoittanut hyvää, kaikki kääntyvät häntä vastaan. Heb saa Akhnatonin tekemään itsemurhan, ja Ejestä tulee tosiasiallinen hallitsija. Eje kiroaa faraon muiston, mutta Nefritite uskoo miehensä elävän ikuisesti auringossa.
Waltari kiinnostui Egyptistä jo varhain ja kirjoitti aiheesta muutamia runoja ja kauhunovelleja, mutta Akhnaton, auringosta syntynyt on hänen ensimmäinen laaja egyptiläisaiheinen teoksensa. Jo vuonna 1928 hän suomensi Nuoreen Voimaan ”Akhnatonin aurinkohymnin”, ja yliopistossa hän kirjoitti professori Rafael Karstenille harjoitusaineen Akhnatonin uskonnosta. Näytelmän esityönä oli farao Akhnatonista kertova laaja artikkeli ”Maailmanhistorian uneksijakuningas”, joka ilmestyi Maaseudun Tulevaisuudessa vuonna 1935.Waltari on itse muistelmissaan yhdistänyt näytelmänsä 1930-luvun aatevirtauksiin, mitä Rajala pitää hieman yllättävänä. Maaria Koskiluoman mukaan Akhnaton edustaa rauhan, rakkauden ja yksijumalaisuuden aatteita, joihin yhteiskunta on ollut valmis vasta puolitoista tuhatta vuotta myöhemmin, ja Juri Nummelin nimittää Akhnatonia 1900-luvulle tyypilliseksi idealistiksi. Markku Envall on pitänyt näytelmää yksitasoisen idealistisena, mutta Rajalan mukaan se rakentuu Akhnatonin idealismin ja ympäristön realismin vastakohdalle. Idealismi kuitenkin aiheuttaa vain tuhoa ja häviää. Akhnatonin politiikka vie valtakunnan kohti tuhoa, joten hänen on kuoltava ja sotilasjohto kaappaa vallan käsiinsä.Kun näytelmässä keskitytään Egyptin rajoilla tapahtuviin kahakoihin ja kasvavaan sodan uhkaan, Rajala rinnastaa sen 1930-luvun Suomen ja Neuvostoliiton välisiin suhteisiin. Nummelinin mielestä Akhnatonin ajatukset, kuten uskonnon vastaisuus ja ajatus tasa-arviosta, tuovat mieleen sosialismin ja toisaalta myös Neuvostoliiton, jossa nämä ajatukset eivät toteutuneet. Näytelmässä on nähty myös viittauksia kristinuskoon. Akhnaton rinnastetaan näytelmässä Jeesukseen, sillä hän uskoo olevansa jumalansa Atonin poika ja määrätty jo ennalta kärsimään ja kuolemaan. Kristus-hahmolta hän vaikuttaa varsinkin kohtauksessa, jossa hän armahtaa häntä vastaan murhayrityksen tehneet. Hän on lempeä ja myöntyvä ja alistuu kuolemaansa kuin karitsa.Näytelmässä kiinnitetään paljon huomiota uuteen taidekäsitykseen, missä Waltari tuo esiin omat ajatuksensa kuvataiteesta.
Akhnaton, auringosta syntynyt -näytelmää on pidetty Sinuhe egyptiläisen esityönä tai kenraaliharjoituksena. Näytelmässä on paljon samoja henkilöitä kuin Sinuhe egyptiläisessä: Akhnaton (romaanissa Ekhnaton), hänen perheensä ja Heb (kirjassa Horemheb). Näytelmässä esiintyy taiteilija Bek, jota vastaava hahmo on romaanissa nimeltään Totmes. Romaanin Sinuhea tai Kaptahia vastaavaa henkilöä näytelmässä ei kuitenkaan ole, eikä myöskään sellaisia naishahmoja kuin Nefernefernefer tai Merit. Romaaniin verrattuna näytelmästä puuttuu myös huumori ja erotiikka. Näytelmässä on kuitenkin sama aatteellinen runko vastakohtineen, joka näkyy myös Sinuhessa. Monet romaanin teemat esiintyvät näytelmässä lähes sellaisenaan, ja kummankin lopussa vallitsee samanlainen ristiriita: faraon muistoa ja ajatuksia pidetään vaalimisen arvoisina, vaikka hän syöksi valtakunnan tuhoon.
Näytelmän kantaesitys oli Kansallisteatterissa 19. lokakuuta 1938 Wilho Ilmarin ohjauksena. Pääosaa esitti Joel Rinne, Ejeä Teuvo Puro ja Nefrititeä Kaisu Leppänen. Näytelmä esitettiin kymmenen kertaa. Aikalaiskritiikki piti näytelmää kauniina ja syvähenkisenä, ja Lauri Viljanen kirjoitti siitä Helsingin Sanomiin hyvin myönteisen arvostelun, jossa hän kiitti sekä tekstiä että ohjausta ja Matti Warénin lavastusta. Toisaalta tekstiä myös moitittiin liiallisesta teatterinomaisuudesta, ja näyttelijöillä oli ongelmia sen sisäistämisessä. Eino Kaliman mukaan näytelmä sai ensi-illassa hyvän vastaanoton, ja Rafael Koskimies piti ohjaajantyön ja lavastuksen muodostama kokonaisuutta ”esteettisesti vaikuttavana”.Myöhemmin näytelmää ei ole paljoa esitetty. Joel Rinne esitti Akhnatonin monologin maailman teatteripäivänä Pariisissa 1962, ja vuonna 1968 näytelmästä tehtiin lyhennetty sovitus Seinäjoen kaupunginteatterissa nimellä Sinuhen farao Kari Selinheimon ohjaamana. Lisäksi näytelmää on esitetty Aleksanterin teatterissa vuonna 1999, jolloin sen ohjasi Sina Kujansuu. Rooleissa olivat muun muassa Hannu Huuska, Seela Sella, Kalle Juurela ja Jarmo Mäkinen.
Sekä Koskiluoma että Rajala ovat kiittäneet näytelmän kieltä. Koskiluoman mielestä kielessä on ”lyyristä kauneutta”, joka viehättää lukijaa, ja Rajalan mukaan kieli on kaunista ja kirkasta. Akhnatonin prologia Koskiluoma pitää lähes mestarillisena: ”Se piirtää nopeasti sen valtakunnan koko kuvan, jonka hallitsijan problematiikkaa näytelmä sitten asettuu kuvaamaan.” Rajalan mukaan prologissa on elokuvan visuaalista tehoa, ja se on kenties vaikuttavin osa näytelmää.Rajalan mukaan näytelmän rakenne on staattinen, ja toimintaa on vähän. Monet tärkeät tapahtumat tulevat esille vain repliikeissä. Waltari nimitti itsekin näytelmää muistelmissaan lukudraamaksi. Tapahtumia tarkastellaan enimmäkseen palatsista käsin ja faraon kannalta, joten näkökulma jää kapeaksi ja yksitoikkoiseksi. Koska Atonin opin tuho on ilmiselvä jo näytelmän alussa, siihen ei synny todellista jännitettä vastavoimien välille. Akhnatonin ja Hebin keskusteluissa on ristiriidan aineksia, mutta ne eivät kehity toiminnallisiksi vaan jäävät repliikkien tasolle. Koskiluoman mielestä Akhnaton, auringosta syntynyt ja Paracelsus Baselissa ovat Waltarin näytelmistä dramaturgisesti kestävimpiä ja mielenkiintoisimpia, vaikka niissä onkin rakenteellisesti suuria ongelmia.Henkilökuvauksesta Rajala on sanonut, että henkilöt ovat ”litteitä aatteittensa ja asenteittensa äänitorvia”. Koskiluoma pitää Hebin henkilökuvaa näytelmässä ainoana, joka on elävä ja kiinnostava. Esimerkiksi Nefrititen henkilökuvan heikkous on se, että hänessä ei tapahdu näytelmän aikana minkäänlaista muutosta tai kehitystä. Nummelinin mukaan farao Akhnaton kuvataan toisaalta ihailevasti, toisaalta tuomitsevasti, välillä lähes typeryksenä, joka ei välitä ollenkaan valtakuntansa tapahtumista. Waltari on itse sanonut Akhnatonista: ”En voi kuvitella että ihminen voitaisiin tuomita elämään elämänsä mielettömämmin.”Waltari piti itse näytelmästä paljon, omien sanojensa mukaan enemmän kuin mistään, mitä hän oli kirjoittanut. Toisaalta hän on luonnehtinut näytelmäänsä suorasukaisesti ”idealismin läpipieraisemaksi”.
Envall, Markku: Suuri illusionisti: Mika Waltarin romaanit.   Porvoo Helsinki Juva: WSOY, 1994. ISBN 951-0-19650-9.    
Haavikko, Ritva: Mika Waltari, valloittaja.   Helsinki: WSOY, 2008. ISBN 978-951-0-32484-4.    
Koskiluoma, Maaria: Mika Waltarin näytelmät. Teoksessa Haavikko, Ritva (toim.): Mika Waltari: Mielikuvituksen jättiläinen, s. 93–140.   Porvoo Helsinki Juva: WSOY, 1982. ISBN 951-0-11565-7.    
Koskimies, Rafael: Suomen Kansallisteatteri 2. 1917–1950.   Helsinki: Otava, 1972.     
Nummelin, Juri: Unohdettu Waltari.   Helsinki: BTJ, 2008. ISBN 978-951-692-712-4.    
Rajala, Panu: Noita palaa näyttämölle: Mika Waltari parrasvaloissa.   Porvoo Helsinki Juva: WSOY, 1998. ISBN 951-0-23014-6.    
Rajala, Panu: Unio mystica: Mika Waltarin elämä ja teokset.   Helsinki: WSOY, 2008. ISBN 978-951-0-31137-0.    

Akitsa on kanadalainen black metal -yhtye, joka perustettiin vuonna 1999 Montrealissa tavoitteena luoda raakaa ja perinteikästä black metal-musiikkia. Pian yhtyeen muodostamisen jälkeen ensimmäinen demo-kasetti Totale Servitude julkaistiin pienellä 100-kopion painoksella, joka nopeasti myytiin loppuun.
Vuonna 2001 yhtye julkaisi epämiellyttävällä ja äärimmäisen raa'alla äänimaailmalla varustetun debyyttilevynsä, Goétien. Lyyrisesti Goétie on vihainen hyökkäys ihmiskuntaa vastaan, sen kappaleet sisälsivät niin black metalille perinteistä ihmisvihaa kuin syvän ekofasistisia kannanottoja. Lukuisista levyn jakeluun liittyneistä ongelmista huolimatta Goétie julkaistiin myös Euroopassa tuoden yhtyettä myös eurooppalaisten tietoisuuteen. 
Lähes samanaikaisesti debyytin kanssa Akitsa julkaisi myös toisen studioalbuminsa Sang Nordiquen. Musiikillisesti Akitsa pysyi tunnollisena debyytin kylmälle äänimaailmalle vähentäen kuitenkin kappaleiden tempoa luoden näin levylle melankolisen tunnelman. Suurin muutos tapahtui kuitenkin teksteissä, jotka Sang Nordiquella käsittelivät globalisaatiota, kansallista identiteettiä ja muita poliittisia asioita.
Sang Nordiquen jälkeen yhtye julkaisi lukuisia split- ja EP-julkaisua ennen vuonna 2006 ilmestynyttä kolmatta studioalbumia, La Grande Infamietä.
Néant – vokaalit ja kaikki instrumentitJäsenillä ei ole erityisiä rooleja yhtyeessä, vaan he vaihtelevat instrumentteja kappaleen mukaan.

Aku on suomalainen miehen etunimi, lyhentymä latinankielisestä sanasta Augustus, joka tarkoittaa kunnianarvoisaa. Väestörekisterikeskuksen tietojen mukaan vuoden 2018 loppuun mennessä Aku on Suomessa annettu nimeksi 3429 miehelle ja muutamalle naiselle.
Akusti "Aku" Koskela, henkilöhahmo Täällä Pohjantähden alla -trilogiassa sekä samannimisissä elokuvissa
Sankarikoira Aku, poliisikoira, joka virantoimituksessa pelasti vanhempi konstaapeli Seppo Pitkäsen hengen.

Al Feldstein (24. lokakuuta 1925 Brooklyn, New York, New York – 29. huhtikuuta 2014 Montana) oli yhdysvaltalainen kuvataiteilija. Hän loi vuodesta 1956 pitkäaikaisen uran Mad-lehden toimittajana. Taidemaalarina hän tuli tunnetuksi luontoaiheisista töistään. Hänet valittiin vuonna 2003 Will Eisner Award Hall of Fameen.

Al Kuwait Sports Club (arab. الكويت‎) on kuwaitilainen jalkapalloseura, joka perustettiin vuonna 1960. Sen kotistadion on Al Kuwait Sports Club Stadium, joka sijaitsee Al Kuwaitissa. 
Kuwaitin valioliiga (14): 1965, 1968, 1972, 1974, 1977, 1979, 2001, 2006, 2007, 2008, 2013, 2015, 2017, 2018

Ala-arktinen alue on tundran eteläosa, missä on melko peittävä ja rehevä kasvillisuus verrattuna yläarktiseen kylmyysaavikkoon ja eräissä luokituksissa myös keskiarktiseen alueeseen. Erään määritelmän mukaan ala-arktisella alueella on vuoden lämpimimmän kuukauden keskilämpötila noin 5-10 °C.lähde?

Älä liiku (ital. Non ti muovere) on vuonna 2004 ensi-iltansa saanut Sergio Castellitton ohjaama italialainen draamaelokuva, jonka pääosissa ovat Penélope Cruz ja Castellitto itse. Heidän roolisuorituksensa olivat kriitikoiden ylistämät ja heidät palkittiin arvostetuilla parhaan naispääosan ja miespääosan David di Donatello -palkinnoilla. Elokuva kertoo menestyneen kirurgin ja köyhän naisen intohimoisesta mutta traagisesta rakkaussuhteesta.
Sergio Castellitto ja hänen vaimonsa Margaret Mazzantini sovittivat elokuvan käsikirjoituksen Mazzantinin samannimisen menestysromaanin Älä liiku (Non ti muovere, 2001) pohjalta. Elokuvan tuottajina olivat Marco Chimenz, Giovanni Stabilini ja Riccardo Tozzi. Elokuva esitettiin vuoden 2004 Cannesin elokuvajuhlilla Un certain regard -esityssarjassa.
Menestyneen kirurgin, Timoteon (Sergio Castellitto), 15-vuotias Angela-tytär (Elena Perino) on joutunut liikenneonnettomuuteen ja tuotu koomassa sairaalaan, jossa Timoteo on töissä. Angelan ollessa leikkauksessa Timoteo ajautuu muistoissa 16 vuotta taaksepäin, jolloin hän kohtasi köyhän, elämän runteleman Italia-nimisen naisen (Penélope Cruz), jonka kanssa hän aloitti intohimoisen mutta traagisen rakkaussuhteen.
Rooliaan varten Penélope Cruz opiskeli italian kielen. Älä liiku kuvattiin Italiassa, missä sen kuvauspaikkoina olivat muun muassa Rooma, Cosenzan maakunnassa sijaitseva Altilian kunta sekä Campobasson maakunnassa sijaitsevat Bojanon, Castropignanon ja Sepinon kunnat. Italialaisten tuotantoyhtiöiden Cattleyan, Cineritmon ja Medusa Filmin lisäksi elokuvaa oli tuottamassa myös espanjalainen Alquimia Cinema ja brittiläinen The Producers Films. Italian kulttuuriministeriö MiBACT oli myös tukemassa elokuvan tuotantoa.
Älä liiku sai ensi-iltansa Italiassa 12. maaliskuuta 2004. Elokuvan teatterilevittäjänä Italiassa oli Medusa Distribuzione. Espanjan ensi-ilta oli 17. syyskuuta 2004 ja Britannian 18. maaliskuuta 2005. Elokuvan espanjankielisinä niminä ovat No te muevas ja Un loco amor, jota käytetään Argentiinassa. Elokuvan englanninkielisenä nimenä on Don’t Move, jota käytetään Britanniassa, Yhdysvalloissa ja muutenkin kansainvälisesti. Älä liiku esitettiin myös Un certain regard -esityssarjassa Cannesin elokuvajuhlilla Ranskassa 16. toukokuuta 2004. Maailmanlaajuisesti elokuva tuotti yhteensä 12 071 007 dollarin lipputulot.Rotten Tomatoes -sivuston mukaan 46% kriitikoista on antanut elokuvalle positiivisen arvosanan 5,8/10 keskiarvolla. Keräys perustuu 61 arviointiin. 6 527 käyttäjästä 80% on antanut elokuvalle positiivisen arvosanan 3,8/5 keskiarvolla. Metacritic-sivuston mukaan 20 arvostelun perusteella elokuva on saanut 59 pistettä sadasta mahdollisesta. Metacriticin 14 käyttäjää on antanut elokuvalle keskiarvon 6,6/10. Internet Movie Databasen 6 723 käyttäjää on antanut elokuvalle keskiarvon 7,1/10.Future Film julkaisi elokuvan Suomessa DVD:lle 18. marraskuuta 2005.

Alain Bailey (s. 14. elokuuta 1987 Kingston, Jamaika) on jamaikalainen pituushyppääjä. Hänen ennätyksensä on toukokuussa 2010 Knoxvillessä, Tennesseessä hypätty 835 cm.
Bailey voitti Jamaikan mestaruuden vuonna 2009, ja pääsi siten edustamaan maataan maailmanmestaruuskilpailuissa samana vuonna. Hän sijoittui karsinnassa kuitenkin tuloksella 788 vasta ryhmänsä sijalle 11, eikä selviytynyt loppukilpailuun. Bailey on harjoitellut nuoruudessaan myös korkeushyppyä, ja siinä hänen ennätyksensä on vuonna 2006 Kingstonissa hypätty 210 cm.

Alamedan piirikunta (engl. Alameda County) on yksi Kalifornian 58 piirikunnasta. Piirikunnan pääkaupunki on Oakland.Piirikunnan asukasluku oli vuoden 2010 väestönlaskennassa 1 510 271. Vuoden 2013 arvion mukaan asukkaita oli 1 578 891. Alameda on asukasluvultaan Kalifornian piirikunnista seitsemänneksi suurin.Alamedan piirikunnan pinta-ala vuonna 2010 oli 1 914 km². Vesipinta-ala oli 217 km² vuonna 2001.
Ensimmäisenä Alamedan piirikunnan alueelle löysi 20. maaliskuuta 1772 espanjalaisen kapteeni Bautistan retkikunta, johon kuuluivat luutnantti Pedro Fages, isä Juan Crespí, 12 sotilasta ja kaksi palvelijaa. He lähtivät Montereystä 20. huhtikuuta ja saapuivat San Leandroon ja Salinasjoelle, jota silloin kutsuttiin nimellä Santa Delfina, samana päivänä. Ennen eurooppalaisten saapumista alueella asuneet intiaanit kutsuivat piirikunnan aluetta nimellä Oroysom.Idea Alamedan irrottamisesta Contra Costan ja Santa Claran piirikunnista syntyi 26. maaliskuuta 1853. Uusi piirikunta kirjattiin lakiin 6. huhtikuuta 1853. Piirikunnan nimi ”alameda” tarkoittaa espanjaksi ’paikkaa, jossa poppelit kasvavat’.Piirikunnan pääkaupunki siirrettiin Alvaradosta San Leandroon 6. huhtikuuta 1856. Syynä oli maanjäristys, joka tuhosi Alvaradossa sijainneen piirikunnan oikeustalon. Kalifornian yliopisto aloitti toimintansa Berkeleyssä 23. syyskuuta 1869. Piirikunnan uusi oikeustalo avattiin Oaklandissa 14. kesäkuuta 1873, ja 26. kesäkuuta Oaklandista tuli piirikunnan pääkaupunki.
Vuonna 1906 San Franciscossa, lähellä piirikunnan pääkaupunkia Oaklandia, sattui vakava maanjäristys, jonka voimakkuus oli 7,9 momenttimagnitudia. Järistyksessä ja sitä seuranneissa tulipaloissa arvioidaan kuolleen jopa yli 3 000 ihmistä. Kodittomiksi jäi noin 250 000. Koska koko kaupunki käytännössä tuhoutui, sieltä muutti valtava määrä kodittomia ihmisiä eri puolille Kaliforniaa. Alamedan piirikunnan, erityisesti San Franciscoa lähinnä olevan Oaklandin, asukasluku nousi nopeasti. Vuosien 1900 ja 1910 välillä Alamedan piirikunnan asukasluku kasvoi 89,0 prosenttia, eli yli 100 000 asukkaalla.
Alamedan pinta-ala on kokonaisuudessaan 1 914 neliökilometriä. Tästä alueesta on vettä 217 neliökilometriä eli 10,2 prosenttia.
Alameda sijaitsee San Franciscon lahden itäpuolella (engl. East Bay), ja kattaa suurimman osan alueesta. Piirikunnan alueella vallitsee pääsääntöisesti tyypillinen Kalifornian ilmasto; päivät ovat lämpimiä ja aurinkoisia. Esimerkiksi Oaklandin keskilämpötila on noin 15 °C. Piirikunta on liitettynä San Franciscon kaupunkiin San Francisco – Oakland Bay Bridge -sillan kautta, joka on osa Interstate 80 -tietä. Alamedaan kuuluu myös kaksi saarta, Alameda ja Bay Farm island, joista jälkimmäinen on yhdistetty penkereellä mantereeseen.
Piirikunnan alueella on 32 järveä, joista osa on tekojärviä. Järvistä yhdeksän sijaitsee Oaklandissa.Alamedan piirikunnan korkein kohta on Discovery Peak -vuori (1 170 metriä). Toiseksi korkein vuori on lähellä sijaitseva Rose Peak, jonka korkeus on vain hieman Discovery Peakia matalampi, 1 163 metriä. Lisäksi piirikunnan alueella sijaitsevat Coyote Hills (68 m) ja Berkeley Hills (461 m), joista jälkimmäisessä sattui toukokuussa 2010 tulipalo, joka vahingoitti useita taloja. Tulipalojen sammuttamiseen kutsuttiin noin 50 palomiestä neljästä eri piiristä. Piirikunnan poikki kulkee myös Haywardin siirros, joka aiheutti maanjäristyksen vuonna 1868.
Taulukossa ovat kaikki Alamedan piirikunnan kaupungit, joiden asukasluku oli vuonna 2008 vähintään 20 000.
Alamedan piirikunnassa tavataan useita harvinaisia kasveja. Arctostaphylos pallida (myös nimillä Oakland Hills Manzanita ja Alameda Manzanita) -nimistä kanervakasvia tavataan Alamedassa sijaitsevan Huckleberry Ridgeen lisäksi vain Sobrante Ridgen luonnonsuojelualueella Contra Costan piirikunnassa.Alamedan piirikunnassa tavataan myös Dirca occidentalis -nimistä pensasta, joka kuuluu näsiäkasveihin. Se on alun perin kasvanut San Franciscon lahden ympäristöstä ja nykyäänkin sitä kasvaa vain Kaliforniassa.Clarkia franciscana on horsmakasveihin kuuluva, uhanalainen kukka. Sitä tavataan vain kahdessa paikassa San Franciscon lahden ympäristössä. Toinen paikoista, Presidio of San Francisco sijaitsee San Franciscossa ja toinen Alamedan piirikunnan pääkaupungissa Oaklandissa.
Alamedan kaupungissa sijaitsevaa entistä merivoimien sotilaslentokenttää Naval Air Station Alamedaa, on ehdotettu luonnonsuojelualueeksi. Siellä on rantakosteikkoa, jossa tavataan säännöllisesti 138 lintulajia. Alueella pesivät uhanalaiset amerikanpikkutiiran ja ruskopelikaanin alalajit sekä monia muita lintuja. Muuttohaukka saalistaa alueella, ja siellä on aiemmin havaittu myös mustajalkatyllien pesiä ja yksi stellerinmerileijona. Kirjohylkeet käyttävät aluetta levähdyspaikkanaan. Suojelualue turvaisi myös Sacramentojoen yläjuoksulla kutevan kuningaslohen matkan merestä kutuvesilleen. Suojelualueen perustamisesta on neuvoteltu yli 12 vuotta, koska laivaston ja luonnonsuojeluyksikkö (U.S. Fish and Wildlife Service, FWS) eivät ole päässeet yksimielisyyteen siitä, kenen kuuluu puhdistaa saastuneet maa-alueet. Lentokentällä on kuvattu muun muassa Myytinmurtajien jaksoja sekä Matrix Reloaded -elokuvan takaa-ajokohtaus.
Vuoden 2000 väestönlaskennassa Alamedan piirikunnassa oli 1 510 271 ihmistä, 545 138 kotitaloutta ja 352 423 perhettä. Asukastiheys oli 789 asukasta neliökilometriä kohden. Piirikunnan asuntokanta oli 582 549 asuntokuntaa (housing unit) eli keskimäärin 304 asuntokuntaa neliökilometrillä.Vuonna 2010 piirikunnan asukkaista valkoisia oli 43 %, aasialaisia 26,1 % ja mustia tai afroamerikkalaisia 12,6 %. 10,8 % edusti muita rotuja. Kuusi prosenttia edusti kahta tai useampaa rotua. Väestöstä 22,5 % edusti hispanoja tai latinoja mistä tahansa rodusta, 0,6 % alkuperäisiä amerikkalaisia ja 0,8 % Tyynenmeren saarten asukkaita. 57,2 % asukkaista puhui kotikielenään ainoastaan englantia, 16,7 % espanjaa, 18 % Aasian tai Tyynenmeren alueen kieltä, 7,1 % muita indoeurooppalaisia kieliä ja 1,1 % muita kieliä. Vuonna 2012 arvioiden mukaan Alamedan piirikunnan asukkaista 33,5 % oli valkoisia ei-hispanoja. Afroamerikkalaisia oli 12,8 % ja aasialaisia 27,6 % väestöstä. Hispanoja tai latinoja oli 22,7 % sekä alkuperäisamerikkalaisia ja Tyynenmeren saarten asukkaita yhteensä 2,2 % väestöstä.Vuonna 2000 Alamedassa oli 523 366 kotitaloutta, joista 32,6 %:ssa oli alle 18-vuotiaita lapsia. 47 %:ssa kotitalouksista asui naimisissa oleva pariskunta, 13 %:ssa oli nainen talonomistajana ilman puolisoa ja 35,2 %:ssa asui perheetön henkilö. Kotitalouden keskikoko oli 2,71 henkeä ja perheen keskikoko 3,31 henkeä.
Piirikunnan asukkaiden ikäjakauma oli vuonna 2000 seuraava: 24,6 % alle 18-vuotiaita, 9,6 % 18–24-vuotiaita, 33,9 % 25–44-vuotiaita, 21,7 % 45–64-vuotiaita ja 10,2 % 65-vuotiaita tai vanhempia. Keski-ikä oli tuolloin 34 vuotta. Jokaista sataa naista kohden piirikunnassa oli 96,60 miestä. Jokaista 100 vähintään 18-vuotiasta naista kohti piirikunnassa oli 94,00 miestä.
Keskimääräinen kotitalouden ansiotaso oli piirikunnassa 55 946 $ ja keskimääräiset tulot perheellä olivat 65 857 $ (Vuonna 2007 kotitalouksien ansiotaso nousi 66 430 dollariin ja perheiden ansiotaso 81 341 dollariin). Miehillä keskimääräiset tulot olivat 47 425 $ ja naisilla 36 921 $. Yksittäisten henkilöiden keskimääräinen ansiotulo oli tuolloin 26 680 $. Noin 7,7 % perheistä ja 11 % koko väestöstä eli köyhyysrajan alapuolella. Näistä 13,5 % oli alle 18-vuotiaita ja 8,1 % yli 64-vuotiaita.
Vuonna 2010 enemmistö piirikunnan asukkaista eli 1 000 698 ei kuulunut mihinkään tuolloin tutkituista 236 uskonnollisesta yhteisöstä. Tähän lukuun sisältyvät eivät kuitenkaan ole välttämättä ateisteja ja osa saattaa kuulua sellaisiin uskonnollisiin yhteisöihin, jotka eivät esiintyneet tutkimuksessa. Toiseksi suurin ryhmä ovat katoliset 231 500 jäsenellään. Evankelikaalisia protestantteja oli 123 422, muodostaen kolmanneksi suurimman ryhmän.Vuonna 2010 suurimmat uskonnolliset yhteisöt olivat katolinen kirkko 231 500 jäsenellä, tunnustuskuntiin sitoutumattomat evankelikaaliset protestantit, joiden seurakuntiin kuului 61 109 jäsentä. Kolmantena ovat muslimit, joita on arviolta 29 941 henkeä.
Alamedan piirikunta on vahvasti Demokraattisen puolueen kannalla. Piirikunta ei ole äänestänyt republikaania sitten vuoden 1956 presidentinvaalien, jolloin Dwight Eisenhower valittiin toiselle kaudelle. Jopa silloin, kun republikaanien Ronald Reagan voitti presidentinvaalit vuonna 1984 18,3 prosenttiyksikön marginaalilla, Walter Mondale voitti Alamedassa hieman suuremmalla marginaalilla. Vuonna 2004 piirikunta äänesti demokraattien John Kerryä yli 50 prosenttiyksikön marginaalilla. Tuolloin jokainen Alamedan kylä ja kaupunki äänesti demokraattia.Alamedan piirikunnassa on 709 414 rekisteröityä äänestäjää. Kyselyssä 401 847 (56,6 %) heistä on ilmoittautunut demokraatiksi, 116 864 (16 %) republikaaniksi, 33 689 (4,8 %) ilmoitti kannattavansa jotain pienempää puoluetta ja 157 014 (22,1 %) kieltäytyi vastaamasta. Jokaisessa kaupungissa ja kylässä on enemmän demokraatteja kuin republikaaneja.
Vuonna 2008 62 % piirikuntalaisista äänesti samaa sukupuolta olevien liitot kieltävää Proposition 8:aa vastaan. Ehdotus meni kuitenkin läpi 52,24 % kannatuksella.
Alamedan piirikunta on jaettu viiteen hallinnolliseen alueeseen. Jokaiselle alueelle valitaan neljän vuoden välein valvoja. Tätä valittua ryhmää kutsutaan “Valvojien johtokunnaksi” (engl. Board of Supervisors). Johtokunta valitsee itselleen johtajan, joka toimii kokousten puheenjohtajana ja nimittää piirikunnan tärkeimmät komiteat. Jos johtaja ei ole kokouksessa paikalla, varajohtaja toimii hänen sijaisenaan. Johtokunta valitsee nämä virat kahden vuoden välein. Vuoden 2010 alkaessa johtajana toimi Alice Lai-Bitker ja varajohtajana Nate Miley. Hallinnon kokoukset ovat julkisia ja ne järjestetään tiistaisin piirikunnan hallintorakennuksessa Oaklandissa.
Piirikunnan lain toimeenpanoa valvovat virkaansa äänestetyt seriffi tai kuolinsyytutkija ja äänestetty piirin asiamies. Seriffi valvoo piirikunnan apulaisseriffin toimintaa, jolla on ensisijainen vastuu piirikunnan kunnallishallinnottomista alueista ja kaupunkien poliisitoiminnasta. Seriffinvirasto myös operoi piirikunnan vankilaa, Santa Ritaa.
Piirikunnan hallinnon tuomioistuimet sijaitsevat 12 paikassa ympäri piirikuntaa. Tuomioistuimen päämajana toimii Rene C. Davidson Courthouse Oaklandissa lähellä Lake Merritt -järveä. Vakavimmat rikokset ja monimutkaisimmat siviilioikeuden tapaukset hoidetaan tuomioistuimen päämajassa tai piirikunnan hallintorakennuksessa sijaitsevissa oikeussaleissa.
Oaklandissa on vuonna 1927 avattu kansainvälinen lentoasema. Amtrakin junareitti San Joaquin kulkee Oaklandista Bakersfieldiin. Lisäksi piirikunnassa on kolme työmatkaliikenteeseen tarkoitettua paikallisjunaverkkoa ACE, BART ja Amtrak Capitol Corridor. Kolme lauttaa yhdistävät Oaklandin piirikunnan saariin ja San Franciscoon. Alamedassa on myös useita linja-autojärjestelmiä, mm. Alamedan ja Contra Costan piirikuntien yhteinen AC Transit -bussijärjestelmä, joka on koko Kalifornian kolmanneksi suurin.
Alamedan piirikunnassa kulkee useita Interstate Highway System sekä State Route -tiejärjestelmiin kuuluvia valta- ja moottoriteitä. Osa niistä kulkee vain piirikunnan alueella, osa taas alkaa toisesta osavaltiosta. Interstate -teiden tienviitat ovat sinipohjaisia, State Route -teiden taas muun Kalifornian tapaan vihreäpohjaisia.
Taulukossa joitakin Alamedan piirikunnassa ilmestyviä sanomalehtiä sekä radio- ja televisiokanavia.
Alamedan piirikunta jaetaan 17 koulupiiriin. Piirikunnan kirjastojen toiminnasta vastaa vuonna 1910 perustettu Alameda County Library, jonka toimintaan kuuluvat 11 kirjaston ylläpitämisen ohella mm. vankiloissa pidettävä koulutus. Alameda County Librarya johtaa piirikunnan valvojien johtokunta.Alamedan piirikunnassa on kaksi yliopistoa; nykyisin Berkeleyssä sijaitseva, vuonna 1868 perustettu, Berkeleyssä sijaitseva Kalifornian yliopisto, Berkeley (engl. University of California, Berkeley) sekä vuonna 1957 Haywardiin perustettu Kalifornian osavaltionyliopisto, East Bay (engl. California State University, East Bay).
Alamedan piirikunnassa sijaitsee useita museoita. Piirikunnassa sijaitsevat muun muassa Oakland Museum of California, African American Museum and Library at Oakland ja Pardee Home. Lisäksi Alamedasta löytyy piirikunnan taidekomitea (engl. Alameda County Arts Commission), joka jakautuu piirikunnan eri kaupunkien kesken pienempiin alajaoksiin.
African American Museum and Library at Oakland (suom. Afroamerikkalainen museo ja kirjasto Oaklandissa) eli AAMLO on museo ja kirjasto afroamerikkalaisista Kaliforniassa ja San Franciscon lahden ympäristössä. Museo keskittyy afroamerikkalaisten päiväkirjoihin, kirjeisiin, valokuviin ja sanomalehtiin. Se sijaitsee nykyisin Charles A. Greene -rakennuksessa, jonne se muutti vuonna 2002. Samassa rakennuksessa toimi Oakland Public Library vuodesta 1902 vuoteen 1951. Museo avattiin vuonna 1900.
Pardee Home on Oaklandissa sijaitseva talo, joka museoitiin vuonna 1991. Talossa esitellään merkittävän kalifornialaisen perheen elämää yli sadan vuoden ajalta. Sen rakensi Kalifornian senaattori Enoch H. Pardee vuonna 1869. Enochin kuoltua talo periytyi hänen pojalleen George Pardeelle, joka oli Kalifornian kuverööri. Kun George kuoli vuonna 1941, talon omistus siirtyi hänen tyttärilleen Madelinelle ja Helenille, jotka asuivat talossa kunnes kuolivat vuosina 1980 ja 1981.
Oakland Museum of California (suom. Oaklandin museo Kaliforniasta) tai Oakland Museum käsittelee taidetta, historiaa sekä Kalifornian luonnontiedettä. Se avattiin vuonna 1969 ja sen suunnitteli Kevin Roche. Museossa on näyttelyiden lisäksi kahvio, joka tarjoaa lounasaikaan jazz-musiikkia.
Museo suljettiin korjaustöiden vuoksi 23. elokuuta 2009. Museon korjaus maksoi noin 62 miljoonaa dollaria. Museo saatiin avattua uudelleen toukokuussa 2010.
California Golden Bears on Kalifornian yliopiston urheilujoukkueiden nimi. Bears pelaa NCAA:ssa. Sen tunnusvärit ovat sininen ja kulta ja sen maskottina toimii Oski the Bear. Seuran virallinen taistelulaulu on Fight for California.Oakland Athletics on Oaklandissa pelaava baseball-joukkue. Se pelaa Yhdysvaltojen korkeimmalla sarjatasolla, Major League Baseballissa. Joukkueen tunnusvärit ovat vihreä, kulta, valkoinen ja epävirallisesti musta. Athletics perustettiin alun perin Philadelphiassa vuonna 1901, mutta se muutti vuonna 1955 Kansas Cityyn ja Oaklandiin seura siirtyi 1968.Oakland Raiders pelaa amerikkalaista jalkapalloa Yhdysvaltojen korkeimmalla sarjatasolla, National Football Leaguessa. Seuran tunnusvärit ovat musta ja hopea. Se perustettiin vuonna 1960 ja on voittanut tähän mennessä yhteensä kolme Super Bowlia. Raidersien omistaja Al Davis pyysi Oaklandin kaupunkia 1970–1980-luvuilla laajentamaan joukkueen kotistadionia, Oakland Coliseumia. Kun hänen vaatimuksiinsa ei suostuttu, Davis siirsi joukkueen Los Angelesiin vuonna 1981. Raiders kuitenkin palasi takaisin Oaklandiin vuonna 1994.Golden State Warriorsin kotikaupunki on Oakland. Se pelaa koripalloa Yhdysvaltain korkeimmalla sarjatasolla, NBA:ssa. Seuran tunnusvärit ovat sininen, punainen ja keltainen. Joukkue perustettiin vuonna 1946 Philadelphiassa ja se siirtyi vuonna 1971 Oaklandiin. Seura on voittanut kolme NBA:n mestaruutta.
Coyote Hills East Bay (luontokohde ja alkuperäisauskkaiden historiaa) (englanniksi)

Alan Burnett (s. 1949) on yhdysvaltalainen televisioanimaatiosarjojen tuottaja ja käsikirjoittaja. Hän on ollut tuottamassa ja käsikirjoittamassa useita DC-animaatiosarjoja, kuten Teräsmiestä, ja useampia Batman-animaatioita. Burnett on voittanut muun muassa kolme kertaa Daytime Emmy -palkinnon vuosina 1998, 2001 ja 2006. Lisäksi hänet on palkittu Primetime Emmylla vuonna 1992.Hän valmistui Floridan Pompano Beach Senior High Schoolista vuonna 1968.

Alan Wake on suomalaisen Remedy Entertainmentin kehittämä toimintaseikkailulajityypin videopeli, jonka Microsoft Game Studios julkaisi vuonna 2010 Xbox 360 -pelikonsolille. Alkuvuodesta 2012 Alan Wake julkaistiin myös Microsoft Windowsille.Alan Wake sijoittuu kuvitteellisen Bright Fallsin pikkukaupunkiin Yhdysvaltain luoteisosassa. Pelin päähahmo, kirjailija Alan Wake, kärsii kirjoittamisvaikeuksista ja saapuu kaupunkiin lomailemaan yhdessä vaimonsa Alicen kanssa. Alicen kadottua Wake joutuu keskelle painajaismaisia tapahtumia, jotka perustuvat kirjaan, jota hän ei muista kirjoittaneensa. Peli on rakenteeltaan ja tarinankerronnaltaan televisiosarjamainen.
Markkinointia varten Remedy tuotti kuusiosaisen minisarjan, jossa näyttelivät oikeat näyttelijät. Muutaman minuutin pituiset jaksot esitettiin internetissä ennen pelin julkaisua. Alan Wake sai kriitikoilta hyvän vastaanoton: erityisesti pelin miljöötä, tunnelmaa ja tarinaa kehuttiin onnistuneiksi. Pelin konsoliversio ei kuitenkaan myynyt tekijöidensä odotusten mukaisesti.Helmikuussa 2012 julkaistiin Alan Wake’s American Nightmare Xbox Live Arcade -palvelussa sekä Steam-palvelussa.Remedy ilmoitti vetävänsä Alan Waken myynnistä kaikilla alustoilla 15. toukokuuta 2017 pelissä käytettyjen musiikkikappaleiden lisenssien raukeamisen seurauksena. Lisensoinnista saatetaan neuvotella uudestaan tulevaisuudessa.
Alan Wake on tarinavetoinen kolmannesta persoonasta kuvattu toimintaseikkailupeli, jossa on myös selviytymiskauhupelin elementtejä. Pelin kehittäjä Remedy kutsuu peliä ”psykologiseksi toimintatrilleriksi”. Tärkeä pelillinen elementti on valo, jonka avulla pelaaja voi puolustautua pimeydestä tulevia vihollisia vastaan. Yleisimpiä vihollisia ovat ”pimeyden” valtaan joutuneet ihmiset, joita kutsutaan ”Menetetyiksi” (engl. ”Taken”). Myös erilaiset esineet kuten puimakoneet voivat joutua kyseisen voiman valtaan. Ennen kuin vihollisia voi vahingoittaa aseilla, heistä täytyy karkottaa pimeys taskulampun tai muun valonlähteen, kuten soihdun tai sokaisukranaatin, avulla. Vihollisten hyökkäyksiltä voi myös puolustautua väistöliikkeellä, joka oikein ajoitettuna saa aikaan pelitilannetta hidastavan slow motion -efektin. Vihollisia voi myös yrittää paeta lähimpään valaistuun turvapaikkaan.
Pelaaja etenee maailmassa lineaarisesti, ja ympäristön vapaa tutkiminen on rajoitettu melko pienelle alueelle. Toisinaan pelaaja voi käyttää autoa paikasta toiseen siirtymiseen. Tutkimisen myötä ympäristöstä voi löytää radioita, joista voi kuunnella pelin tarinaan liittyvää yöohjelmaa, ja televisioita, joista voi katsoa Night Springs -nimisen kauhutelevisiosarjan jaksoja. Alan Wake sisältää säämallinnuksen ja vaihtuvat vuorokaudenajat. Pelin tapahtumat sijoittuvat pääasiassa yöaikaan, mutta jokaisessa episodissa on myös päiväsaikaan sijoittuva rauhallisempi osuus, jonka aikana Alan Wake tutustuu ei-pelattaviin hahmoihin tai Bright Fallsiin.Pelistä on tehty rakenteeltaan ja tarinankerronnaltaan televisiosarjamainen. Tehtävärakenne jakautuu esittelyjaksoon ja kuuteen varsinaiseen ”jaksoon”. Jokainen jakso päättyy pelin alkuruutuun, jonka taustalla soi yksi lisensoiduista musiikkikappaleista. Seuraava jakso alkaa aina juonitiivistelmällä siihen mennessä tapahtuneista asioista. Tarinankerronta tapahtuu välivideoiden lisäksi Alan Waken päänsisäisen monologin ja maailmasta löydettyjen käsikirjoitussivujen kautta. Käsikirjoitussivut joko taustoittavat henkilöhahmoja tai paljastavat etukäteen mitä tarinassa tulee tapahtumaan. Remedyn mukaan Alan Wake on ikään kuin mahdollisen pelisarjan ensimmäinen ”tuotantokausi”, ja ennen mahdollista jatko-osaa juonta on täydennetty kahdella ladattavalla lisäosalla.
Alan Wake sijoittuu kuvitteellisen Bright Fallsin pikkukaupunkiin Yhdysvaltain luoteisosassa. Pelin päähahmo Alan Wake kärsii kirjoittamisvaikeuksista, ja saapuu kaupunkiin lomailemaan yhdessä vaimonsa Alicen kanssa. He vuokraavat käyttöönsä Cauldron Laken saarella olevan mökin. Ensimmäisenä iltana Alan ja Alice riitelevät, minkä seurauksena Alan häipyy ulos yön pimeyteen. Hän tietää, ettei pimeää pelkäävä Alice seuraisi perässä. Pian hän kuulee Alicen kirkuvan, ja näkee hänen pudonneen järveen. Alan sukeltaa hänen peräänsä. Seuraavaksi Alan herää kolaroineesta autosta. Hän alkaa löytää käsikirjoitussivuja kirjasta, jota ei muista kirjoittaneensa. Käy ilmi, että on kulunut viikko Alicen katoamisesta. Seriffi Sarah Breaker kertoo, ettei Cauldron Lakella ole ollut saarta sitten 1970-luvun tulivuorenpurkauksen.Seuraavana päivänä Alan saa soiton salaperäiseltä mieheltä, joka lupaa palauttaa Alicen, jos Alan toimittaa hänelle käsikirjoituksensa parin päivän sisällä hiilikaivosmuseoon. Kahvilassa työskentelevä Rose kutsuu sekä Alanin että hänen agenttinsa Barry Wheelerin luokseen antaakseen heille löytämänsä käsikirjoitussivut. Pimeyden valtaama Rose kuitenkin huumaa molemmat. Alan herää yöllä, pakenee asuntokylän piirittäneitä poliiseja ja joutuu FBI-agentti Nightingalen takaa-ajamaksi. Seuraavana päivänä Alan saapuu sovitulle tapaamispaikalle hiilikaivosmuseoon, mutta paljastuu, että mies ei ole kidnapannut Alicea. Pimeyden pyörremyrsky nostaa miehet ilmaan; Alan onnistuu kuitenkin sytyttämään soihdun, ja pelastautuu myrskyltä, vaikkakin putoaa jyrkänteeltä Cauldron Lakeen. Seuraavan kerran hän herää tohtori Emil Hartmanin psykiatrisesta sairaalasta, jossa hän tapaa kaksi 1970-luvun rockmuusikkoa, Andersonit. Hartman väittää Alanille, että hänen vaimonsa on kuollut, mutta Alan ei usko häntä ja pakenee sairaalasta Barryn kanssa. Andersonien maatilalla Alan kuuntelee heidän levyttämänsä kappaleen, jossa lauletaan ”löydä valon nainen”. Yöllä Alan saa näyn, jossa Alicen pelastaakseen hän lupautuu kirjoittavansa Pimeydelle käsikirjoituksen, jolla se vapautuisi järvestä.Aamulla agentti Nightingale löytää ja pidättää heidät. Pimeys alkaa kuitenkin riehua Bright Fallsissa ja tempaa Nightingalen mukaansa. Alan, Barry ja Sarah lähtevät kohti voimalaitosta löytääkseen laulussa mainitun ”valon naisen”. Nainen osoittautuu Cynthia Weaveriksi, joka vie heidät ”hyvin valaistuun huoneeseen”. Pöydällä on Thomas Zanen kirjoittama teksti, jossa kuvataan tärkeää Alanin lapsuuden tapahtumaa, ja irtonainen valonkatkaisin, jonka Alan oli saanut äidiltään ja jonka hän oli antanut Alicelle. Valonkatkaisimen kanssa hän lähtee takaisin Cauldron Lakelle, sukeltaa järveen ja joutuu toiseen todellisuuteen. Silloin hän kuulee Thomas Zanen äänen, joka kertoo kuinka hän yritti pelastaa rakastamansa Barbara Jaggerin kirjoittamalla hänet takaisin henkiin; Pimeys otti kuitenkin Barbaran haltuunsa. Alan saapuu mökille, jossa hän kohtaa Pimeyden hallussa olevan Barbaran. Alan tunkee katkaisimen hänen sydämensä kohdalla olevaan aukkoon ja napsauttaa katkaisinta, jolloin Barbaran keho täyttyy valolla. Alan kävelee kirjoituskoneen luokse ja sanoo tietävänsä, minkälainen loppu hänen tulee kirjoittaa.Sitä seuraavassa aikatakaumassa Alan pelastaa Alicen järvestä. Kuluu kaksi viikkoa, ja Deerfest on juuri alkamassa. Alice nousee järven rannalle ja ihmettelee, missä Alan on. Bright Fallsissa Rose pitelee Cynthian tapaan lyhtyä käsissään agentti Nightingalen katsoessa hänen takaansa ikkunasta ulos. Alan on taas kirjoituskoneensa ääressä sanoen ”se ei ole järvi... se on valtameri”. Sen jälkeen kuullaan Alicen sanovan ”Alan, herää”.
Pelille julkaistiin Xbox Liven kautta lisäsisältönä kaksi jatkoepisodia, The Signal 27. heinäkuuta 2010 ja The Writer 12. lokakuuta 2010. Windows-versiossa lisäsisältö tulee pelin mukana.The Signal jatkuu siitä mihin pääpeli loppuu. Alan tajuaa olevansa surrealistisessa Bright Fallsissa järven alla, mutta Zane auttaa häntä pääsemään sieltä pois. Alan päätyy lopulta New Yorkin asunnolleen, jossa Zane kertoo hänelle, että Alan pitää itse itseään vankina pimeässä paikassa. Lopulta Alan tuhoaa hullun version itsestään ja onnistuu heräämään mökistä, mutta hän tajuaa olevansa yhä ansassa.The Writerissa Alan seuraa yhä Zanen ohjeita. Zane kertoo että Alanin epävakaa ja irrationaalinen puoli on yhä mökin sisällä, mutta hän edustaa Alanin rationaalista puolta, jonka pitää saada uni hallintaansa. Pitkän matkan jälkeen Alan pääsee mökille, jonka lattialta hän löytää hullun puolensa. Alanin kosketuksesta puoliskot yhdistyvät ja hänestä tulee jälleen kokonaan selväjärkinen. Alan palaa kirjoituskoneen luokse ja aloittaa seuraavan tarinan, jonka nimi on ”Return” (suom. Paluu).
Max Paynen (2001) julkaisun jälkeen Remedy ja 3D Realms myivät vuonna 2002 Max Paynen lisenssin Take-Two Interactive Softwarelle. Kehitettyään vielä jatko-osan, The Fall of Max Payne (2003), Remedy keskittyi myyntirahojen turvin seuraavaan projektiin. Remedy aikoi tehdä elokuvamaisen toimintapelin, jossa olisi syvä ja henkilökohtainen tarina. Sankariksi haluttiin normaali jokamies, joka ei olisi valmiiksi toimintasankari. Koska kertojanääntä haluttiin käyttää osana tarinankerrontaa, kehittäjien mielestä tuntui luontevimmalta tehdä päähahmosta kirjailija. Tapahtumapaikaksi haluttiin periamerikkalainen idyllinen pikkukaupunki, joka oli tuttu televisiosarjoista ja elokuvista. Pelin inspiraation lähteinä toimivat muun muassa Twin Peaks, Lost ja Stephen Kingin teokset. Alkuvuodesta 2005 Remedy kertoi suunnitelmastaan eri julkaisijoille, joista he valitsivat saman vuoden joulukuussa Microsoftin.Pelimekaniikan idea pohjautui valoon ja pimeyteen, mutta sen hetkisistä pelimoottoreista yksikään ei kyennyt toteuttamaan ryhmän vaatimuksia. Remedyn piti rakentaa pelimoottori itse noin 45 ihmisen voimin, minkä jälkeen varsinaisen pelin kehitys voitiin aloittaa. Autenttisuuden luomiseksi ryhmä teki tutkimusmatkan luoteis-Yhdysvaltoihin ja otti matkan aikana noin 60 000 valokuvaa. Äänimaailman luomista varten yksi ryhmä telttaili metsissä ja äänitti luonnon ääniä. Pelialuetta luodessaan kehitysryhmä tutki Washingtonin osavaltion biotooppikarttaa ja selvitti, mitä osavaltion metsissä kasvaa. Remedy käytti pelimaailman rakentamisessa itse kehittämäänsä WorldEditor-ohjelmaa. Vielä vuonna 2005 Alan Wakesta oltiin tekemässä niin sanottua hiekkalaatikkopeliä, mutta ajatus hylättiin noin puolen vuoden testauksen jälkeen, koska kehitysryhmän mielestä hiekkalaatikkorakenne ja vahva tarina eivät sopineet hyvin yhteen.Alan Waken kasvojen pohjana toimii suomalainen näyttelijä-käsikirjoittaja Ilkka Villi, ja Waken ääninäyttelijä on yhdysvaltalainen näyttelijä Matthew Porretta. Kasvojen liikkeet on tallennettu liikkeenkaappausstudiossa New Yorkissa.
Alan Wake esiteltiin yleisölle ensi kertaa vuoden 2005 E3-messuilla. Vuoden 2006 E3-messuilla Microsoft tiedotti, että se julkaisee Alan Waken yksinoikeudelle Xbox 360:lle ja Windows Vistalle. Tuolloin Microsoftin tavoitteena oli esitellä Windows Vistan ja Direct X 10 -rajapinnan tehokkuutta pelialustana. Tämän jälkeen Remedy ei antanut kahteen vuoteen tietoja pelin kehityksestä, ja julkisuudessa epäiltiin, että peli olisi muuttunut vaporwareksi. Remedyn Mika Reini kuitenkin vakuutti yhteisölle elokuussa 2008, että Remedy on yhä tekemässä peliä. Vuoden 2009 E3-messuilla peliä pelattiin ensi kertaa yleisön edessä ja sille annettiin julkaisuajankohdaksi kevät 2010. Peli oli valmis elokuussa 2009, jonka jälkeen Remedy käytti jäljelle jääneen ajan ennen julkaisua pelin viimeistelyyn. Vuoden 2010 aprillipäivänä Remedy tiedotti julkaisevansa ”Alan Wake Wars” -nimisen videopelin, jonka nimi on viittaus Halo Wars -peliin.
Alan Waken julkaisua henkilökohtaiselle tietokoneelle pidettiin alkujaan itsestään selvänä, mutta koska pelistä ei näytetty uutta tietokonedemoa vuoden 2005 E3-messujen jälkeen eikä Remedy myöskään puhunut asiasta mitään, mahdollinen tietokoneversio jäi hämärän peittoon. Pelin kehittäjä Markus Mäki sanoi yhteisön foorumilla kesäkuussa 2009, että Remedy ”keskittää tällä hetkellä kaikki voimavaransa Xbox 360 -version kehittämiseen” ja että ”PC-versiota kommentoidaan myöhemmin”. Pelaajan heinäkuun numeron 2009 haastattelussa Remedyn tuottaja Jay Ranki puolestaan totesi, että he ja Microsoft puhuvat enää Xbox 360 -version kehittämisestä. Microsoft ilmoitti 12. helmikuuta 2010, että Alan Wake julkaistaan vain Xbox 360:lle. Yhtiön perustelun mukaan pelaaminen konsolilla olisi ”mukaansatempaavampaa”. Kuitenkin Sami Järven mukaan tietokoneversiota ei ole tehty, koska pienen yrityksen on vaikea työstää Alan Waken kaltaisesta pelistä kahta versiota samanaikaisesti. Tietokoneversion koodi oli tässä vaiheessa Remedyllä vielä tallessa. Vuoden 2011 Game Developers Conferencessa Markus Mäki totesi, että tietokoneversion peruuttaminen ei ollut ”teknologiakysymys” eikä Remedyllä ollut päätösvaltaa asiassa.Tilanne kuitenkin muuttui kesällä 2011, jolloin Remedy oli jo ehtinyt pyyttää Microsofilta useamman kerran lupaa saada julkaista peli Windowsille. Remedyn kehittäjä Oskari Häkkinen kertoi Microsoftin suostuneen lopulta pyyntöön yhtiöiden hyvien välien takia ja siksi, että PC-versio saataisiin julkaistua juuri ennen jatkopeliä Alan Wake’s American Nightmare. Remedy alkoi työstämään pelin Windows-versiota toisen suomalaisen videopelikehittäjän Nitro Gamesin avustuksella tärkeimpänä tehtävänä pitääkseen huolen siitä, että pelin pelattuvuus toimisi myös näppäimistöllä ja hiirellä. Peli saatiin viimeisteltyä PC-alustalle viidessä kuukaudessa, ja se julkistettiin yleisölle lopulta joulukuussa 2011.
Pelin alkuperäisen musiikin on säveltänyt Petri Alanko ja sen esittää saksalainen sinfoniaorkesteri. Pelissä on musiikkia Poets of the Fall -yhtyeeltä, esimerkiksi Twilight Theater -albumilta single War, jonka virallinen musiikkivideo on näytelty lyhytelokuva pelistä. Yhtye esiintyy myös Old Gods Of Asgard -nimellä sekä pelissä että keräilijäpainoksen mukana tulevalla ääniraidalla. Yhtye on tehnyt Remedyn kanssa yhteistyötä aiemmin myös Max Paynen kanssa. Pelin rajoitetun keräilijäversion mukana julkaistiin myös virallinen soundtrack, johon on koottu Petri Alangon peliä varten säveltämiä kappaleita ja lisensoitua musiikkia. Pelin alkuperäinen 18 kappaleen soundtrack julkaistiin 20. heinäkuuta 2010.Alan Wakessa on myös lisensoitua musiikkia pelijaksojen päätöskappaleina. Näiden joukossa on muun muassa David Bowien ”Space Oddity” ja Nick Cave and the Bad Seedsin ”Up Jumped the Devil”. Lisäsisältöjen päätöskappaleina puolestaan olivat Anna Ternheimin ”No, I Don’t Remember” ja Depeche Moden ”The Darkest Star”.
Markkinointia varten Remedy tuotti kuusiosaisen Bright Falls -minisarjan, joka kuvattiin Oregonissa oikeilla näyttelijöillä. Ensimmäinen jakso esitettiin Internetissä ja Xbox Livessä 25. huhtikuuta 2010. Minisarja toimii esiosana pelin tapahtumille. Tarinassa mies saapuu Bright Fallsiin tekemään lehtijuttua tohtori Haartmanista. Ollessaan kaupungissa hän menettää tajunsa useaan otteeseen ja herää aina metsästä omituisissa paikoissa. Jos hän yrittää lähteä kaupungista, hän menettää tajunsa. Vähitellen hänestä alkaa tulla Menetetty.Pelistä julkaistiin myös rajoitettu keräilijöiden versio (engl. Limited Collector’s Edition), joka sisältää 144-sivuisen The Alan Wake Files -kirjan, soundtrack-CD:n, virtuaalisia lisäominaisuuksia Xbox Live -tilin Avatar-hahmoa varten ja pelinsisäisen äänikommenttiraidan. Alan Wakesta paljastettiin myös Rick Burroughsin kirjoittama peliin perustuva englanninkielinen romaani itse pelijulkaisun yhteydessä.
Alan Wake sai kriitikoilta myönteisen vastaanoton. Metacriticin valitsemien sadan arvostelun painotettu keskiarvo on 83 % ja GameRankingsin valitsemien 72 arvostelun keskiarvo 83,64 %. Alan Wake sijoittui 14:ksi IGN:n ”25 parasta Xbox 360 -peliä” -listalla vuonna 2010. Time kehui Alan Wakea kypsemmäksi kuin lukuisat M-ikärajan saaneet pelit, ja valitsi sen vuoden 2010 parhaaksi videopeliksi. Joystiqin toimittajat valitsivat Alan Waken vuoden kolmanneksi parhaaksi peliksi, ja kehuivat sen tasosuunnittelua, kohtauksia ja elokuvamaisuutta.Pelit-lehden Tapio Salminen kehui pelin tunnelmaa, rytmitystä ja miljöötä, mutta moitti paikoittaista teknistä kankeutta ja piti Alan Waken päänsisäistä kertojaääntä turhana. Toisen arvion antanut Tuomas Honkala jäi kaipaamaan enemmän suvantokohtauksia ja sanoi, että Alan Wake on ”mieleenpainuva pelikokemus, joka jää karvan päähän mestariteoksesta”. Helsingin Sanomien Juhana Petterson kutsui Alan Wakea peliksi, ”joka erityisesti käsikirjoituksensa ansiosta nostaa videopelaamista hartiavoimin samaan sarjaan elokuvien ja television kanssa”. Hänen mielestään pelissä kuitenkin paljastettiin liikaa Bright Fallsin pahuuden luonteesta. Pelaajan Miikka Lehtonen kutsui peliä ”enemmän kuin osiensa summaksi” ja piti erityisesti tarinaa mukaansatempaavana. Toisen arvion antanut lehden päätoimittaja Thomas Puha moitti animaatioita puiseviksi ja toimintaa yksipuoliseksi. Hän kuitenkin piti Alan Waken universumia omaperäisenä ja kiehtovana, ja totesi lopuksi, että ”pelin ehdoton vahvuus on se, ettei sitä oikein voi verrata muihin peleihin”.IGN:n Charles Onyett kehui peliä viihdyttäväksi yhdistelmäksi kirjaa, televisiosarjaa ja videopeliä. Hän piti ympäristöjä ja grafiikkaa hyvin toteutettuina, mutta moitti silmiinpistävää tuotesijoittelua ja kameraongelmia. 1UP.com-sivuston Thierry Ngyuenin mielestä Alan Wake kuulostaa, näyttää ja tuntuu painajaismaiselta, mutta pelin siirtyessä päivämaisemiin sen graafiset epäkohdat korostuvat ja peli näyttää toisinaan ”suorastaan rumalta”. Lopuksi Ngyuen sanoi että ”Alan Wake luo perustan mahdollisesti erittäin upealle jatko-osalle”. Eurogamerin Ellie Gibson antoi pelille arvosanan 7/10. Hän valitti omaperäisyyden puutteesta ja totesi, että ”kaikki pelissä tuntuu vanhentuneelta”, mutta piti peliä hyvänä viihteenä toimintapelien ystäville. GameSpotin Tom Mc Shea piti erityisesti omaperäisestä tarinankerronnasta, jonka ansiosta ”jokainen hetki on täynnä jännitystä”, ja sitä täydentävästä valaistusefektien ja äänimaailman luomasta häiriintyneestä ilmapiiristä.Myös pelin Windows-versio sai Metacriticin valitsemien 30 arvostelun painotetuksi keskiarvoksi 83 %. Pelit-lehti arvosti pelin parempia grafiikkoja ja kontrolleja tietokoneella. Gaming-Agen Mike Palermo piti tietokoneversiota pelistä onnistuneena käännöksenä ja sanoi alhaisen hinnan tekevän pelistä kenties kannattavan ostoksen jopa niille, joilla peli on jo Xbox 360 -konsolilla mutta ei lisäsisältöä. Hän kritisoi pelin tallennuksiin käyttämää automaattista Steam Cloud -pilvipalvelua.
Alan Wake ei myynyt tekijöidensä odotusten mukaisesti. Ensimmäisellä myyntiviikolla Alan Wake oli Britannian toiseksi myydyin videopeli ja viikkojen 19–20 myydyin videopeli Suomessa. Yhdysvalloissa se oli toukokuun kahdeksanneksi myydyin videopeli 145 000 kappaleen myynnillään. Samaan aikaan julkaistu Red Dead Redemption puolestaan myi Yhdysvalloissa toukokuun aikana 1,5 miljoonaa kappaletta. Take-Two Interactiven edustajan Ben Federin mukaan heidän julkaisemansa Redemption varasti huomion muilta peleiltä, kuten Alan Wakelta, ja oli siten osasyyllinen niiden heikkoon myyntiin. Myös Pelaaja-lehden päätoimittaja Thomas Puha mainitsi huonon markkinatilanteen osasyyksi heikkoon myyntimenestykseen.PC-julkaisun jälkeen pelin kerrottiin myyneen molemmat alustat huomioon ottaen yli kaksi miljoonaa kappaletta maaliskuuhun 2012 mennessä. Tekijät kertoivat olevansa lukuun tyytyväisiä ja pitävänsä pelisarjan jatkoa mahdollisena. Remedyn Sami Järvi ilmoitti myyntiluvun ylittäneen kolme miljoonaa toukokuussa 2013.
Suominen, Jaakko (päätoimittaja): Pelitutkimuksen vuosikirja 2010.    www.pelitutkimus.fi, 2010. ISBN 978-951-44-8233-5.  Teoksen verkkoversio (viitattu 30.12.2010).  
Harvola, Aino: Alan Wake ja intertekstuaalisuus mediahuomion välineenä.    www.pelitutkimus.fi, 2010.   Teoksen verkkoversio (PDF) (viitattu 30.12.2010).
