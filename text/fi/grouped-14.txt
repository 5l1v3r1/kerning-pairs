
Bonsai (jap.  盆栽?) eli ”ruukkupuu” tarkoittaa puuta, joka on kasvatettu ruukussa niin, että se alkaa muistuttaa lajitovereitaan pienoiskoossa. Sana bonsai on japania ja merkitsee ”ruukkuistutusta” (bon = ruukku, sai = istutus).On olemassa erityisiä puulajikkeita, jotka kasvavat puiden näköisiksi pienoispuiksi, mutta ne eivät ole oikeita bonsaipuita.kenen mukaan? Mikään puulaji ei automaattisesti kasva bonsaiksi, mutta teoriassa, mistä tahansa puusta voidaan kasvattaa bonsai – jotkin lajit vain soveltuvat bonsaitaiteeseen muita paremmin. Bonsaipuu tarkoittaa nimenomaan kasvia, joka on kasvatettu ruukussa ja joka huolellisella hoidolla alkaa muistuttaa oikeata, täysikokoista puuta. Bonsaipuita muotoillaan leikkelemällä niiden oksia ja juuria.Bonsaitaidetta harrastetaan edelleen myös Kiinassa, missä siitä käytetään nimitystä pénjǐng (kiin. 盆景). Pénjǐng ei kuitenkaan ole aivan sama asia kuin bonsai, vaan siinä puita kasvatetaan puutarhoissa ja ne ovat suurempia kuin bonsait. Kuitenkin länsimaisessa kulttuurissa käsite bonsai käsittää japanilaisen bonsain, kiinalaisen pénjǐngin sekä korealaisen bunjaen.
Bonsait ovat alun perin lähtöisin Kiinasta, Han-dynastian ajalta (noin 200–220 eaa.). Itse puutarhataiteen, jonka osana bonsait ovat, uskotaan syntyneen noin vuosien 2200–255 eaa. välillä.Kiinassa bonsaita kutsuttiin pénzāiksi (kiin. 盆栽). Pénzāin lähtökohtana oli vangita luonnollinen maisema pienoiskoossa – eli luoda miniatyyrimaisema. Pénzāi oli kuitenkin kookkaampi kuin bonsai. Myöhemmin pénzāita alettiin kasvattaa ruukussa ja näin syntyi punsai. Punsaissa puu muotoiltiin muistuttamaan jotakin eläintä kuten lintua tai jotain muuta olentoa kuten lohikäärmettä. 
Bonsaita kuitenkin pidetään japanilaisina, koska japanilaiset ovat kehittäneet punsaista bonsain. Japaniin bonsait saapuivat 1100-luvulla. Bonsait levisivät Tang- tai Song-dynastian aikaan, 700–1300-luvulla myös Koreaan, missä niitä alettiin kutsua bunjaeksi. Japani harjoitti hyvin sulkeutunutta ulkopolitiikkaa yli 200 vuotta, 1800-luvulle asti. Vuonna 1854 yhdysvaltalainen kommodori Matthew Perry pakotti Japanin avautumaan. Tällöin bonsai saapui ensimmäisen kerran Eurooppaan vuonna 1878 Pariisin maailmannäyttelyn mukana.lähde?Suuren suosion bonsait saavuttivat vasta toisen maailmansodan jälkeen, kun kaukaisiin maihin lähetetyt suurlähettiläät ja muut diplomaatit alkoivat tuoda niitä tuliaisiksi ja matkamuistoiksi kotimaihinsa. Suomalaisten harrastajien käsiin ensimmäiset bonsait päätyivät 1970-luvulla. Nykyisin bonsaiharrastajia on Suomessa muutama sata.lähde?Bonsain esimuodon saapumisesta Kiinaan on esitetty teoria, jonka mukaan ne toivat Kiinaan intialaiset buddhalaismunkit, jotka olivat huomanneet kasvien juurien kasvua ruukun avulla rajoittaessaan niiden alkavan kääpiöityä. Mitä käppyräisempi ja omituisempi kasvi oli, sitä arvostetumpi se oli ja sitä suurempina sen sisältämiä voimia pidettiin.Ruukuissa kasvatettavia puita esittäviä piirroksia on löydetty noin 4 000 vuoden ikäisistä egyptiläisistä haudoista. Jo muinaisessa Egyptissä tiedetäänkin kasvatetun ruukkupuutarhoja. Nykyisen Intian alueella paikallisilla poppamiehillä oli tapana kasvattaa ruukussa erilaisia kasveja, joita he käyttivät rituaaleihin ja lääkintään. Myös arabialaisten karavaanien tiedetään kuljettaneen pieniä puita erilaisissa astioissa Aasian halki. Puita käytettiin lääkkeisiin tarvittavien kemikaalien lähteinä. Todennäköisesti ruukkupuita ei alun perin kasvatettukaan esteettisistä syistä. Myös kuuluisissa Babylonin riippuvissa puutarhoissa uskotaan kasvatetun ruukkukasveja – sikäli kuin näitä puutarhoja koskaan on ollutkaan.
Bonsaiksi kelpaa teoriassa mikä tahansa puu- tai pensaslaji taikka ylipäätään mikä tahansa kasvi, jolle kasvaa puumainen varsi. Tästä äärimmäisenä esimerkkinä voidaan mainita voikukka, josta voidaan koulia bonsai nostamalla kasvia vuosien mittaan vähitellen korkeammalle kasvualustastaan niin, että voikukan puumainen maavarsi lopulta muodostaa kukalle "puuvarren". Japanissa onkin noussut suosituksi tapa, jossa bonsai tehdään puiden sijasta luonnonkukista.Mikään puulaji ei kasva automaattisesti ruukkupuuksi ilman erityishoitoa. Kuitenkin jotkin lajit sopivat muita paremmin bonsai-taiteen raaka-aineeksi. Suomalaisista kasveista muiden muassa katajaa, koivua ja mäntyä voidaan kasvattaa ruukussa. Suomen olosuhteissa bonsaita voidaan kasvattaa sekä sisällä että ulkona. Kansainvälisesti varsinkin kiinankatajaa pidetään erittäin hyvänä lajina bonsain kasvatukseen.Sisäbonsaiksi sopivia kasveja ovat normaalit huoneolosuhteissa viihtyvät trooppiset tai vilpokasvit kuten limoviikuna, myrtti, sitruskasvit, chili ja granaattiomena. Trooppiset kasvit ovat siinä suhteessa helppohoitoisia, että ne viihtyvät sisätiloissa ympäri vuoden. Vilpokasvit puolestaan vaativat jonkinlaisen viileän talvehtimispaikan.
Ulkobonsaiksi käyvät mainiosti luonnonvaraiset puulajit kuten mänty, koivu, kuusi, leppä, haapa ja tammi sekä pensaskasvien kuten tarhakatajan, omenan ja tuhkapensaan taimet. Nämä selviävät pihalla ympäri vuoden. Puut vaativat talvesta selvitäkseen kuitenkin talvetustoimenpiteitä.
Bonsaiden luokitteluperusteena voidaan käyttää kokoa, kun tiedetään bonsain koko, peruskaava ja laji, voidaan siitä jo päätellä paljon. Bonsaita on hyvin erikokoisia: muutaman senttimetrin korkuisista yli metrisiin. Tyypillisesti bonsait kuitenkin ovat 20–60 senttimetrin korkuisialähde?. Kokoluokittelu on jossakin määrin vakiintumatonta ja tulkinnanvaraista.
Maksimissaan 7–10 senttimetriä pitkistä bonsaipuista käytetään nimitystä mame-bonsai (jap. 豆盆栽). Pienimmistä mame-bonsaista saatetaan käyttää myös nimitystä shito-bonsai. Kolmanneksi pienin kokoluokka on shōhin (jap. 小品盆栽), johon kuuluvien bonsaiden maksimikorkeus on 25–30 senttimetriä. Shōhinia isompien bonsaiden kokoa määritetään usein sillä, kuinka monta miestä tarvitaan siirtämään bonsaita paikasta toiseen.
Bonsaitaiteessa yhdistyvät estetiikka, huolenpito ja kärsivällisyys. Kasvi, muokkaus, kasvuaineksen pinta ja valittu astia muodostavat "taivaan ja maan yhteen astiaan", kuten japanilainen sanonta asian ilmaisee. Taiteessa pyritään saavuttamaan mahdollisimman luonnollinen lopputulos: bonsaissa ei tule näkyä mitään merkkejä ihmisen kädestä. Bonsain muotoilussa voidaan noudattaa erään mestarin ohjetta, jonka mukaan puun oksiston tulee näyttää siltä, että lintujen olisi helppoa lentää sen lävitse.Valmis bonsai on kuin varttuneeseen ikään kasvanut puu pienoiskoossa. Suurikin puu näyttää pieneltä, kun sitä katsotaan tarpeeksi kaukaa. Bonsai tarjoaa saman näkymän, mutta lisää toisen ulottuvuuden: puu on niin lähellä, että sen yksityiskohtia on helppoa tarkastella.Bonsain muotoilu on verrattavissa ikebanan tai minimalismin oppeihin, joissa kantavia teemoja ovat selkeys ja linjakkuus. Tällainen filosofia sopii luontevasti suomalaiseen kauneuskäsitykseen, jossa muodot ja materiaalit ovat pääosissa irrallisten yksityiskohtien sijaan.Epäsymmetrisyys, rytmikkyys, tyhjän tilan esille tuominen ja hallittu kokonaisuus ovat bonsaitaiteilijan ohjenuoria. Itse kasvin rinnalla myös sen asuttama ruukku on katsottavissa osaksi bonsaita. Ruukun tehtävänä on tuoda esille puun muoto ja väri kaikkina vuodenaikoina. Bonsain esillepanossa on luontevaa suosia yksinkertaista ja koristelematonta alustaa. Sama pätee bonsain taustaan: esteettisesti ihanteellinen paikka bonsaille on tokonoma, joka on japanilaisessa huoneessa oleva syvennys. Tavallisesti bonsai asetetaan pienelle ja matalalle pöydälle.
Bonsaiden kasvattaminen vaatii kärsivällisyyttä. Bonsai voidaan kasvattaa siemenestä tai pistokkaasta taikka siirtää luonnosta.
Siemenestä kasvatettaessa on maltettava odottaa, sillä prosessi on pitkänlainen. Taimen muotoilu voidaan aloittaa vasta noin vuoden kuluttua istutuksesta. Pistokkaista kasvattaminen on myös hankalaa. Sen onnistuminen vaatii, että pistokas saa tarpeeksi vettä juurten kasvamiseen. Hankalin tapa kasvattaa bonsai on siirtää sen alku luonnosta. Tämä on kuitenkin eniten bonsaifilosofian mukaista. Tuloksekkaita paikkoja etsiä taimia bonsaipuuksi ovat kalliot, kivet ja rannat. Suomen luonnosta löydetyt taimet eivät kuitenkaan voi olla sisällä ympärivuotisesti, vaan ne vaativat talvettamisen. Siksi niitä pitäisi säilyttää välillä myös kylmässä. Kellari sopii tähän tarkoitukseen hyvin. Hyviä Suomesta löytyviä bonsainalkuja ovat esimerkiksi männyt ja koivut.Bonsaiden kasvattamiseen käytetään erilaisia erikoistyökaluja. Näistä tärkeimpiä ovat teräväkärkiset pihdit. Muotoiluun ja kääpiöintiin on käytettävissä erilaisia tekniikoita. Bonsaiden taivutteluun ja muotoiluun tarvitaan erilaisia metallilankoja. Muotoilussa juurten ja oksien keskinäisen suhteen täytyy pysyä sopivana. Taitamaton leikkely voi heikentää puuta tai jopa tappaa sen.Bonsaipuun hoidosta tekee vaikeaa astian asettama rajoitus juurien kasvulle. Astioiden mataluus estää juuria laajenemasta, mikä tekee oikeaoppisesta kastelusta taidetta itsessään. 
Ruukkupuiden kasvattaminen sisätiloissa on verrattain uusi ajatus. Japanilainen bonsai on ulkokasvi, joka otetaan sisälle korkeintaan muutamaksi päiväksi näyttelyä tai valokuvaamista varten. Pohjoisen ilmaston vuoksi Suomessa kasvatettavat bonsait elävät useimmiten sisätiloissa, joko kasvihuoneissa, verannoilla tai huonekasveina. Vaikka bonsaita kasvatetaan ruukuissa, ne eivät useinkaan viihdy sisätiloissa ympärivuotisesti. Talvisin on varmistettava, etteivät juuret pääse pakkasten aikana jäätymään, esimerkiksi hautaamalla puu osittain lumeen tai pitämällä sitä lasitetulla kuistilla.
Bonsain kastelu on tasapainottelua yli- ja alikastelun välillä. Näistä ylikastelu on tavallisempaa. Ruukkuun istutettujen puiden hoidossa on erityisen tärkeää huolehtia ylimääräisen kasteluveden mahdollisuudesta virrata pois ja varoa mullan kuivumista. Kastelu on taitolaji: oppipojalle voidaan antaa bonsainmuotoilusakset ensimmäisinä päivinä, mutta kastelukannua hänelle ei anneta ennen vuosien opetusta. Jos multa on jatkuvasti läpimärkää, eivät juuret saa riittävästi happea. Lisäksi ne alkavat hiljalleen mädäntyä. Helpoiten tältä vältytään valitsemalla istutusmullaksi hyvin vettä läpäisevää laatua ja kastelemalla kasvia aina ja vain silloin, kun multa on ehtinyt jo hieman kuivahtaa. Toisaalta multa ei myöskään saa koskaan kuivua täysin, koska silloin juurien vedenottokyky lamautuu, jos näin pääsee tapahtumaan, on ruukku syytä upottaa vähäksi aikaa kokonaan veteen. 
Veden haihtumiseen vaikuttavat lämpötila, ilmankosteus sekä astian materiaali, muoto ja koko. Bonsain kasvuastiassa on aina oltava reikä ja tämän pitää olla auki niin, että vesi pääsee tarvittaessa virtaamaan astiasta ulos. Sen lisäksi erilaiset bonsait tarvitsevat eri määriä vettä. Jokainen bonsai on yksilö, jota on opittava hoitamaan sille sopivalla tavalla. On vanha kiinalainen tapa antaa vettä bonsaille kolme kertaa: kerran astialle, kerran mullalle ja kerran kasville. On myös tärkeää kastella puun runkoa ja lehvästöä – puu voidaan jopa pestä, sillä se helpottaa puun hengittämistä. Kuitenkaan, jos bonsai on kukkiva, kukkia ei tulisi kastella, sillä tämä edistää kukkien häviämistä.Bonsaita ei tulisi kastella letkulla – vedenpaine voi lennättää mullan astiasta pois. "Kovaa vettä" eli kalkkipitoista vesijohtovettä ei tulisi käyttää lainkaan. Bonsaille kaikkein parasta on sadevesi tai noin vuorokauden hapettumassa seisotettu vesijohtovesi.Multakerroksen päällimmäiset sentit ovat bonsaille kaikkein tärkeimmät; ne vaikuttavat bonsain tärkeimpiin toimintoihin. Bonsai saa vetensä ja happensa (kaasujen vaihto tapahtuu) mullan pintakerroksen läpi.Bonsai kasvaa verrattain pienessä ruukussa, joten bonsain multaa tulee lannoittaa säännöllisesti miedoin lannoittein. Hyviä ajankohtia lannoitukselle ovat kevät ja kesä – puun kasvuajat. Tällöin puuta lannoitetaan noin kahden viikon välein, kun taas muulloin kuukausittain tai harvemmin.Kaupasta ostetut valmisbonsait – mallsait (englanninkielinen sanaleikki mall=ostoskeskus) eivät kuitenkaan ole oma bonsaityyppinsä vaan se on yleisnimi bonsaityyppisille kasvi-istutukselle joka on istutettu kuljetusta varten jonkinlaiseen saveen. Ajan myötä savi tukehduttaa juuret melko varmasti. Jos siis kasvin halutaan elävän pitkään, on multa syytä vaihtaa melko pian hankinnan jälkeen johonkin läpäisevämpään laatuun.lähde?
Valon tarve riippuu paljon puun lajista. Yleensä bonsait kuitenkin vaativat runsaasti valoa. Bonsait voivat tarvita talvisin lisävalaistusta, sillä valoa on talvisin tarjolla hyvin vähän. Kasvaakseen bonsai tarvitsee myös lämpöä, jota kasvit normaalisti saavat auringosta, joka on myös kasvien luonnollinen valon lähde. Auringon korvikkeiksi kelpaavat talvisin esimerkiksi: 
kasvatushehkulamputPuut kokevat luontaisessa kasvuympäristössään muun muassa lämpö- ja valomäärän muutoksia, jotka viestivät puille vuodenaikojen vaihtelusta. Kasville tulisi suoda mahdollisuus kokea keinotekoiset vuodenajat, sillä esimerkiksi talven lepoaika on elintärkeä vastapaino kesän kasvukaudelle. Kasvin sijoittamista viileämpään tilaan talvella kutsutaan talvetukseksi. Jotkut suomalaisista kasveista koulitut bonsait talvehtivat alle kymmenessä asteessa joidenkin trooppisten bonsaiden talvehtiessa huoneenlämmössä.
Leikkaaminen on tärkein bonsain muotoilutapa ja se on hyvä suorittaa keväällä ennen kasvukauden alkamista. Näin kasveista saadaan tuuheampia ja tasapainoisemman näköisiä. Samalla päästään eroon ylimääräisistä oksista, sekä saadaan uusia kasvamaan. Yleisin syy leikata on saada bonsaita tuuheammaksi. Tuuheammaksi bonsaita saadaan käsittelemällä latva tai niitä oksia, jotka aiheuttavat bonsain oksien haaroittumista. Toinen yleinen syy leikata bonsaita on puun tasapainottaminen. Myös lehtiä voidaan pienentää samalla tavalla; kun esimerkiksi lehtipuun lehdet leikataan pois, kasvattaa puu uudet, mutta pienemmät lehdet tilalle.
Bonsaita voidaan muotoilla myös oksia ja runkoa taivuttamalla. Taivuttaminen on hyvä tehdä silloin, kun puussa ei ole lehtiä. Puuta voidaan taivuttaa taivutuslangalla, manriki-puristimilla ja punoksilla. Näistä ehdottomasti yleisin on taivutuslanka. Yleensä taivutuslanka on alumiinia tai kuparia – useimmiten alumiinia. Taivuttaminen taivutuslangalla tapahtuu kiertämällä metallilankaa oksan tai rungon ympärille, joka pitää puun osan halutussa asennossa. Lankaa tulee löysätä tasaisin välein (viikoittain), sillä lanka voi "syöpyä" puun sisään bonsain kasvaessa jättäen rumat arvet bonsaihin. Yleensä taivutuslankaa pidetään puussa kuudesta kuukaudesta kahteen vuoteen.
Bonsai on syytä istuttaa uudelleen lähes joka vuosi. Uudelleenistutus tehdään usein aikaisin keväällä ennen kasvukauden alkua. Uudelleenistutukseen kuuluu:
tarvittaessa ruukun vaihtaminen isompaanMullan vaihto on jokakertainen toimenpide. Ruukku vaihdetaan isompaan kun edellinen alkaa käydä pieneksi. Ruukun voidaan todeta olevan liian pieni, kun pois nostettu juuripaakku näyttää koostuvan lähes kokonaan juurista. Juurien leikkaus on tarpeellista kääpiöimisen takia. Uudelleenistutuksessa on hyvin tärkeää lyhentää bonsain alaspäin kasvavaa pääjuurta, jolloin muut juuret pääsevät paremmin kehittymään. Juuripaakkua pienennetään normaalisti kolmanneksesta puoleen alkuperäisestä koostaan riippuen puun iästä ja lajista.
Kuten muillakin kasveilla, puilla on sisäinen vuosirytmi. Suurin osa puulajeista kasvaa luonnollisessa ympäristössään sellaisissa olosuhteissa, joissa vuodenajat ovat selkeästi erotettavissa toisistaan. Talvella puun ravinteiden ja veden tarve on kesää selvästi niukempaa. Ne ovat mukautuneet tähän tilanteeseen ja talvilevosta on tullut niille olennainen osa selviytymistä. Talvilevon puuttuminen voi aiheuttaa puulle stressiä ja näin se voi tuhota itsensä jatkuvalla kasvamisella. Bonsait voidaan jakaa kolmeen ryhmään:
trooppiset bonsait (myrtti, serissa, granaattiomena...)Ulkona talvetettavat kasvit ovat luonnostaankin Suomen ilmastossa pärjääviä puulajeja. Subtrooppiset bonsait vaativat talvisin 0...+15 °C:n lämpötilan. Trooppiset taas vaativat talvisin +20 °C:n lämpötilan, joten ne pärjäävät sisällä ympäri vuoden – joskin ne olisi suotavaa viedä kesäksi ulos ilmojen salliessa.
Ulkona talvetettaessa on tärkeää pitää huolta siitä, etteivät bonsain juuret pääse jäätymään. Jäätyminen voidaan estää eristämällä juuristo styroksilla tai lumella tai kaivamalla ruukku maahan. Ulkona talvetettavat lehtipuut voivat viihtyä talven kellarissa, mutta havupuut kaipaavat valoa, eivätkä siten sovellu kellarissa talvetettaviksi. Bonsait tarvitsevat myös talvella vettä, vaikkakin selvästi vähemmän kuin kesällä.Subtrooppiset bonsait vaativat viileän, noin kymmenasteisen talvehtimispaikan. Myös subtrooppisia bonsaita voidaan pitää talvella kellarissa, kunhan lämpötila kellarissa ei laske liian alas. Optimaalinen paikka talvehtia on subtrooppiselle bonsaille useista vanhoista puutaloista löytyvä vilpola. Usein kuitenkin subtrooppiset kasvit saavat tyytyä ikkunan tarjoamaan viileyteen ikkunalaudalla.Trooppisen bonsain talvetus on kaikkein helpointa, sillä se ei vaadi mitään erityistä talvetusta. Trooppinen bonsai kuitenkin vaatii valoisan paikan ja tarvittaessa lisävalaisimia. Trooppinenkin bonsai tarvitsee talvilevon, joka toteutetaan lannoitusta ja kastelua vähentämällä.
Bonsaipuiden muotoilussa ja kasvatuksessa noudatetaan yleensä tiettyjä peruskaavoja. Jos bonsaita ei ole kasvatettu minkään kaavan mukaan, se on kawariki. Tässä on esitettynä hyvin karkeasti eri muotojen erot.
Chokkan (jap. 直幹) eli klassinen pylväsmuoto on tarkasti määritelty kaava. Rungon tulee kasvaa ylöspäin ja sen on oltava täysin suora. Rungon tulee kaventua alhaalta ylöspäin. Myös oksien tulee lyhentyä alhaalta ylöspäin. Näin muodostuu chokkanille tyypillinen kolmiomainen muoto. Oksien tulee sijaita tasaisesti joka puolella puuta kuitenkin niin, ettei kaksi peräkkäistä oksaa ole pystysuunnassa linjassa. Ihanteellinen chokkan on puu, jossa ei ole pystysuunnassa yhtään samassa linjassa olevaa oksaa. Suomen kielellä chokkanista voidaan käyttää nimitystä klassinen pylväsmuoto.
Moyōgi (jap. 模様木) tai tachiki eli vapaasti pysty muoto on samanlainen kuin chokkan, mutta runko saa mutkitella. Oksien tulee lähteä rungon mutkien ulkokaarteesta ulospäin. Puun latva on hieman katselusuuntaan nojautunut – puu kumartaa isännälleen. Suomen kielellä moyōgista voidaan käyttää nimitystä vapaa pystymuoto.
Shakan (jap. 斜幹) eli nojaava muoto on myös kuten chokkan, paitsi ettei runko kasvakaan suoraan, vaan nimensä mukaisesti nojaa sivulle noin 30–50 asteen kulmassa astian multapinnan normaaliin nähden. Oksat tasapainottavat puuta siten, että jykevimmät oksat osoittavat kallistussuunnasta poispäin, kohti ruukkua. Oksien pystysuuntaisen päällekkäisyyde välttäminen ei ole shakanissa niin keskeistä kuin chokkanissa. Rungon tulisi olla suora tai lähes suora.
Hōkidachi (jap. 箒立ち) eli luudanmuoto jäljittelee japaninluutajalavan muotoa. Hōkidachin runko on pystysuora ja joka latvasta lähtee samasta kohdasta puun oksat symmetrisesti, jotka lopulta muodostavat pallomaisen latvuksen – bonsai siis näyttää väärin päin olevalta luudalta. Hōkidachi on poikkeuksellinen peruskaava, sillä yleensä bonsaiden tulee olla epäsymmetrisiä.
Bankan (jap. 蟠幹) eli aaltoilevan rungon muoto on valmisbonsaille eli malsaille yleisin muoto. Puun runko kasvaa ylöspäin voimakkaasti mutkitellen ja muistuttaa usein s-kirjainta. Oksisto mukailee moyōgin kaavaa.
Kengaissa (jap. 懸崖) eli vesiputouksen muodossa puun runko kasvaa poikkeuksellisesti alaspäin. Kengain runko saa riippua ja mutkitella vapaasti. Kengain esikuva luonnossa voisi olla vuoren kivisellä seinämällä kasvava puu, joka vaikeissa olosuhteissa kurottautuu alaspäin kohti valoa ja maan lämpöä. Suomen kielellä kengaista voidaan käyttää nimitystä riippuva muoto.
Han-kengai (jap. 半懸崖) eli puoliputous on hieman samantapainen kuin kengai, muttei riipu ruukun alapuolella. Han-kengain runko kasvaa ylöspäin, mutta oksat kurottautuvat alas ja sivuille. Klassisessa muotoilussa han-kengain latvan tuli sijaita puun tyven alapuolella katsottaessa puuta sen etupuolelta.
Fukinagashi (jap. 吹流し) eli tuulentuivertama muoto on kallellaan tuuleen suuntaan ja tuulen tulosuunnan puolella ei ole oksia tai ne ovat taittuneet tuulen mukana. Tarkoituksena on kasvattaa puu, joka näyttää siltä, että se olisi elänyt koko ikänsä tuulen voimakkaassa tuiverruksessa. Kasvattajalla on lähes täysi vapaus oksien sijoittelussa ja rungon muotoilussa, kunhan kuviteltu jäätävä viima näkyy työssä. Vaikka taiteilijalla onkin suuret vapaudet muotoilussa, juuri se tekee fukinagashista vaikean.
Bunjingi (jap. 文人木) eli klassinen kalteva muoto. Bonsain runko on pitkä ja ohut. Rungon ei tule missään tapauksessa olla suora, vaan sen tulee kiemurrella arvokkaasti kohti taivasta. Oksia on vain puun latvassa ja ne ovat usein melko lyhyitä ja kaareutuvat aavistuksen verran alaspäin. Puuta kasvatetaan usein pienessä ruukussa pienen latvuksen takia. Bunjingin esikuvana ovat vanhat kiinalaiset tussimaalaukset, bunjingat. Bungingi on ehkä kaavoista taiteellisin ja vaatii kasvattajaltaan taiteellista lahjakkuutta. Nimi merkitsee oppineiden tyyliä; sillä on juuret maassa ja pää tukevasti korkealla ilmassa.
Sekijōjū eli kivenpäällinen bonsai kasvaa kiven päällä niin, että juuret näkyvät. Bonsain juuret kiemurtelevat kiven halkeamissa sekä uurteissa ja tavoittavat viimein kiven alla laakeassa ruukussa olevan maan.
Ishitsuki eli kivellä kasvava bonsai kasvaa multataskussa kiven päällä. Ishitsuki-muotoiset bonsait ovat yleisesti pieniä siksi, että kiven sisällä oleva multatasku tarjoaa juurille verrattain vähän kasvutilaa, joka vaikuttaa puun kokoon. Toivottu lopputulos on kokonaisuus, jossa bonsai näyttää kasvavan kolkossa vuoristossa.
Neagari (jap. 根上り) eli näkyvän juurakon muoto on varsin erikoisen näköinen peruskaava. Kaavan olennaisin piirre on selkeästi näkyvä, kookas tyvijuurakko, joka on osa puun runkoa. Kaava pyrkii jäljittelemään tilannetta, jossa luonnonvoimat ovat kuluttaneet maa-aineksen luonnossa kasvavan puun juurien alta. Neagarin lehvästön tulisi olla kevyt ja huomaamaton niin, että huomio kiinnittyy paljaaseen juurakkoon.
Sōkan tai sōjū eli kaksoispuu on bonsai, jolla on kaksi runkoa tai sen vieressä kasvaa verso. Molempien runkojen tulee joka tapauksessa kasvaa samasta kohdasta. Toisen rungoista on oltava toista matalampi ja ohuempi ja pienemmän rungon on kasvettava suuremman rungon taustalla. Suuremman rungon latvus voi taipua hieman pienemmän latvuksen suuntaan. Sōkan-kaava symboloi isää ja poikaa.
Sankan eli kolmoispuu on bonsai, jolla on nimensä mukaisesti kolme runkoa. Sankan-kaavan bonsain keskimmäinen runko on kaikkein paksuin, ensimmäinen sivurunko toiseksi paksuin ja toinen sivurunko kolmanneksi paksuin. Perussäännöt ovat muuten samat kuin sōkanin.
Gokan eli viisirunkoinen muoto on muuten samanlainen kuin sōkan ja sankan, mutta runkoja on viisi kappaletta ja kaikki viisi runkoa pienenevät tasaisesti.
Kabudachiksi kutsutaan yli viisirunkoisia bonsai-puita. Kabudachilla on pariton määrä (7, 9, 11, 13...) runkoja lähinnä esteettisistä syistä. Samat perussäännöt kuin sōkanilla, sankanilla ja gokanilla ovat edelleen voimassa ja runkojen tulisi selkeästi olla erotettavissa toisistaan. Sen lisäksi lehvästön tulisi olla tasapainoinen.
Sharimikissa eli kelorunkoisessa muodossa bonsain rungon keloutunut osa (japaniksi shari) on tärkein. Luonnossa eläville vuoristokatajille keloutunut runko on verrattain tyypillinen ja tyyli sopiikin juuri näille puulajeille erinomaisesti. Kelouttamistekniikoita voidaan yleisesti ottaen käyttää havupuille, sillä lehtipuiden keloutetuilla osilla on taipumus lahota.
Netsunagarilla eli epäsäännöllisellä versovalla muodolla on useita runkoja, joilla on yksi sivuttain vaakasuunnassa kulkeva juuri, joka voi hieman pilkistää mullan alta. Netsunagari-muotoisen bonsain runkojen ei tulisi kasvaa suorassa rivissä, vaan runkojen kasvupaikkojen tulisi noudattaa mullassa kiemurtelevan juuren muotoa. Puun runkojen tulisi olla eri mittaisia ja paksuisia. Netsunagari on paljolti ikadabukin kaltainen kaava.
Ikadabuki eli suora versova muoto muistuttaa suuresti netsunagaria. Puun rungoilla on yhteinen vaakasuunnassa kasvava juuri, mutta puun rungot kasvavat rivissä vierekkäin. Ikadabuki tavanomaisesti koulitaan niin, että bonsain taimesta karsitaan oksat kaikkialta pois yhtä sivua lukuun ottamatta. Sitten puu laitetaan ruukkuun vaaka-asentoon makaamaan niin, että puun oksista kasvaakin uuden puun rungot.
Yose-ue (jap. 寄せ植え) eli metsä on yksi ehkä arvostetuimmista peruskaavoista. Metsän muodostaa pariton määrä puita – vähintään seitsemän - jotka kasvavat laajassa matalassa astiassa. Puiden tulee olla eri korkuisia ja paksuisia kookkaimman puun sijaitessa metsän keskivaiheilla, mutta niiden tulisi olla samaa lajia. Sopivia kaavoja yose-ueen ovat hōkidachi, fukinagashi, ishitsuki ja bunjingi. Metsän reunoilla olevat puut nojaavat hieman poispäin keskivaiheilla sijaitsevasta kookkaimmasta puusta tavoitellakseen valoa. Mitkään metsän puista eivät saisi kasvaa linjassa.
Jin  ja shari eivät ole bonsaikaavoja vaan viittaavat bonsaissa olevaan (tarkoituksella aiheutettuun) kelo-osaan: jin tarkoittaa oksaa, shari runkoa.
Maailmalla on mahdollisuus käydä bonsai-näyttelyissä useissa kaupungeissa. Näistä mainitsemisen arvoisia ovat muun muassa:
Australia: Ilmainen sisäänpääsy Brisbane Botanic Gardensissa, missä näytteillä on 100 puuta, joista jotkut ovat 80-vuotiaita.
Belgia: Centre Gingkon isännöimä The Belgian Bonsai Museum Laarnessa organisoi kansainvälisiä kilpailuja ja työpajoja.
Kanada: Montreal Botanical Gardenilla on hieno sisäbonsaikokoelma, joka on katseltavissa ympäri vuoden.
Kiina: Bonsaita voi käydä katsomassa Botanical Gardensissa, Pekingissä [1], Shanghaissa [2] ja Suzhoussa.
Saksa: Bonsai Centrumilla Heidelbergissä on ollut pysyvä näyttely vuodesta 2000 saakka.
Indonesia: Pluit Bonsai Centre on valtava bonsai-harrastajalle suunnattu ostoskeskus Jakartassa.
Italia: The firm Crespi Bonsai isännöi kansainvälistä kilpailua, The Crespi Cupia joka vuosi Bonsai Museumissa, Milanossa.
Japani: Tokion vieressä sijaitsevassa Omiyassa on nähtävillä arviolta yli 10 000 maailmanluokan bonsaita – todennäköisesti 300 kertaa enemmän kuin missään muualla.
Singapore: Tuhansittain bonsaita näytteillä japanilaisissa ja kiinalaisissa puutarhoissa kahdella saarella Jurong-järvellä.
Etelä-Korea: Maailman laajin bonsai-puutarha, Bunjae Artpia, Cheju-saaren vetonaula; lähes 2 000 bonsaita näytteillä.
Espanja: Marbellassa käyvät voivat nauttia Museo de Bonsain bonsai-kokoelmasta.
Iso-Britannia: The Birmingham Botanical Gardens ja Glasshouses isännöi bonsai-kokoelmaa, josta 25 bonsaita on näytteillä kerralla. Sen lisäksi tarjolla on satunnaisesti bonsai-työpajanäytöksiä.
Yhdysvallat: National Arboretumilla Washingtonissa on vaikuttava bonsai-kokoelma. Osa bonsaista on lahjoja Japanin valtiolta.
Lewis, Colin: The Bonsai Handbook.    New Holland Publisher Ltd, 2001. ISBN 1-85974-709-4.    
Lewis, Colin: Bonsai Survival Manual.    Apple Press, 2003. ISBN 1-84092-394-6.    
Myllyneva, Mika: Bonsai – opas ruukkupuiden kasvattamiseen.    Kustannusosakeyhtiö Kureeri, 2008. ISBN 978-951-97841-4-4.    
Prescott, David: The Bonsai Handbook.    New Holland Publishers Ltd, 2001. ISBN 1-85974-709-4.    
Sivonen, Martti: Bonsai – johdatus ruukkupuiden kasvatukseen.    Kureeri, 1998. ISBN 951-97841-0-1.    
Tomlinson, Harry: The Complete Book of Bonsai.    Dorling Kindersley, 2004. ISBN 1-4053-0896-6.    .
 Wikiuutisissa on aiheeseen liittyvä uutinen: Japanilaiselta pariskunnalta varastettiin seitsemän bonsaita

Bonsoir on suomalaisen tyttöbändi U.G.H.:n kappale. Sen julkaisi Sony Music Entertainment 10. lokakuuta 2014. Kappaleeseen liittyvä musiikkivideo julkaistiin 17. lokakuuta 2014.

Borgia (myös Borja, Borjia ja Borges) on paaveistaan tunnettu espanjalainen aatelissuku, joka on alkujaan lähtöisin Valencian seudulta historiallisesta Aragonian kuningaskunnasta. Nimensä suku sai omistamastaan lahjoitusmaasta Zaragozan Borjassa.
Politiikassa ja kirkollisissa viroissa vaikuttanut suku nousi merkittävään asemaan renessanssin aikaisessa Italiassa 1400- ja 1500-luvuilla. Kolme suvun jäsentä eteni aina paaviksi asti: Alfons de Borja eli Calixtus III (1455–1458), Roderic Llançol i de Borja  eli Aleksanteri VI (1492–1503) ja Giovanni Battista Pamphili eli Innocentius X (1644–1655). Aleksanteri VI:n lienee tunnetuin Borgia-paaveista, jonka elämä on myös innoittanut myöhempää modernia populaarikulttuuria. Lisäksi historiassa muistetaan hyvin hänen lapsensa Juan Borgia, Cesare Borgia, Joffre Borgia ja Lucrezia Borgia. Paavi Aleksanteri VI oli merkittävä renessanssitaiteen mesenaatti. Tuon ajan Borgiat saivat vaikutusvaltaisia vihamiehiä Medicin ja Sforzan kaltaisista italialaisista ylimyssuvuista sekä kirkonpiiristä aina karismaattista munkki Girolamo Savonarolaa myöten. Jo aikalaiset syyttivät Borgioita poikkeuksellisen raskaasta korruptiosta ja riettaista elämäntavoista, kuten myös lukuisista murhista ja muista julmuuksista. Suvun nimestä onkin muodostunut synonyymi yleiselle moraalittomuudelle ja häikäilemättömyydelle.
Monet Borgiat muuttivat Espanjan siirtomaa-aikoina Etelä-Amerikkaan, jossa suku elää vielä tänäkin päivänä. Viimeinen mieslinjassa periytyävä sukuhaara elää Chilessä ja Ecuadorissa. Tunnetuin nykyajan Borgia-suvun edustaja on Ecuadorin entinen presidentti, tohtori Rodrigo Borja Cevallos.
Paavi Aleksanteri VI:n eli Rodrigo Borgian poika Joffre Borgia (1482-1516) avioitui Napolin kuninkaan Alfonso II:n tyttären Sancia (Sancha) Aragonialaisen kanssa saaden läänityksikseen Squillacen ruhtinaskunnan (1494) ja Alviton herttuakunnan (1497).
Joffre menetti Alviton vaimonsa kuoltua vuonna 1506, mutta onnistui pitämään Squillacen hallussaan ja avioitui Maria de Milan kanssa. Heidän poikansa Francesco Borgia peri Squillacen. Francescon jälkeen ruhtinaana seurasi Giovanni ja tämän jälkeen Pietro. Squillacen viimeinen Borgia-hallitsija oli Anna e Donna Antonia Borgia D’Aragona, jonka kuoltua ruhtinaskunta siirtyi Molempain Sisiliain kuningaskunnan Bourboneille. Tämän jälkeen Napolissa tai Espanjassa elävät Borgiat hallitsivat maitaan kuvernööriensä kautta.
Joffren veli Juan Borgia avioitui Ferdinand Katolilaisen tyttären María Henriquez de Lunan kanssa. Juan Borgia peri veljeltään Pedro Luis de Borjalta (ital. Pier Luigi de Borgia) Gandían herttuakunnan vuonna 1491. Hänen poikansa ja järjestyksessään 3. Gandian herttua Juan de Borja y Enríquez de Luna avioitui Ferdinand Katolilaisen aviottoman lapsen, Zaragozan ja Valencian arkkipiispan, Alonso de Aragónin tyttären Juana de Aragónin kanssa. 
Juanin ja Juanan poika Francesco Borgia de Candia d'Aragon (1510−1572) on yksi tunnetuimmista Borgia-suvun jäsenistä. Hän sai koulutuksensa Pyhän saksalais-roomalaisen keisarikunnan keisarin Kaarle V:n hovissa ja avioitui 16-vuotiaana portugalilaisen aatelisneidon Eleanor de Castro Melo e Menezesin kanssa Madridissa. Liitosta syntyi kahdeksan lasta. Vuonna 1539 Francescosta tuli vain 29-vuotiaana Katalonian varakuningas ja neljä vuotta myöhemmin hän peri isältään Gandian herttuakunnan. Francescon vaimo kuoli vuonna 1546 ja hän päätti liittyä jesuiittioihin. Vuonna 1550 hän luopui kaikista hallitsija- ja aatelisarvoistaan poikansa Luis de Borja-Aragon y de Castro-Melon hyväksi. Francesco alkoi tavalliseksi jesuiittapapiksi kieltäytyen kardinaalin punaisesta hatusta. Vuonna 1556 Francesco Borgia valittiin koko jesuiittajärjestön johtajaksi. Hän lähetti lähetyssaarnaajia ympäri maailmaa ja perusti Roomaan Gregoriaanisen yliopiston. Vuonna 1624 Francesco julistettiin autuaaksi ja vuonna 1670 pyhimykseksi nimellä Pyhä Franciscus Borgia.
Francescon pojan Candian 6. herttuan Francisco Tomás de Borja y Centellasin pojasta Gaspar de Borja y Velascosta (1580–1645) tuli Espanjan katolisen kirkon korkein johtaja eli Espanjan primaatti, Sevillan ja Toledon arkkispiispa sekä Napolin varakuningas. Hän myös toimi paavin konsistorin jäsenenä ja Espanjan suurlähettiläänä Roomassa.
Candían herttuoiden jälkeläisten kautta Borgian suku on edelleen elossa. Rodrigo Borgiasta eli paavi Aleksanteri VI:sta suorassa mieslinjassa periytyvät jälkeläiset elävät tällä hetkellä Chilessä ja Ecuadorissa. Nykypäivänä merkittävimpään asemaan edennyt Borgia-suvun jäsen on Ecuadorin entinen sosialistipresidentti (1988-1992) tohtori Rodrigo Borja Cevallos, joka on paavi Aleksanteri VI:n ja tämän rakastajattaren Vanozza dei Cattanein jälkeläinen suoraan alenevassa polvessa.
Cesare Borgia (1475–1507), italialainen kardinaali, poliitikko ja kondottieeri, Rodrigo Borgian poika

Born Again on elokuussa 1983 julkaistu Black Sabbath -yhtyeen yhdestoista albumi. Se on ainoa yhtyeen albumi, jolla laulaa Deep Purplesta tunnettu Ian Gillan. Kokoonpanoa onkin toisinaan nimitetty ”Deep Sabbathiksi”. Albumilla soittaa Black Sabbathin alkuperäinen rumpali Bill Ward, jonka tilalla kiertueella soitti kuitenkin Bev Bevan. Kitaraa ja bassoa soittivat alkuperäisjäsenet Tony Iommi ja Geezer Butler.Albumi on saanut kriitikoilta enimmäkseen negatiivisen vastaanoton, mutta se on saavuttanut myös kulttimainetta ja menestynyt kaupallisesti hyvin erityisesti yhtyeen kotimaassa Britanniassa, missä se oli Black Sabbathin parhaiten (neljänneksi) listalla sijoittunut albumi kymmeneen vuoteen. Musiikillisesti albumi on nopeatempoisempi kuin useimmat muut Black Sabbathin albumit. Sen kantta ja miksausta on usein pidetty heikkolaatuisina.
Black Sabbath perustettiin 1969, ja sen kokoonpano pysyi samana ensimmäisen vuosikymmenen, laulajana Ozzy Osbourne. 1970-luvun lopussa Osbournen ja muun yhtyeen tiet kuitenkin erkanivat ja uudeksi laulajaksi tuli entinen Rainbow-laulaja Ronnie James Dio. Myös rumpaliksi vaihtui pian alkuperäisjäsen Bill Wardin tilalle Vinny Appice. Tämä kokoonpano ei kuitenkaan osoittautunut järin pitkäikäiseksi: Dion lähdön jälkeen 1982 myös Appice lähti Dion sooloyhtyeeseen, joten Black Sabbath oli ilman laulajaa ja rumpalia.Black Sabbathin alkuperäisjäsenet Tony Iommi ja Geezer Butler keskustelivat eräänä iltana pubissa Ian Gillanin kanssa. Gillan oli juuri jäänyt sooloyhtyeestään pitkälle sairauslomalle äänijänteen ongelmien vuoksi, ja kun lisäksi Deep Purplen paluuta alettiin pitää mahdollisena, hän ei ollut enää kovin kiinnostunut johtamaan omaa yhtyettä. Siksi hän ilmoitti yhtyeensä jäsenille, että nämä voisivat vapaasti liittyä muihin yhtyeisiin. Gillan ei kuitenkaan innostunut heti yhteistyöstä Black Sabbathin kanssa.
»Aluksi en halunnut kuullakaan asiasta. En ollut koskaan pitänyt Sabbathin imagosta ja saatoin suhtautua kielteisesti bändin jäseniinkin.» (Ian Gillan)
Iommin ja Butlerin ystävällisyys teki kuitenkin Gillaniin vaikutuksen, ja hän päätti miettiä asiaa. Lopulta Gillan päätti aloittaa yhteistyön Black Sabbathin jäsenten kanssa. Samalla hän suututti oman sooloyhtyeensä jäsenet, jotka olivat odottaneet Gillanin palaavan sairauslomalta. Black Sabbathiin liittyminen tuli heille yhtä suurena yllätyksenä kuin muillekin. Kun tieto asiasta levisi julkisuuteen, se jakoi sekä Black Sabbathin että Deep Purplen fanien mielipiteet. Gillanin oli kuitenkin tarkoitus tehdä vain yhteistyötä Black Sabbathin kanssa, ei liittyä yhtyeeseen. Tuleva albumi oli tarkoitus julkaista nimellä ”Gillan/Iommi/Butler/Ward” alla.Vertigo Recordsin johtokunta ei hyväksynyt ajatusta, että albumi julkaistaisiin muulla kuin Black Sabbathin nimellä. Kun lehdistöön levisi tieto Ian Gillanin liittymisestä yhtyeeseen, yhtye sai kuitenkin ”lisänimen” Deep Sabbath. Rumpuihin palasi alkuperäisjäsen Bill Ward, joka oli saanut alkoholiongelmansa jossain määrin hallintaansa. Ward pysytteli raittiina nauhoitusten ajan, ja hän onkin myöhemmin todennut Born Againin äänitysten olleen hänelle hyvin suuri haaste. Myös hänen eronsa yhtyeestä kesken Heaven and Hell -albumin kiertueen oli tuoreessa muistissa.Jo nauhoitusten lopussa yhtyeen jäsenet huomasivat albumin kärsivän heikosta miksauksesta. Black Sabbath ei ollut hankkinut levylle erillistä miksaajaa, vaan yhtye yritti hoitaa miksauksen itse. Ian Gillan on syyttänyt Geezer Butleria Born Againin miksauksen pilaamisesta, mutta Butler on kiistänyt väitteen.
»Se [väite] on pelkkää paskapuhetta. Juuri minä sanoin, että levy kuulostaa hirveältä. Gillan lähti lomalle, joten hän ei ollut edes paikalla. Gillan tuli hoitamaan lauluosuudet ja lähti sitten puolen vuoden lomalle, joten hän ei edes tiedä mistä puhuu. Sanoin moneen kertaan, että alataajuudet olivat liian raskaita ja miksauksessa oli liikaa bassoa. Hoin kyllästymiseen asti, ettei se kuulostanut oikealta. Olin ollut oikeassa, sillä palatessaan Gillan sanoi: ”Mikä helvetti tässä on vikana?” Monet syyttivät minua, koska en sattunut juuri silloin olemaan paikalla.» (Geezer Butler, basisti)
Albumin avaa ”Trashed”, jonka on sanottu tuovan mieleen Deep Purplen ”Speed Kingin”. Vauhdikkaan kappaleen sanoitus kertoo tequilasta, viskistä ja autoista. Sen taustalla on onnettomuus, joka sattui Gillanille hänen ajaessaan humalassa pienellä kilparadalla. Auto lensi katolleen ja miltei liukui uima-altaaseen, jolloin Gillan olisi voinut hukkua.”Stonehenge” on alle kaksiminuuttinen, tunnelmallinen kosketininstrumentaali, jonka on sanottu tuovan mieleen kauhuelokuvan musiikin. Tyylillisesti sen voi katsoa edustavan ambient-musiikkia.”Disturbing the Priestin” sanat on usein tulkittu ”saatanallisiksi” tai kristinuskon vastaisiksi. Kappale perustuu kuitenkin tositapahtumiin. Gillanin mukaan Black Sabbath harjoitteli kovaäänisesti ja ovet auki, kun paikallinen pastori tuli keskeyttämään harjoitukset. Hän totesi, että musiikki kuulosti upealta mutta häiritsi kuoron harjoituksia paikallisessa kirkossa, ja pyysi yhtyettä sulkemaan oven. Toisaalta kappaleen kerrotaan saaneen nimensä siitä, kun äänitysstudion naapurissa sijainneen luostarin papit valittivat yhtyeen pitämästä metelistä. Kappaleessa Ian Gillanin kirkuu ja huutaa normaalia rajummin, mutta kontrastia luovat stemmat, jotka on tehty lähestulkoon vain puhumalla. Butlerin bassonsoittoa on kuvattu mahtavaksi.Noin puoliminuuttinen, levyn toinen kosketininstrumentaali ”The Dark” toimii introna a-puolen päättävälle, lähes kahdeksanminuuttiselle kappaleelle ”Zero the Hero”, jota on pidetty yhtenä albumin kohokohdista ja kuvailtu muun muassa ”majesteettiseksi, monikerroksiseksi riffijuhlaksi”. Kitaristi Iommin sooloja on puolestaan kuvattu ”loputtoman kekseliäiksi”.B-puolen aloittava nopeatempoinen ”Digital Bitch” kertoo uhkaavista tietokoneista ja niillä rahastavista ihmisistä. Kappaleen on huhuttu kertovan Sharon Ardenista, Black Sabbathin managerin Don Ardenin tyttärestä, josta tuli myöhemmin Ozzy Osbournen vaimo. Gillan on kertonut: ”Muistan tarkalleen naisen, joka inspiroi kappaleen tarinan, mutta voin kertoa hänestä vain, että sen enempää hänellä kuin hänen isälläkään ei ollut mitään tekemistä tietokoneiden kanssa.” Tietokoneteema kappaleeseen tuli, koska computers (suom. tietokoneet) rimmasi erään Gillania miellyttäneen säkeen kanssa.”Digital Bitchiä” seuraa albumin nimikappale ”Born Again”, joka on hidas ja eeppinen raita, jossa kitaraa ja bassoa on vahvasti jälkikäsitelty. Sanoituksissa kerrotaan muun muassa lohikäärmeistä, mikä oli tyypillistä yhtyeen edelliselle laulajalle Ronnie James Diolle.”Hot Line” on jykevän riffin hallitsema rock-rypistys, jota Gillan säestää huudoillaan. Albumin päättää ”Keep It Warm”, joka on kertomus miehestä, jota naiselle omistautuminen repii kappaleiksi. ”Keep It Warm” on omistettu Gillanin tyttöystävälle Bronille, jonka hän lopulta nai vuonna 1984.
Kannen suunnitteli Steve Joule, joka oli suunnitellut kansia myös Ozzy Osbournen sooloyhtyeelle. Kun häntä pyydettiin suunnittelemaan Born Againin kansi, hän pelkäsi sen viilentävän hänen välejään Osbournen kanssa – Black Sabbathin ja Osbournen välillä oli katkeruutta monestakin syystä. Niinpä hän suunnitteli yhtyeelle joukon ”naurettavia ja ilmiselviä” Born Again -kansia toivoen, ettei yhtye kelpuuttaisi niitä. Ne kuitenkin kelpasivat, ja koska Joulelle tarjottiin suuri palkkio lopullisesta kannesta, hän hyväksyi sopimuksen. Joule lykkäsi kuitenkin kansien tekoa, kunnes aikaa oli enää päivä. Sitten hän loi naapurinsa, alkoholin ja huumeiden avulla kansikuvan ensimmäisestä käteensä osuneesta vauvan kuvasta. Se oli vuonna 1968 julkaistun Mind Alive -lehden kannessa. Joule lisäsi kuvan kontrastin äärimmilleen, käytti mahdollisimman psykedeelistä väriyhdistelmää ja piirsi vauvalle torahampaat, raatelukynnet ja sarvet. Sitten hän tekstasi sisäkansien sanoitukset, ja niin Born Againin ulkoasu oli valmis. Gillanin kerrotaan vihanneen kantta niin paljon, että heitti 25 albumia sisältäneen laatikon ikkunasta ulos. Iommi ja Butler kuitenkin suorastaan rakastivat kantta.
Heti albumin ilmestyttyä sen kansikuva herätti huomiota. Myöhemmin sen on huomattu olevan samanlainen kuin Depeche Moden vuonna 1981 julkaistussa ”New Life” -singlessä. Albumin kansi on usein äänestetty yhdeksi kaikkien aikojen huonoimmista.
Born Again julkaistiin Britanniassa elokuussa 1983 ja Yhdysvalloissa paria kuukautta myöhemmin. ”Trashed” julkaistiin singlenä, B-puolena versiosta riippuen ”Stonehenge” tai ”Zero the Hero”. Sekä ”Trashedistä” että ”Zero the Herosta” kuvattiin myös musiikkivideot. Albumia ei ole koskaan julkaistu CD-muodossa Yhdysvalloissa, vaikka alkuperäinen albumi menestyikin siellä hyvin.
Born Again nousi Britanniassa listan 4:nneksi, millä perusteella se oli yhtyeen menestynein albumi maassa sitten vuoden 1973 Sabbath Bloody Sabbathin. Sitä myytiin kuitenkin vähemmän kuin yhtyeen kahta edellistä studioalbumia, sillä toisin kuin Born Againista, vuoden 1980 Heaven and Hellistä oli yhtyeelle myönnetty kultalevy ja vuoden 1981 Mob Rulesistakin hopealevy. Yhdysvalloissa paras listasijoitus oli 39, mikä tarkoitti jonkin verran kahta edellistä albumia heikompaa menestystä.
Albumia kritisoitiin paljon sen ilmestyttyä, ja monet kriitikot ovat myöhemminkin pitäneet sitä mielikuvituksettomana ja sen kappaleita heikompina kuin Sabbathin klassikkolevyillä. Allmusicin arvostelijan Eduardo Rivadavian mukaan albumi yrittää olla "kaikkien aikojen raskain" mutta lopputulos on pikemminkin "kaikkien aikojen mutaisin". Kokoonpano on mielenkiintoinen, mutta Gillanin humoristiset sanoitukset ja bluesiin pohjautuva laulutyyli ovat ristiriidassa Black Sabbathin synkän musiikin ja imagon kanssa. Myös kappalemateriaali aiheuttaa pettymyksen: Rivadavian mielestä "Trashed" on Born Againin ainoa hyvä kappale. Korroosion arvostelussa Jukka Korkiamäki puolestaan kuvailee Born Againilla olevan "aivan uskomattoman huonot, mutaiset, ontot ja kaukaiset soundit". Vaikka albumilla on hetkensä, suuri osa raidoista on joko introna toimivia välisoittoja tai heikkotasoisia täytekappaleita. Korkiamäen mielestä "on selvää että oikea Black Sabbath oli kuollut ja kuopattu jo tähän mennessä."Myöhemmin albumi on kuitenkin saanut myös arvostusta ja noussut kulttimaineeseen. Ozzy Osbournen mukaan se oli ”paras asia, jonka olen yhtyeestä kuullut alkuperäisen kokoonpanon hajoamisen jälkeen”. Born Againia on sanottu ”Black Sabbathin synkimmäksi [... ja] pahaenteisimmältä kuulostavaksi” levyksi. Imperiumin kriitikko Mika Penttinen toteaa albumin olevan musiikiltaan ansiokas vaikkakin miksauksessa pilattu. Deep Purple -historiikin kirjoittaneen Heikki Heinon mukaan ”rankkoja riffejä sisältävä albumi on varmaan yksi tuon ajan raskaimmista rocklevyistä”.Albumin arvostetuin ja tunnetuin kappale lienee ”Zero the Hero”, joka on otettu mukaan myös monille Black Sabbathin kokoelmalevyille. Cannibal Corpse on levyttänyt coverin kappaleesta EP:lleen Hammer Smashed Face, ja yhtyeen silloinen laulaja Chris Barnes on todennut, että ”Zero the Hero” on Black Sabbathin parhaita kappaleita ja Born Again suotta ylenkatsottu, ”erittäin synkkä” albumi. Hänen mielestään ”Deep Sabbath” oli kenties yhtyeen paras kokoonpano. Lisäksi hän on kertonut pitävänsä Born Againin kannesta: ”Se on todellakin Antikristuksen syntymä pop-taiteessa tavalla, joka on pelottava monella tasolla.” Myös Sepulturan Max Cavalera ja Deiciden Glen Benton ovat kertoneet Born Againin kannen lukeutuvan suosikkeihinsa.
Ennen kiertueen alkua rumpali Bill Ward erosi yhtyeestä. Hän oli pysytellyt pitkään raittiina eikä uskaltanut lähteä pitkälle kiertueelle, joten hänet korvasi entinen Electric Light Orchestra -jäsen Bev Bevan. Bevan oli Iommin ja Butlerin nuoruudenystävä Birminghamin Astonista ja suostui mielellään heidän kutsuunsa. Ward oli selittänyt Iommille ja Butlerille, ettei hänen fysiikkansa kestäisi kiertuetta, mutta tosiasiassa hän ei halunnut tuottaa yhtyeelle uutta pettymystä sen jälkeen, kun oli eronnut siitä kesken Heaven and Hell -kiertueen. Ward ratkesi juomaan heti albumin valmistuttua, ja seuraavan neljän kuukauden aikana hänen alkoholisminsa paheni. Kliininen masennus ja henkinen umpikuja johtivat kolmeen itsemurhayritykseen. Sen jälkeen Wardin kuitenkin onnistui lopettaa juominen, nyt lopullisesti.
Kiertueella Black Sabbathin lämmittelijöinä olivat muun muassa Nazareth, Quiet Riot ja Diamond Head. Kiertue alkoi seitsemän konsertin sarjalla Euroopassa elokuussa 1983, jolloin Black Sabbath soitti myös Suomessa, Helsingin jäähallissa 21. elokuuta. Sen jälkeen yhtye soitti 15 keikkaa syys-lokakuussa. Pohjois-Amerikassa yhtye keikkaili vieläkin aktiivisemmin; loka-marraskuussa Black Sabbath soitti 32 konserttia ja vielä 26 lisää vuoden 1984 tammi-, helmi- ja maaliskuussa. Tammikuun alussa muutama esiintyminen peruttiin Geezer Butlerin sairastumisen vuoksi. Lisäksi Savannahiin suunniteltu konsertti peruttiin yhtyeen ”turmiollisesta vaikutuksesta nuorisoon” huolestuneiden baptistien painostuksen vuoksi.Konserttien introt olivat omalaatuisia. Yhtye palkkasi kansikuvan vauvaa esittämään lyhytkasvuisen ihmisen, jolla oli punainen puku, keltaiset tekokynnet ja pienet sarvet. ”Vauva” istui Stonehengeä muistuttavan kiven päällä ja aukoi suutaan nauhalta kuuluvan itkun tahtiin, minkä jälkeen se putosi patjalle. Tällöin alkoi kellon kumina, ja lavalle vaelsivat kulkueessa yhtyeen roudarit, jotka olivat pukeutuneet kaapuihin ja esittivät demonien riivaamia munkkeja. Samalla hetkellä yhtye aloitti ”War Pigs” -kappaleen soittamisen.Solisti Ian Gillanilla oli kiertueella omat ongelmansa. Hän ei ollut ehtinyt opetella yhtyeen vanhempien kappaleiden sanoja ja teippasi siksi konserttilavan lattiaan paperilapun, johon sanat oli kirjoitettu. Paperista ei kuitenkaan useimmiten ollut apua, sillä se peittyi kuivajäällä tuotetun sumun alle. Unohtamansa sanat Gillan korvasi usein tavaramerkikseen muodostuneella kiljunnalla ja karjunnalla. Lisäksi Gillanin aiemman sooloyhtyeen tiukka keikkailuaikataulu oli rasittanut hänen ääntään, mikä rajoitti hänen äänialaansa ja lauluaan muutenkin. Gillanilla oli vaikeuksia löytää paikkansa yhtyeessä, johon Ozzy Osbourne oli jättänyt merkittävän jäljen. Ronnie James Dio sen sijaan oli kyennyt tuomaan oman värinsä Black Sabbathiin.Erikoisuutena kiertueella oli Deep Purplen kappale ”Smoke on the Water”, jonka yhtye esitti usein encorena. Muutamissa konserteissa se esitti myös The Shadowsin ”Apachen”. Born Againin kappaleista mukana oli kuusi: ”Hot Line”, ”Born Again”, ”The Dark”, ”Zero the Hero”, ”Digital Bitch” ja ”Disturbing the Priest”. Lisäksi ”Keep It Warm” esitettiin kerran tai kahdesti.Kiertueen jälkeen Gillan suunnitteli tekevänsä sooloalbumin, mutta tarkoituksena oli myös tehdä uusi Black Sabbath -albumi. Koska Bevanin piti liittyä jälleen ELO:on, yhtye toivoi saavansa Bill Wardin takaisin rumpuihin.
Yhtyeen manageri Don Arden järjesti konsertteihin rekvisiitaksi Stonehenge-aiheiset lavasteet, joiden korkeuden oli tarkoitus olla 15 jalkaa. Hän kuitenkin teki pahan virheen ja tilasi lavasteet 15-metrisinä, kolme kertaa suurempina kuin oikeassa Stonehengessä. Lavasteet maksoivat valtavasti mutta olivat niin suurikokoisia, etteivät mahtuneet kokonaan edes Pohjois-Amerikan suuriin halleihin. Yhtye pystyi käyttämään konserteissaan vain muutamaa kiveä, ja ainoastaan Readingin rockfestivaalilla kaikki kivet olivat käytössä. Yhtye toivoi voivansa käyttää lavasteita ainakin Yhdysvalloissa, koska ”kaikki olisi siellä joka tapauksessa suurempaa”, mutta toiveet kariutuivat, kun ensimmäisellä Yhdysvaltain-keikalla lavasteita ei saatu mahtumaan edes ovesta sisään. Ian Gillanin mukaan Toronton keikalla Maple Leaf Gardensissa vain kolme monoliittia ja yksi poikkikivi saatiin pystytettyä lavalle.Fiktiivisessä Hei me rokataan! -elokuvassa Spinal Tap -yhtyeellä on ”Stonehenge”-niminen show, johon kuuluu suuri Stonehenge-lavaste ja sen ympärillä tanssivia kääpiöitä. Yhtyeellä sattuu kuitenkin väärinkäsitys mittayksiköiden kanssa, ja lopullinen lavaste on niin pieni, että kääpiöt kompastelevat siihen. Tämän kohtauksen on usein väitetty saaneen ideansa Born Again -kiertueelta. Monien lähteiden mukaan Stonehenge-kohtaus oli kuitenkin jo elokuvan 20-minuuttisessa ”demoversiossa” 1982, siis vuotta aikaisemmin kuin Born Again -kiertue alkoi. Lisäksi Hei me rokataan! ilmestyi vuoden 1984 alussa, jo ennen Born Again -kiertueen loppua. Gillan itse kuitenkin on kertonut, että hänen tietojensa mukaan Spinal Tap otti vaikutteita Sabbathin kömmähdyksestä. Hän myös arveli Spinal Tapin lavasteen pienen koon johtuneen siitä, että elokuvan budjetti oli itse asiassa pienempi kuin Black Sabbathin, ja siksi oli kannattavampaa tehdä liian pieni kuin liian iso lavaste.
Sekä Ian Gillan että rumpali Bev Bevan olivat antaneet kiertueen aikana ymmärtää, etteivät olisi käytettävissä enää jatkossa. He erosivat Black Sabbathista maaliskuussa 1984. Monet ovat kuitenkin kertoneet, että Gillanin lähtö ei tapahtunut kovinkaan ystävällisissä merkeissä. Geezer Butlerin mukaan ongelmat olivat alkaneet jo Amerikan-kiertueen loppupuolella, jolloin Gillan ei vaikuttanut lainkaan motivoituneelta. Syynä oli se, että Gillanin entinen yhtye Deep Purple aikoi tehdä paluun. Gillan ei kertonut yhtyeen muille jäsenille asiasta mitään eikä koskaan edes virallisesti ilmoittanut eroavansa Black Sabbathista. Hän palasi Deep Purpleen, jonka solistina hän nykyäänkin toimii.
»Mielestäni Ian on todella mukava kaveri, mutta lavalla homma ei oikein toiminut.» (Tony Iommi, kitaristi)
Ian Gillan itse taas on muistellut työskentelyään Black Sabbathissa hyvillä mielin, ja hän levytti ”Trashed”-kappaleen uudelleen vuonna 2006 ilmestyneelle juhlalevylleen Gillan's Inn.
»Minulla oli todella hauskaa. Se oli ehdottomasti kertaluontoinen juttu. Koko homma sai alkunsa todella omituisesti: vedimme kännit, ja ennen kuin huomasinkaan, olin mukana bändissä – ja on pakko sanoa, että olin iloinen päästessäni mukaan, eikä projekti kaduta minua yhtään.» (Ian Gillan, laulusolisti)
Joel McIver: Sabbath Bloody Sabbath.  Suomentanut K. Männistö. Helsinki: Like, 2007. ISBN 978-952-471-917-9.    
Timo Pennanen: Sisältää hitin, levyt ja esittäjät Suomen musiikkilistoilla vuodesta 1972.   Helsinki: Otava, 2006. ISBN 978-951-1-21053-5.    
Kiertueella soitetut kappaleet: Gillan the Hero: Tracks Played Live. (Albumiin liittyvä fanisivu.) Viitattu 1.9.2009.
Richard Hogan: Is Sabbath turning Purple?. Amerikkalaisen rock-lehti Circuksen artikkeli Deep Sabbath -vuosilta Web Archivessa.
Bosnian ja Hertsegovinan jääkiekkoliiga (bosn. Bosansko Hercegovačka Hokej Liga) eli BHL on jääkiekkoliiga. Liiga on Bosnia-Hertsegovinan jääkiekkoliiton alainen. 

Serbitasavallan armeija eli Bosnian serbiarmeija (BSA) (serb. Војска Републике Српске (ВРС), serbokroaatiksi Vojska Republike Srpske (VRS)) oli vuosina 1992–2006 toiminut Bosnian serbitasavallan armeija. Vuonna 2003 armeijan integrointi Bosnia ja Hertsegovinan (BiH) armeijaan aloitettiin. Vuonna 2005 BiH osallistui Yhdysvaltain johtamaan Irak-liittoumaan kroaattien, bosniakkien ja serbien täysin yhteisellä sotilasosastolla. Serbiarmeija yhdistettiin kokonaan Bosnia-Hertsegovinan liittotasavallan puolustusministeriön alaiseen Bosnian-Hertsegovinan armeijaan 6. kesäkuuta 2006.
Bosnian serbiarmeija tunnetaan osallistumisestaan Bosnian sotaan vuosina 1992–1995, jolloin se taisteli Bosnian kroaattiarmeijaa (HVO) ja bosniakkien Bosnia-Hertsegovinan armeijaa (Armija BiH) vastaan. Jugoslavia-tuomioistuin (ICTY) on katsonut armeijan ja sen upseeriston osallistuneen sotarikoksiin ja kansanmurhan toteuttamiseen sodan aikana. Armeijan komentajana toimi kenraalieversti Ratko Mladić, joka oli pitkään ICTY:n etsintäkuuluttama ennen kuin hänet pidätettiin toukokuussa 2011.
Vuosina 1991–1992 Jugoslavian kansanarmeija (JNA) oli taistellut sloveeneja ja kroaatteja vastaan palauttaakseen itsenäistyneet osavaltiot, Slovenian ja Kroatian, takaisin Jugoslavian sosialistisen liittovaltion yhteyteen. Syyskuussa 1991 Makedonia irtautui rauhanomaisesti kansanäänestyksen myötä Jugoslaviasta. Vuoden 1991 lopulla jäsenmaita olivat enää Serbia, Montenegro ja Bosnia-Hertsegovina liittovaltiota johtaessa serbi Slobodan Milošević. Bosniakit ja kroaatit eivät halunneet jäädä serbijohtoisen liittovaltion yhteyteen osavaltion ajautuessa muutenkin yhä selvemmin kohti sisällissotaa. Bosnian serbit julistivat alueensa itsenäiseksi Bosnia-Hertsegovinan serbitasavallaksi 9. tammikuuta 1992. Myöhemmin saman vuoden elokuussa nimi vaihtui lyhyesti Serbitasavallaksi (Republika Srpska).
Helmi-maaliskuussa 1992 Bosniassa järjestettiin serbien boikotoima kansanäänestys itsenäisyydestä. Äänestysprosentti oli 63,4 ja äänestäneisä 99,7 prosenttia anto tukensa itsenäisyydelle. Bosniakkien johdolla Bosnia-Hertsegovina julistautui itsenäiseksi 1. maaliskuuta 1992. Tilanteen eskaloituessa entisestään yhä tihenevien väkivaltaisuuksien myötä avoin sota puhkesi 6. huhtikuuta 1992 Sarajevossa. Jugoslavian kansanarmeija valtasi nopeasti noin kuukauden aikana 70 prosenttia Bosnia-Hertsegovinan maa-alueesta.
Kansainvälinen yhteisö tunnusti Bosnia-Hertsegovinan itsenäisyyden kuukauden kuluttua itsenäisyysjulistuksesta, mikä johti kansainväliseen painostukseen JNA:n vetäytymiseksi Bosniasta. Jugoslavian sosialistinen liittotasavalta lakkautti itsensä 27. huhtikuuta 1992 ja seuraavana päivänä Serbia ja Montenegro muodostivat Jugoslavian liittotasavallan (ns. Tynkä-Jugoslavia).
Huhtikuussa Jugoslavian armeija oli ryhmittynyt Sarajevon ympärille ja Bosnia-Hertsegovinan hallitus vaati joukkoja vetäytymään, jolloin Milošević suostui kotiuttamaan Bosnian ei-kansalaiset, joita oli vain hyvin vähän. Lopulta Bosniassa olevat Jugoslavian kansanarmeijan joukot ilmoittivat virallisesti vetäytyvänsä maasta ja perustivat Bosnian serbiarmeijan 6. toukokuuta 1992. Joukot ja kalusto olivat samat kuin JNA:n, jonka asevarastot ja tukikohdat tulivat Bosnian serbiarmeijan käyttöön. Näin onnistuttiin muodollisesti toteuttamaan vaatimus serbijoukkojen vetäytymisestä Bosniasta. Bosnian serbiarmeijan yhteyteen liittyi myös useita esimerkiksi venäläisiä vapaaehtoisjoukkoja ja eri puolisotilaallisia ryhmiä, kuten julmuudestaan kuuluisat Skorpionit. Vahvuus oli noin 80 000 miestä.
Bosnian serbiarmeija sulki Sarajevon saarron 56 kilometrin rintaman laajuudelta 2. toukokuuta 1992. Koska puolustajilla oli ylivoima, serbiarmeija turvautui näännytystaktiikkaan. Vapunpäivästä alkaen serbiarmeija suuntasi kaupunkiin jatkuvan tykistötulen. Tarkka-ampujien, it-aseiden, sinkojen, konekiväärien ja muiden aseiden tulitus oli myös jatkuvaa.
Tammikuussa 1994 NATO pakotti serbiarmeijan löysäämään Sarajevon piiritystä. Samoin NATO pysäytti serbiarmeijan hyökkäyksen Goradzeen. Serbiarmeija ajautui ongelmiin loppukesästä 1994 alkaen, kun Serbia lopetti Serbitasavallan tukemisen ja sulki lopulta maiden välisen rajankin. Samaan aikaan vihollisen asemia heikentääkseen serbiarmeija kiristi Sarajevon saartoa nälänhädän partalle. Marraskuusta 1994 alkaen kroaatit etenivät ja valtasivat serbeiltä osia Bosnian Etelä-Krajinasta eli Cazin Krajinasta (Cazinska Krajina). Toukokuussa 1995 NATO:n ilmaiskut serbiarmeijaa vastaan kiihtyivät, kunnes ne taukosivat serbien otettua yli 200 YK-sotilasta ihmiskilviksi asemiinsa.
Heinäkuun 1995 lopulla Kroatian armeija käynnisti Operaatio Kesä-95:n ja Bosnian serbiarmeijan joukot kukistettiin Etelä-Krajinassa. Lopulta elokuun alussa käynnistyi kroaattien ja bosniakkien suuri yhteisoperaatio Operaatio Myrsky, joka kukisti lopullisesti Krajinan serbitasavallan. Noin parisataatuhatta serbiä pakeni yli rajan Bosnian serbitasavaltaan, mutta pian kroaatit ja bosniakit etenivät Bosniassa kohti serbien hermokeskusta Banja Lukaa.
Bosnian serbiarmeija aloitti hyökkäyksen YK:n suojeluksessa olevaan Srebrenican bosniakkienklaaviin 6. syyskuuta 1995 vallaten sen aamupäivällä 11. syyskuuta vedoten siihen, että alue ei ollut aidosti demilitarisoitu, vaan sieltä toteutettiin iskuja serbejä vastaan. Itse Ratko Mladić johti enklaavin haltuunottoa ja valtauksen toteuttivat Drinan armeijakunnan johtajat kenraali Živanović ja kenraalimajuri Radislav Krstić. Seuraavien päivien aikana Bosnian serbiarmeija toteutti Potočarissa verilöylyn teloittamalla yli 12-vuotiaat miespuoliset henkilöt. Uhreja syntyi lopulta yli 8000.
Bosnian serbiarmeijan yhteydessä toimivat myös ilmavoimat, joilla oli yhteensä 42 lentokonetta vuonna 1994. Sodan aikana ne menettivät 18 konetta.

Botswana osallistui olympialaisiin ensimmäisen kerran Moskovassa 1980 ja on ollut mukana kaikissa kesäolympialaisissa sen jälkeen. Talvikisoihin maa ei ole osallistunut.Botswana on saavuttanut historiansa aikana yhden olympiamitalin: Lontoossa 2012 Nijel Amos sijoittui 800 metrin juoksussa hopealle. Pistesijalle, eli kahdeksan parhaan joukkoon, ylsi ensimmäisenä Glody Dube, joka sijoittui seitsemänneksi miesten 800 metrin juoksussa Sydneyssä 2000. Botswanan miesten 4 × 400 metrin viestijuoksujoukkue oli kahdeksas Ateenassa 2004. Pekingissä 2008 pistesijan saavuttivat Khumiso Ikgopoleng, joka oli jaetulla viidennellä sijalla nyrkkeilyn kääpiösarjassa ja Amantle Montsho, kahdeksas naisten 400 metrin juoksussa. Lontoossa 2012 Montsho sijoittui samalla matkalla neljänneksi. Miesten 4 × 400 metrin viestijoukkue juoksi viidenneksi Rio de Janeirossa 2016.

Bouvet’nsaari (norj. Bouvetøya) on Norjalle kuuluva asumaton saari Etelä-Atlantilla. Se sijaitsee 2 600 kilometriä lounaaseen Etelä-Afrikan Hyväntoivonniemestä. Saaren pinta-ala on noin 49 neliökilometriä. Saari on vulkaaninen ja noin 93-prosenttisesti jäätikön peitossa. Kasvillisuutta on vain harvoissa jäättömissä kohdissa, ja se koostuu kokonaan sammalista, jäkälistä ja levistä. Saarella elää laajoja hylje- ja merilintuyhdyskuntia. Runsaslukuisimmat lajit ovat kergueleninmerikarhu ja etelänmyrskylintu.
Bouvet’nsaari on nimetty sen vuonna 1739 löytäneen Jean-Baptiste Bouvet de Lozier’n mukaan. Brittiläinen hylkeenpyytäjä George Norris julisti vuonna 1825 sen kuuluvan Britannialle – tosin hän luuli tulleensa toiselle saarelle, koska Bouvet oli merkinnyt löytönsä sijainnin väärin. Britannia ei ollut kiinnostunut saaresta, ja Harald Horntvedt julisti 1927 sen Norjan omaisuudeksi. Norja ja Britannia pääsivät pian tämän jälkeen sopimukseen saaren asemasta. Norjalle siirtynyt saari julistettiin 1971 luonnonsuojelualueeksi, ja Norjan Polaari-instituutti rakennutti sinne vuonna 1977 automaattisen säähavaintoaseman. Saari on myös kansainvälisesti tärkeä lintualue.
Bouvet’nsaari sijaitsee Atlantin eteläosissa, noin 2 600 kilometriä Etelä-Afrikasta lounaaseen ja 1 690 kilometriä Etelämantereesta pohjoiseen. Se sijaitsee kauempana manteresta ja muista saarista kuin mikään muu saari maailmassa, sillä alle 1 690 kilometrin etäisyydellä Bouvet’nsaaresta ei ole lainkaan muita saaria.Saari on noin 9,5 kilometriä pitkä ja seitsemän kilometriä leveä. Saaren pinta-ala on noin 49 neliökilometriä. Pysyvä jää peittää Bouvet’nsaaresta noin 93 prosenttia. Suurin jäätön alue on nimeltään Nyrøysa, joka syntyi vuosien 1955–1958 aikana todennäköisesti maanvyörymän seurauksena.Topografiset muodot ovat kerrostulivuoren muodostamat. Isoja osia tulivuoresta on kulunut meren aiheuttaman abraasion takia. Maata on hävinnyt erityisesti pohjois-, länsi- ja lounaisrannikoilta, minkä takia tulivuoren kraatteri ei ole keskellä maamassaa.Bouvet’nsaaren korkein kohta on 780 metriä merenpinnan yläpuolella. Se sijaitsee kraatterin lounaisreunalla. Kraatterin jään peitossa oleva pohja on noin 500 metrin korkeudessa. Tulivuoren kartio laskeutuu tasaisesti rannikkoja kohti. Itärannalla se laskeutuu 60 metrin korkeuteen ja etelärannalla 100–300 metrin korkeuteen merestä. Länsi- ja pohjoisrannikoilla rinne päättyy 400–500 metriä korkeaan jyrkänteeseen. Rannikkokaistale on hyvin kapea ja aaltojen pieksemä, joten saarelle pääsy on hyvin vaikeata.
Saaren rannikolla on joitakin huomattavia niemiä ja niemekkeitä. Idässä Kapp Lollossa on 80 metriä korkeita kallionjyrkänteitä. Keskellä pohjoisrannikkoa on kasvillisuudesta lähes autio Kapp Valdivia. Saaren luoteiskulmassa on Kapp Circuncision, joka on lumeton 200 metrin korkeuteen asti. Sen lounaispuolella on noin 1,5 kilometriä pitkä Nyrøysa, joka nousee 51 metrin korkeuteen pohjoisosassaan. Saaren eteläosassa on 260–380 metrin korkeudessa oleva Rustadkollenin tasanko.
Bouvet’nsaari sijaitsee Atlantin keskiselänteen eteläisimmässä osassa. Maankuori saaren alla on noin 4,5–5 miljoonaa vuotta vanhaa, ja saaren kallioperän vanhin osa merenpinnan yläpuolella on noin 1,4 miljoonaa vuotta vanhaa. Kallioperä koostuu kahdesta muodostelmasta. Vanhempi ja alempi on pyroklastista kiveä, joka muodostui todennäköisesti merenalaisesta hyaloklastiitista. Nuorempi kivi on lähinnä laavakiveä, joka on pääasiassa basalttia. Nuoremmat esiintymä ovat ryoliittia.Saari on vulkaaninen, ja tulivuori on edelleen aktiivinen, mistä kertovat myös fumarolit, joita on erityisesti pohjois- ja koillisrannikoilla. Tulivuorenpurkauksista ei kuitenkaan ole todistusaineistoa historialliselta ajalta. Saaren nuorin laavakivi on 100 000 vuotta vanhaa. Saaren huippu on tasainen, ja kraatterin halkaisija on noin kaksi kilometriä.
Bouvet’nsaarella vallitsee kylmä meri-ilmasto. Sen erityispiirteitä on vähäinen lämpötilanvaihtelu. Saaren keskilämpötila merenpinnan tasolla on ympäri vuoden −2,7 – +1,6 °C. Vuoden keskilämpötila on noin −1 °C. Tammikuussa keskilämpötila on +1 °C ja syyskuussa −3 °C. Saari on usein pilvien tai tiheän sumun peitossa.
Bouvet’nsaarella ei kasva ruohoja eikä kukkivia kasveja, mutta saarella kasvaa noin 70 itiökasvi- ja sienilajia. Lajisto on tyypillistä Antarktiksen merellisille alueille, ja siinä on selviä kasvimaantieteellisiä yhtäläisyyksiä lännempänä sijaitsevien Eteläisten Sandwich- ja Eteläisten Shetlandsaarten kanssa. Jääpeitteen takia kasvillisuus Bouvet’nsaarella on keskittynyt rantakallioille ja -kiville, muutamille jäättömille nunatak-harjanteille ja huippujen tasanteille.Kasvitieteilijä Torstein Engelskjøn jakoi Bouvet’nsaaren 20 eliöyhteisöön, jotka hän luokitteli kuuteen pääluokkaan. Ensimmäiseen ryhmään kuuluvat lähes elottomat alueet. Lumen ja jään peittämillä alueilla kasvaa joitakin kylmään tottuneita pieneliöitä. Tietyt jäättömät alueet sen sijaan ovat täysin elottomia. Tällaisia alueita on Nyrøysan yläpuolella olevilla lumivyöryn pyyhkimillä rinteillä ja kraatterin sisällä.Toisen ryhmän muodostaa kallioiden kasvillisuus meren roiskevyöhykkeeltä 400 metrin korkeuteen. Kuivilla ja korkeintaan kohtuullisesti lintujen vaikutusalueella olevilla kallioilla kasvaa valtalajina joko kultajäkäliä yksinään tai yhdessä Lecania gerlachei -jäkälälajin kanssa. Kallioilla, joita linnut ovat runsaasti lannoittaneet, viherlevälaji Prasiola crispa peittää alleen jäkälät.Rantakasvillisuus voidaan jakaa kasvukorkeuden perusteella kolmeen vyöhykkeeseen. Aivan vesirajassa kasvaa lähinnä leviä, kuten Palmaria decipiens ja Palmaria georgica. Nämä korvaa 1–3 metrin korkeudessa Pyropia columbina. Näiden yläpuolella kasvaa mustuaisiin kuuluvia jäkäliä ja Ulothrix-suvun leviä. Lintujen ja hylkeiden vaikutusalueella olevilla rannoilla kasvualueet ovat samanlaiset mutta huomattavasti kuluneemmat.
Bouvet’nsaaren pohjois- ja länsirannikolla on 400 metrin korkeuteen kasvavaa kliimaksikasvillisuutta. Kapp Valdiviassa kliimaksikasvillisuutta halitsevat kulosammalet ja mustuaiset sekä metsäkamppisammal. Toinen kliimaksivaiheen vyöhyke on sammalalueet, joissa kasvaa lajit Brachythecium austro-salebrosum ja Tortula filaris, joiden kasvupaikat näkyvät vihreinä alueina jo kaukaa. Paljaat vuorenharjat Nyrøysan pohjoispuolella ovat Usnea antarctica -jäkälän hallitsemia. Länsirannikon 410 metriä korkealla kukkulalla kasvaa myös sitä, mutta huippu on erityisesti Mastodia tesselata-  ja Tortula princeps -lajien  hallitsemaa.Saaren etelärannikon 250–380 metrin korkeudessa olevilla basalttitasangoilla, Rustadkollenilla ja Moseryggenilla, kasvaa hieman poikkeavaa kasvillisuutta. Niiden kliimaksikasvillisuuden Engelskjøn jakoi neljään ryhmään. Yhden ryhmän valtalajeja ovat vihreinä mattoina kosteissa ja suojaisissa painaumissa kasvavat Brachythecium austro-salebrosum, metsäkamppisammal ja Pachyglossa dissitifolia. Sammalmattojen välissä puolestaan on lohkareita, joissa kasvaa erityisesti jäkälälaji Usnea aurantiaco-atra. Basalttisten vierinkivien alueella vesi virtaa nopeammin pois, ja siellä kasvaa hieman erilainen sammal- ja jäkälälajisto kuin kosteiden paikkojen painaumissa. Neljännellä alueella on suljetumpi sammalmatto, vähemmän näkyvissä olevaa maaperää ja jopa 15 senttimetrin paksuinen turvekerros.Nyrøysan kasvillisuus poikkeaa Bouvet’nsaaren muusta kasvillisuudesta, sillä nuorella maa-alueella on paljon pioneerilajeja. Erityisesti Nyrøysan eteläosa on peittynyt tummaan tulivuorenkuonaan ja tuffimateriaaliin. Tortula filaris- ja Brachythecium austro-salebrosum -sammalet sekä hiirensammalet hallitsevat tällaista aluetta. Irtonaisen maapärän takia jäkäliä ei sen sijaan juurikaan kasva. Osassa Nyrøysaa puolestaan on kerroksittain kovaa piihappopitoista laavaa, joka lohkeilee sileäpintaisiksi ja kulmikkaiksi paloiksi ja tarjoavat näin jäkälille hyvän kasvualustan. Alueen valtalajit ovat Brachythecium austro-salebrosum, hiirensammalet ja Usnea antartica. Fumarolien lämmittämät alueet antavat puolestaan rehevän kasvualustan suikero-  ja savikkolapiosammalille. Lisäksi joidenkin fumarolien ympärillä on lajeja, joita ei tavata saaren muista osista.
Bouvet’nsaarella on maailman toiseksi suurin kergueleninmerikarhun populaatio. Siinä arvioitiin vuonna 2002 olevan 66 000 yksilöä. Se on kuitenkin pieni osa maailman populaatiosta, sillä 95 prosenttia poikasista syntyy Etelä-Georgian saarella. Bouvet’nsaaren kergueleninmerikarhumäärä on pysynyt vakaana vuodesta 1996; sitä ennen se kasvoi seitsemän vuoden ajan noin 30,6 prosenttia vuodessa. Kerguelininmerikarhut metsästettiin 1900-luvun alussa lähes sukupuuttoon, vuonna 1928 niitä laskettiin olevan saarella noin 1 200 ja vuonna 1964 vain 500. Etelänmerinorsun havaittiin 1998–1999 poikineen saarella ensimmäisen kerran vuosiin. Lisäksi saarten vesillä on havaittu säännöllisesti ryhä- ja miekkavalaita.Bouvet’nsaarella on havaittu pesivän 12 lintulajia. Niistä myssypingviiniä, kultatöyhtöpingviiniä, etelänmyrskylintua, kapinmyrskyliitäjää, kyyhkyprionia, etelänkeijua, tummatyrskynpolkijaa ja etelänkihua on tavattu 1900-luvun lopun tutkimuksissa. Saarella on aiemmin todettu pesivän myös jääpingviini, isomyrskyliitäjä, lumimyrskyliitäjä ja eteläntiira. Bouvet’nsaarella tehdään niin harvoin tutkimuksia, että viimeksi mainitut lajitkin saattavat pesiä edelleen saarella. Näiden 12 lajin lisäksi saarella epäillään pesineen tai pesivän ohutnokkaprioneja ja etelänselkälokkeja. Lisäksi saarella on nähty kesävierailuita 19 muulta lintulajilta.Linnuista etelänmyrskylintu on runsaslukuisin, ja jopa 100 000 yksilöä on arvioitu pesivän saaren rantakallioilla. Etelänmyrskylintuja on erityisesti Kapp Valdiviassa, Kapp Circoncisionissa, Nyrøysassa ja saaren lounaisosissa Norvegiaoddenilta Rustadkollenille. Kapp Circoncisionissa on Bouvet’nsaaren suurin pingviiniyhdyskunta, jossa 1989–1990 arvioitiin olevan 25 000 yksilöä. Koko saarella arvioitiin 1978–1979 olevan 117 000 ja 1989–1990 62 125 pingviiniä. Runsaslukuisimmat pingviinilajit ovat kultatöyhtöpingviini ja myssypingviini. Pingviinien määrä vähentyi 1980-luvun aikana noin 4,8 prosenttia vuodessa, ja 1990-luvun aikana kanta on pienentynyt ilmakartoitusten perusteella vieläkin nopeammin. Suurin syy pingviinien vähentymiselle on Nyrøysassa kergueleninmerikarhun runsaasti kasvanut määrä. Merikarhut häiritsevät pingviinien pesintää, aiheuttavat lintujen loukkaantumisia ja kuolemia ja käyttävät niitä ravinnokseen. Pingviinien määrä on kuitenkin vähentynyt myös saaren muissa osissa, vaikka kergueleninmerikarhuja ei niissä olekaan. Vähentymisen taustalla lieneekin myös muita tekijöitä. Saari on kansainvälisesti tärkeä lintualue (IBA).Bouvet’nsaaren ympäristön kalasto ei ole kovinkaan monipuolista. Pohjakaloja tunnetaan mannerjalustan ja mannerrinteen yläosan alueelta vain 17, kun niitä esimerkiksi Etelä-Georgian saaren vesissä on 42. Selvästi runsaslukuisin pohjakalalaji on jääahveniin kuuluva Lepidonotothen larseni. Seuraavaksi eniten löytyy samoin jääahveniin kuuluvia Lepidonotothen nudifrons- ja Gobionotothen gibberifrons -lajeja.Selkärangattomia eläinlajeja Bouvet’nsaarelta on löydetty vain seitsemän, neljä punkkilajia ja kolme hyppyhäntäislajia. Yleisimmät selkärangattomat ovat kuoripunkkeihin kuuluva Alaskozetes antarcticus ja hyppyhäntäisiin kuuluva Cryptopygus antarcticus.
Bouvet’nsaaren löysi 1. tammikuuta 1739 ranskalainen Jean-Baptiste Bouvet de Lozier, ja saari nimettiin hänen mukaansa. Bouvet merkitsi saaren sijainnin väärin, minkä takia eivät James Cook, James Clark Ross eikä Thomas Moore löytäneet sitä myöhemmin. Ross purjehti vuonna 1843 noin 29 kilometriä Bouvet’nsaaren pohjoispuolelta ja Moore vuonna 1854 noin 24 kilometriä sen itäpuolelta.Brittiläiset hylkeenpyytäjät James Lindsay ja Thomas Hopper näkivat saaren 6. lokakuuta 1808. He luulivat löytäneensä uuden saaren, koska he olivat kaukana Bouvet’n antamasta koordinaateista. He nimesivät sen Lindsaynsaareksi. Yhdysvaltalainen hylkeenpyytäjä Benjamin Morrell lähetti 7. joulukuuta 1822 aliperämiehensä maihin. Se oli Bouvet’nsaaren ensimmäinen rekisteröity maihinnousu.
Brittiläinen hylkeenpyytäjä George Norris löysi 10. joulukuuta 1825 kaksi saarta. Ensimmäisen saaren hän nimesi Liverpoolinsaareksi ja toisen Thompsoninsaareksi. Hän nousi maihin Liverpoolinsaarelle, joka todennäköisesti oli Bouvet’nsaari, ja julisti sen kuuluvaksi Yhdistyneelle kuningaskunnalle. Britannian hallitus ei kuitenkaan missään vaiheessa noudattanut julistusta, eikä saarta ollut missään kartoissa merkitty Britannian omistukseksi. Thompsoninsaari on jäänyt mysteeriksi, sillä vaikka siitä on myös muita havaintoja (muun muassa yhdysvaltalaiselta Joseph J. Fullerilta vuodelta 1893), Carl Chun ei löytänyt siitä jälkiä 25. marraskuuta 1898. Chunin retkikunta oli ensimmäinen, joka kartoitti Bouvet’nsaaren.
Norjalainen liikemies Lars Christensen päätti 1920-luvulla, että Bouvet’nsaari olisi otollinen paikka valaanpyyntiasemalle. Hänen päämääränään oli myös saada Norjan haltuun Antarktisia maita. Hän sai 31. elokuuta 1927 Norjan hallitukselta oikeuden ottaa Norjan haltuun kaikki maat, jotka eivät ole vielä muiden valtioiden omistuksessa. Tästä syystä Christensen keskittyi Pietari I:n saareen ja Bouvet’nsaareen. Hän lähetti tutkimusalus Norvegian tutkimaan seutua. Aluksen kapteeni Harald Horntvedt astui maihin 1. joulukuuta 1927 ja julisti saaren kuuluvan Norjalle. Hän rakensi sinne myös pienen vajan, joka kuitenkin tuhoutui pian myrskytuulessa. Vajan tarkoituksena oli toimia suojana mahdollisesti haaksirikkoutuvilla merimiehille. Vajan rakentaminen oli myös perinteinen norjalainen tapa julistaa maan omistajuutta. Norvegian miehistö tutki saarta kuukauden ajan.Christensenin suunnitelmat Bouvet’nsaaresta olivat kaatua toiseen norjalaiseen valaanpyyntiyritykseen, joka kysyi Britannialta lupaa metsästää hylkeitä ja pyydystää valaita Bouvet’n- ja Thompsoninsaaren vesillä. Britannia antoi retkikunnalle luvan, mutta tämän tultua julkisuuteen Norja ilmoitti, että se oli jo vaatinut saarta itsellen ja aloittanut siellä metsästyksen. Britannia vastusti Norjan vaatimusta Bouvet’nsaaresta, koska Norris oli julistanut saaren jo kuuluvaksi Britannialle. Maat pääsivät pian yhteisymmärrykseen. Britannia tunnusti marraskuussa 1928 Norjan aseman Bouvet’nsaarella, ja vastapainoksi Norja tunnusti Britannian vaatimukset Antarktiksella.
Norvegia palasi Bouvet’nsaarelle vuonna 1928. Matkan tarkoituksena oli perustaa saarelle meteorologinen asema, mutta saarelta ei löytynyt sille sopivaa paikkaa. Sääaseman sijaan saarelle rakennettiin pieni vaja. Norvegia purjehti Bouvet’nsaarelle jälleen marraskuussa 1929, jolloin saaresta otettiin ensimmäiset ilmakuvat ja viereiselle pienelle Larsøyalle rakennettiin pieni vaja. Sekä Bouvet’nsaaren että Larsøyan vajat olivat tuhoutunet, kun Nils Larsen kävi maaliskuussa 1931 Norvegialla Bouvet’nsaarelle. Vuoden 1929 retkikunta otti saarelta myös ensimmäiset kivinäytteet, joiden ansiosta geologi Olaf Holtedahl määritteli saaren geologisia piirteitä.
Norjalaiset eivät onnistuneet 1900-luvun alkupuoliskolla rakentamaan Bouvet’nsaarelle pysyvää tutkimusasemaa. Norjan lisäksi aseman rakentamista tutkivat myös Britannia (1939 ja 1964) ja Etelä-Afrikka (1955 ja 1966).Bouvet’nsaari ja sitä ympäröivät merialueet julistettiin 1971 luonnonsuojelualueeksi. Saaren luonto ja ympäristö ovat sen ansiosta ympärivuotisessa suojelussa. Julistuksen myötä saari on myös turvattu teiden ja rakennusten rakentamiselta ja monilta muilta toiminnoilta, joihin kuuluu maaston muokkaamista.Norjan Polaari-instituutti (NPI) rakennutti 1977 saarelle automaattisen säähavaintoaseman. NPI miehitti asemaa väliaikaisesti joulukuusta 1978 maaliskuulle 1979, jolloin saarella tehtiin biologisia ja geologisia tutkimuksia. Tutkimusryhmä jätti jälkeensä kaksi säähavaintoasemaa, kolme vajaa ja hätävaraston. NPI tutki saarta uudestaan maaliskuussa 1985 sekä joulukuun 1996 ja helmikuun 1997 välisenä aikana. NPI:n 1990-luvun puolivälin tutkimukset liittyivät Antarktiksen merielämää suojelevaan CCAMLR-sopimukseen. NPI:n tutkijat palasivat saarelle jälleen syksyllä 2007, jolloin he havaitsivat, että sekä tutkimus- että sääasema olivat molemmat syöksyneet mereen. Uusi ja paremmin varustettu asema vihittiin käyttöön tammikuussa 2014. Asemassa on kamera ja mittauslaitteita, joiden dataa pystyy lähettämään satelliitin kautta ympäri vuoden. Laitteet saavat virtaa tuulienergiasta.
Bouvet’nsaari on Norjan territorio, ja sitä hallitsee suoraan Norjan oikeus- ja turvallisuusministeriön napa-alueiden osasto. Bouvet’nsaari sijaitsee Antarktiksen sopimuksen määrittelemän alueen ulkopuolella, joten Norjan omistusoikeutta siihen ei ole kyseenalaistettu, toisin kuin Norjan vaatimien Pietari I:n saaren ja Kuningatar Maudin maan asemaa.Vaikka saari on asumaton, sillä on kuitenkin Internetin ylätason verkkotunnus .bv. Tunnusta hallinnoi Norid, joka ei kuitenkaan ole avannut sitä rekisteröitäväksi. Sillä on myös radioamatööritoiminnassa oma maatunnuksensa 3Y/B, joka on DXCC:n listauksessa Pohjois-Korean jälkeen toiseksi etsityin kohde.Bouvet’nsaaren ympärillä on Norjan yksinomainen talousvyöhyke, jonka pinta-ala on 757 814 neliökilometriä. Talousvyöhykkeen alueella on jonkin verran kalastustoimintaa. Kalastus alueella alkoi noin 1970-luvun puolivälissä. Viralliset tiedot Bouvet’nsaaren vesillä tehdystä kalastuksesta ovat vähäisiä, ja CCAMLR:n tietokanta käsittelee laajempaa Antarktista merialuetta. CCAMLR:n saalistietojen mukaan Bouvet’nsaaren vesillä ei kalasteta ollenkaan troolaamalla, mutta Sea Around Us Projectin tutkijat epäilevät, että alueella on melko runsaasti laitonta kalastusta valvonnan puutteen takia. Tutkijat arvioivat, että vuosien 1977–2010 aikana Bouvet’nsaaren talousvyöhykkeen kokonaissaalis oli noin 2 400 tonnia. Toiminta alkoi pienimuotoisena vuonna 1977, mutta saalismäärät kasvoivat hiljalleen, kunnes vuosina 2005–2010 kasvu kiihtyi. Pitkäsiimakalastuksen tärkeimmät saalislajit olivat jääahveniin kuuluvat Dissostichus eleginoides ja Dissostichus mawsoni sekä jääkalalajit.
Day, David: Antarctica: A Biography.   Oxford: Oxford University Press, 2012.  ISBN 978-0-19-967055-0. Google-kirjat (viitattu 14.5.2015).  (englanniksi)
Engelskjøn, Torstein: Botany of Bouvetøya, South Atlantic Ocean. II. The terrestrial vegetation of Bouvetøya.  Polar Biology, 1987, 5. vsk, nro 2, s. 129–163.   Norwegian Polar Institute.  (englanniksi)
Huyser, Onno: Bouvetøya. Teoksessa Fishpool, Lincoln D. C. & Evans, Michael I.: Important Bird Areas in Africa and Associated Islands.   Cambridge: Birdlife International, 2001.  ISBN 1-874357-20-X. Bouvet’nsaaren osuus kirjasta (PDF) (viitattu 7.5.2015).  (englanniksi)
Mills, William J.: Exploring Polar Frontiers: A Historical Encyclopedia.   Santa Barbara, Calirofnia: ABC-CLIO, 2003.  ISBN 1-57607-422-6. Google-kirjat (viitattu 14.5.2015).  (englanniksi)
Padilla, Allan & Zeller, Dirk & Pauly, Daniel: ”The Fish and Fisheries of Bouvet Island”. Teoksessa Palomares, Maria Lourdes D. & Pauly, Daniel (toim.): Marine Fisheries Catches of SubAntarctic Islands, 1950 to 2010.  Fisheries Centre Research Reports, 2015, 23. vsk, nro 1.  Vancouver, B.C.:  The Fisheries Centre, Univesity of British Columbia. Artikkelin verkkoversio (PDF) Viitattu 6.6.2015. (englanniksi)
Riffenburgh, Beau (toim.): Encyclopedia of the Antarctic.   New York, NY: Routledge, 2007.  ISBN 978-0-415-97024-2. Google-kirjat (viitattu 17.5.2015).  (englanniksi)
Rognhaug, Magnus Hovind (toim.): Norway in the Antarctic.   Tromsø: Norsk Polarinstitutt, Framsenteret, 2014.  ISBN 978-82-7666-308-2. Teoksen verkkoversio (PDF) (viitattu 14.5.2015).  (englanniksi)

Boyzone on irlantilainen poikabändi. Yhtye tunnetaan balladipainotteisesta linjastaan ja etenkin siitä, että useat sen kappaleet ovat cover-versioita. Yhtye on ollut erityisen suosittu Britteinsaarilla ja sai Britannian singlelistalla yhteensä kuusi listaykköstä sekä kymmenen top teniin yltänyttä kappaletta vuosina 1994–1999. Boyzonen tunnetuimpia lauluja ovat muun muassa "No Matter What" ja "Picture of You".
Boyzonen perusti aiemmin Johnny Loganin ja myöhemmin Westlifen managerina tunnettu Louis Walsh vuonna 1993. Ensimmäinen albumi Said and Done julkaistiin vuonna 1995, kaksi seuraavaa studioalbumia vuosina 1996 ja 1998. Yhtyeeltä on tullut myös kolme kokoelmalevyä, joista uusin Key to My Life: The Collection julkaistiin alkuvuodesta 2006. Boyzone on myynyt yli 15 miljoonaa levyä.Yhtye esiintyi viimeisen kerran kahdeksaan vuoteen yhdessä tammikuussa 2000, minkä jälkeen keulahahmo Ronan Keating jatkoi musiikin parissa soolourallaan. Take Thatin comeback-menestyksen myötä yhtye kokoontui uudelleen loppuvuodesta 2007 ja lähti kiertueelle keväällä 2008.
Kaikki Boyzonen jäsenet ovat kotoisin Dublinista ja syntyneet katolilaisiin perheisiin vuosina 1972–1977. Ronan Keating lauloi Beastie Boysin kappaleen mukaan nimetyssä yhtyeessä Nameste, jonka hän oli perustanut koulukavereidensa kanssa ollessaan 14-vuotias. Yhtye esitti monenlaista musiikkia Nirvanasta Bryan Adamsiin ja osallistui välillä voittoisasti moniin "koulubändeille" tarkoitettuihin kilpailuihin ympäri Irlantia. Stephen Gately muodosti kouluaikoinaan diskotanssiryhmän nimeltä Black Magic, joka voitti yhden maanlaajuisen kilpailun. Hänellä oli myös pieni rooli elokuvassa The Commitments. Keith Duffy oli ollut rumpalina kahdessa pienessä yhtyeessä. Shane Lynch ja Mikey Graham työskentelivät mekaanikkoina, joskin Mikey oli myös laulanut yhdessä yhtyeessä.
Boyzone syntyi irlantilaisen managerin, Louis Walshin laatiman lehti-ilmoituksen seurauksena. Hän aikoi luoda Irlannille oman Take Thatin, sillä pop ei ollut vielä luonut jalansijaa maassa ja hän näki siinä hyvän markkinaraon. Louisin maineen ansiosta koelauluihin Dubliniin saapui noin 300 nuorta miestä, joista jatkoon valittiin 50. Seuraavalla kierroksella valittiin kymmenen ja lopulta kuusi:  Ronan Keating, Stephen Gately, Shane Lynch, Keith Duffy, Richard Rock ja Mark Walton. Myös Colin Farrell kävi koettamassa onneaan.Koelaulutilaisuus sai hieman huomiota Irlannin mediassa, ja Louis päätti käyttää tätä hyväkseen. Suhteidensa avulla hän sai yhtyeen esiintymään maan pisimpään pyörineeseen talk show’hun, The Late Late Show, heti seuraavana päivänä 18. marraskuuta 1993. Yhtyeen jäsenet eivät kuitenkaan olleet ehtineet tutustua toisiinsa eikä heillä ollut yhtään kappaletta valmiina tai edes aluillaan. Lopulta he päätyivät vain tanssimaan sekavasti kappaleeseen "Burn Baby Burn", ja esityksen jälkeen ohjelman silloinen juontaja Gay Byrne tokaisi "We look forward to hearing from you when you're famous". Esitys sai kammottavat arvostelut lehdissä ja vainosi yhtyettä seuraavat seitsemän vuotta. Ronan Keating on myöntänyt yrittäneensä myöhemmin ostaa kyseisen materiaalin huonolla menestyksellä.Boyzonen oltua kasassa pari kuukautta Louis päätti, etteivät Richard ja Mark sopineet joukkoon. Hän erotti heidät ja otti tilalle kymmenen joukkoon päässeen Mikey Grahamin. Näin lopullinen kokoonpano oli valmis. Louis päätti, että yhtyeen ensimmäinen single olisi cover-versio Detroit Spinnersin vuoden 1980 hitistä "Working My Way Back to You", mutta vaikka Boyzonella oli jo levytyssopimus Irlannin Polygrammin kanssa, he eivät saaneet ketään tuottamaan singleä. Lopulta Ian Levine -niminen tuottaja Lontoossa suostui tekemään sen mutta pyysi 10 000 puntaa. Louis sai lainattua rahat baarinomistaja John Reynoldsilta, josta tuli yhtyeen toinen manageri. Hänen oli tarkoitus hoitaa raha-asioita, kun taas Louis huolehtisi musiikista. "Working My Way Back To You" sijoittui kolmanneksi Irlannin listalla, ja Boyzone alkoi saada jonkin verran ihailijoita kotimaassaan.
Seuraavat kymmenen kuukautta yhtye kiersi Irlantia esiintyen satoja kertoja pienissä yökerhoissa ja syksyllä 1994 heidän versionsa kappaleesta "Love Me For A Reason" nousi ykköseksi Irlannin listalla. Siitä huolimatta Ison-Britannian levy-yhtiöt eivät olleet kiinnostuneita ja yhtyeen mahdollisuudet menestyä siellä näyttivät jo toivottomilta. Heidän onnensa kuitenkin kääntyi, kun Lontoossa Smash Hits -kiertuetta järjestävä Michelle Hockley sai ystävänsä kautta käsiinsä Boyzonen version "Love Me For A Reason" -kappaleesta. Hän otti yhteyttä Louisiin ja pyysi yhtyettä mukaan kiertueelle, jonka tarkoitus oli kerätä yhteen tunnettuja artisteja ja uusia tulokkaita, joiden joukosta yleisö äänestäisi parhaan uuden artistin. Boyzone voitti palkinnon kuuden päivän kiertueen jälkeen ja pääsi Smash Hits -lehden kanteen otsikolla "The Six Days That Made Them Famous". "Love Me For A Reason" julkaistiin vihdoin Britanniassa ja se sijoittui toiseksi heti East 17 -yhtyeen "Stay Another Day" -kappaleen jälkeen.
Britannian läpimurron jälkeen seurasi kiireinen vuosi, kun yhtye sai levytyssopimuksen ja käytti albumin nauhoitusten välissä kaikki mahdolliset tilaisuudet Boyzonen esilletuomiseen. Alkuvuodesta julkaistiin "Key To My Life" ja loppukesästä "So Good", jotka molemmat sijoittuivat viiden kärkeen. Louis Walsh pyysi Boyzonen jäseniä osallistumaan kappaleiden kirjoitusprosessiin tuottaja Ray Hedgesin kanssa, sillä hän toivoi saavansa siten jonkinlaista kunnioitusta yhtyeelle. Albumi Said and Done julkaistiin syksyllä ja se meni suoraan Britannian albumilistan kärkeen. Boyzone kiersi tuolloin maata ja yksi vuoden kohokohtia heille oli esiintyminen Royal Albert Hallilla 5. lokakuuta, mitä pidettiin myös Irlannin mediassa suurena saavutuksena irlantilaiselle yhtyeelle. Marraskuussa heidän versionsa "Father And Son" -kappaleesta nousi kakkoseksi. Kyseinen laulu oli yksi Ronanin suosikkeja ja hän oli laulanut sitä usein perhejuhlissa ja myöhemmin Boyzonen koelauluissa. Ronan oli myös aiemmin levyttänyt siitä oman versionsa "Working My Way Back To You" -singlen b-puoleksi ja julkaisi sen vielä kerran alkuperäisen esittäjän, Yusuf Islamin kanssa vuonna 2004. Kappale oli hyvin suosittu myös yleisön keskuudessa heidän keikoillaan, joilla esitys muuttui yleensä yhteislaulutilaisuudeksi.
Take Thatin hajottua Britanniassa oli tilaa uudelle poikabändille ja Boyzone sattui tulemaan oikeaan aikaan. Heidän suosionsa vain kasvoi, mutta singlelistan kärkeä he eivät olleet vielä saavuttaneet. Keväällä julkaistiin "Coming Home Now", johon kuvattiin video Dublinissa samalla kadulla, jolla Spice Girls kuvaisi "Stop"-videonsa paria vuotta myöhemmin. Kesällä seurasi suuri Britteinsaarten kiertue, jolle myytiin lippuja yli 250 000 kappaletta ja Boyzone pääsi esiintymään ensimmäistä kertaa Wembley-areenalla 13. heinäkuuta.
Syksyllä yhtye julkaisi ensimmäisen singlen toiselta albumiltaan, Bee Gees-coverin "Words". Se toi vihdoin yhtyeelle ykköspaikan singlelistalla ja Maurice Gibb sanoi tuolloin Richard & Judy -ohjelmassa sitä parhaaksi cover-versioksi, mitä heidän kappaleistaan on ikinä tehty. Bee Gees myös esitti kyseisen kappaleen duettona Ronan Keatingin kanssa konsertissaan Dublinissa vuonna 1999. Vuosi päättyi ykköshitillä "A Different Beat" ja myös albumilla A Different Beat, joka sijoittui listan kärkeen. Nimi tuli yhtyeen kokeiluista erilaisten musiikkityylien parissa.
Keväällä julkaistiin "Isn't It A Wonder" viimeisenä singlenä kakkosalbumilta ja kappaletta varten kuvattiin musiikkivideo Australian erämaassa. Yhtye sanoi By Request -videollaan nauttineensa kyseisen videon kuvaamisesta enemmän kuin muista. Matka sai myös mediahuomiota, kun vuokrattuun lentokoneeseen tuli vikaa ja se joutui tekemään hätälaskun erämaahan. Louis Walsh kertoi asiasta lehdille suurenneltuun sävyyn saadakseen singlelle mediahuomiota ja lopulta tapaus otsikoitiin Britanniassa lento-onnettomuutena. "Isn't It a Wonder" nousi kakkoseksi.
Samana vuonna Ronania pyydettiin kirjoittamaan kappale tulevaan Mr. Bean -elokuvaan ja tuloksena oli "Picture Of You", josta hän sai Ivor Novello-palkinnon samana vuonna. Kappaletta varten kuvattiin musiikkivideo, jossa vieraili myös Rowan Atkinson Mr. Bean -hahmonsa muodossa. "Picture of You" sijoittui kakkoseksi ja avasi ovia Boyzonelle Eurooppaan menestyen myös siellä. Sama suunta jatkui, kun Louis Walsh sai järjestettyä yhtyeen esiintymään vuoden 1997 Euroviisuissa, jotka pidettiin Dublinissa sinä vuonna. Ronan juonsi tapahtuman irlantilaisen radiojuontaja Carrie Crowleyn kanssa ja Boyzone esitti väliajalla tilaisuutta varten kirjoitetun kommunikointiin liittyvän kappaleen "Let The Message Run Free". Kirjassaan Ronan kuitenkin sanoi tilaisuutta hermoja raastavaksi, sillä vuoden 1994 Riverdance-esityksen jälkeen yleisön toiveet olivat korkealla ja uskoi hänen ja yhtyeen selvinneen tilaisuudesta kunnialla juuri ja juuri. Samana vuonna Ronan juonsi myös MTV Europe Music Awards -tapahtuman.
Boyzonen top 10 -putki jatkui keväällä 1998, kun "All That I Need" julkaistiin. Se sijoittui ykköseksi kuten myös pian sen jälkeen julkaistu albumi Where We Belong. Ronan Keating lauloi albumilla suurimman osan kappaleiden soolo-osuuksista ja nousi huhuja, että Keith Duffy ja Shane Lynch eivät olisi laulaneet albumilla ollenkaan. He kuitenkin kielsivät asian. Yhtye sai tilaisuuden esiintyä uudelle yleisölle, kun sitä pyydettiin esiintymään Andrew Lloyd Webberin 50-vuotisjuhlallisuuksissa. Stephen Gately oli kuunnellut kappaleita Lloyd Webberin luona ja innostunut "No Matter What" -laulusta, joka oli uudesta musikaalista Whistle Down the Wind. Yhtye sai luvan levyttää kappaleen mutta levy-yhtiö ei ollut halukas julkaisemaan sitä. Heidän mielensä kuitenkin muuttui, kun yhtye esitti sen tilaisuudessa ja ihmiset soittelivat radioasemille toivoen kyseistä kappaletta. Se julkaistiin kiireellä loppukesästä, ja videokin kuvattiin hätäisesti mutta single myi lopulta yli miljoona kappaletta  pelkästään Britanniassa ja oli siten yhtyeen suurin menestyssingle. Vuoden 1998 The Record of the Year -tapahtumassa Britanniassa miljoonasta puhelinäänestä neljäsosa meni "No Matter What" -kappaleelle, mikä jätti Celine Dionin kappaleen "My Heart Will Go On" kakkossijalle 100 000 äänen erolla. Boyzone kiersi kesällä Eurooppaa promootiokiertueella ja teki myös pikavisiitin Suomeen heinäkuun lopulla. He olivat käyneet Suomessa myös kerran aikaisemmin, vuonna 1995.
Syksyllä yhtye lähti kiertueelle Britteinsaarilla ja Manchesterin konsertti 17. lokakuuta kuvattiin videolle, joka julkaistiin heti marraskuussa nimellä Live - Where We Belong. Silloin Boyzone mainosti uutta singleä "Everyday I Love You" ja sai tilaisuuden esittää sen Ronan Keatingin osittain juontamassa Miss Maailma -kilpailussa Seychelleillä.
Keväällä 1999 Boyzone julkaisi Comic Relief -hyväntekeväisyyssinglen "When The Going Gets Tough", jonka oli aiemmin esittänyt Billy Ocean. Spice Girls oli valittu esittämään Comic Relief -kappale vuonna 1997, mikä oli ensimmäinen kerta, kun osaan valittiin yksi sen hetken suosituimmista yhtyeistä sen sijaan, että olisi keskitytty kappaleen huumoripitoisuuteen. Kun julkaisu "Who Do You Think You Are?"/"Mama" nousi ykköseksi, jatkettiin samaa linjaa myös vuonna 1999. Boyzonen kappale nousi ykköseksi kuten myös kaikki muut Comic Relief -julkaisut vuoteen 2005 asti. Pian sen jälkeen yhtye julkaisi Anne Murray -coverin "You Needed Me", joka nousi myös listan kärkeen.
Yhtyeen tulevaisuutta alettiin kuitenkin spekuloida Britannian mediassa, kun Ronan Keating julkaisi "When You Say Nothing At All" -kappaleen soolona kesällä 1999 pian ykköseksi nousseen By Request -kokoelmalevyn jälkeen. Yhtye kiisti hajoamishuhut, mutta ilmoitti keskittyvänsä seuraavana vuonna sooloprojekteihin. Loppuvuodesta julkaistiin uusi single "Everyday I Love You", mutta neljättä studioalbumia ei koskaan tullut, sillä Ronan Keating jäi soolouralleen ensimmäisen singlensä noustua listaykköseksi. Sen vuoksi myös tammikuun keikka Dublinin Point Depotilla jäi yhtyeen viimeiseksi, vaikka he olivat uransa huipulla voitettuaan kaksi MTV Europe Music Awards -palkintoa vuoden 1999 tapahtumassa ja myytyään kokoelmalevyään melkein kaksi miljoonaa kappaletta Britanniassa. Boyzone ei koskaan virallisesti ilmoittanut hajonneensa ja vuosien varrella onkin huhuttu useaan otteeseen yhtyeen jäähyväiskiertueesta.
Boyzone esiintyi ensimmäistä kertaa tammikuun 2000 jälkeen yhdessä Children in Need -tapahtumassa Lontoossa 16. marraskuuta 2007. Yhtye esitti kappaleet "Love Me For a Reason" ja "No Matter What". Muutamia päiviä ennen tapahtumaa yhtye ilmoitti myös lähtevänsä kiertueelle keväällä 2008. Kiertueen ilmoitettiin alkavan Lontoon O2-areenalta 30. toukokuuta ja päättyvän kymmenenteen konserttiin Glasgow'ssa 23. kesäkuuta. Konsertteja ilmoitettiin pian yhdeksän lisää. 23. marraskuuta 2007 Boyzone esiintyi keskusteluohjelmassa Late Late Show ja ilmoitti myös kahdesta konsertista Irlannissa. Samoihin aikoihin Take That oli lähdössä toiselle comeback-kiertuelleen ja Spice Girls ensimmäiselle kiertueelle hajoamisensa jälkeen.Kiertueen yhteydessä Boyzone levytti muutamia uusia kappaleita, joista oli tarkoitus valita yksi uudeksi singleksi, jonka julkaisupäivä olisi lokakuussa 2008. Silloin oli myös tarkoitus julkaista kokoelma-albumi, jolla olisi myös useampi uusi kappale. Kiertueella esitettiin ainoastaan nopeatempoista kappaletta "Can't Stop Thinking About You", mutta sen julkaisusta ei ollut varmuutta. Levy-yhtiö toivoi heidän julkaisevan balladin comeback-singlenä Take Thatin tapaan, sillä "Patience" oli menestys. Lopulta kokoelma-albumin ensimmäiseksi singlejulkaisuksi valittiin "Love You Anyway". Se julkaistiin 29. syyskuuta 2008 ja sijoittui viidenneksi Britannian singlelistalla. 13. lokakuuta 2008 julkaistu albumi Back Again... No Matter What sijoittui myös viidenneksi albumilistalla. Toisen singlen "Better" julkaisupäiväksi ilmoitettiin 15. joulukuuta 2008.
Ronan Keating julkaisi neljännen studioalbuminsa Bring You Home kesäkuussa 2006. Hän on myös kertonut olevansa kiinnostunut näyttelemisestä, mikäli sopivaa roolia tarjottaisiin.Stephen Gately yritti soolouraa kohtalaisella menestyksellä vuonna 2000 ja siirtyi sen jälkeen West Endille, missä hän on esiintynyt kolmessa musikaalissa. Stephen kertoi keväällä 2006 vaipuneensa kahden vuoden masennukseen yhtyeen hajoamisen jälkeen eikä edes halunnut tehdä sooloalbumiaan. Kuoli lokakuussa 2009.
Keith Duffy valittiin suosittuun brittiläiseen saippuasarjaan Coronation Street vuonna 2002. Hän lähti sarjasta vuonna 2005 ja antoi syyksi avioliittonsa, jonka hän koki jääneen toiselle sijalle.Shane Lynch ryhtyi kilpa-ajajaksi ja voitti muun muassa kilpailun Silverstonessa 25. toukokuuta, 2003. Hän on myös näyttäytynyt satunnaisesti TV:ssä. Kesällä 2006 Shane oli mukana ITV-kanavan tosi-tv-sarjassa Love Island.
Mikey Graham julkaisi sooloalbumin kesällä 2000, mutta on sittemmin keskittynyt perhe-elämään.
Boyzone aloitti uransa julkaisemalla muutamia nopeatempoisia kappaleita mutta siirtyi vuosien kuluessa yhä enemmän balladilinjalle. Vuonna 2002 tehdyssä TV-dokumentissa The Story of Boyzone Shane Lynch kertoi, että yhtye teki alkuaikoina mitä käskettiin ja he olivat olleet hyvin tyytyväisiä versioonsa "Working My Way Back To You" -kappaleesta. Myöhemmin hän kuitenkin piti kappaletta kamalana. Kyseinen kappale oli myös ainoa Boyzonen julkaisu, jolla Mikey lauloi soolona. Sen jälkeen Ronan lauloi pääosuudet kaikilla 16:lla kappaleella, joista Stephen lauloi puolella. Hänellä oli tapana laulaa korkeat osuudet. Shanen ja Keithin ääntä voi kuulla "Coming Home Now" -kappaleella ja konserteissa Keith lauloi yleensä soolona muihin Boyzonen lauluihin verrattuna hieman rock-tyylisemmän kappaleen "Where Have You Been", jossa Ronan tuli kuitenkin mukaan kertosäkeistössä. Mikey Graham kommentoi asiaa dokumentissa ja sanoi, ettei itsekään tiedä, miksi lauluosuudet jaettiin niin. Hän kuitenkin epäili syyksi Ronanin silloisia hyviä välejä manageriinsa.
Ennen Boyzonea pop-musiikki ei ollut suosittua Irlannissa ja siksi Louis Walshin suunnitelmia perustaa popyhtye, etenkin poikabändi, pidettiin tuhoon tuomittuina. Boyzone löysi silti kannattajajoukkonsa ja sai listamenestystä Irlannissa. Ronan Keating sanoi kuitenkin kirjassaan, että kansainvälisestä menestyksestä huolimatta yhtye ei saanut kunnioitusta kotimaassaan alkuvuosina ja tilanne alkoi muuttua vasta, kun he alkoivat kertoa asiasta ulkomaiden medialle sen sijaan että olisivat tapansa mukaan ylistäneet Irlantia. Boyzonen jälkeen Ronan ei ole saanut Irlannissa yhtä suurta menestystä soolourallaan ja hänen listasijoituksensa jäävät yleensä Britannian sijoituksia alhaisemmiksi.
Yhtyeen menestyksen jälkeen Irlannista on tullut monia popyhtyeitä. Shane Lynchin perheen kaksoissiskot Edele ja Keavy Lynch perustivat vuonna 1997 B*Witched-nimisen tyttöbändin, jonka ensimmäiset neljä singleä nousivat listan kärkeen Isossa-Britanniassa vuosina 1998–1999. Vuonna 1999 Louis Walsh alkoi mainostaa uutta yhtyettä, Westlifea, joka seurasi Boyzonen jalanjäljissä irlantilaisena poikabändinä. Tämä yhtye on saanut jo 12 ykköshittiä Britanniassa.
Vuoden 1997 Aasian kiertueella yhtyeelle ja kiertueryhmälle selvisi, että Indonesian osuutta kiertueesta sponsoroi tupakkayritys. BP Fallonin kirjan mukaan ketään ei ollut informoitu asiasta, vaikka sponsorisopimuksien tuli olla kaikkien tiedossa. Yrityksen edustajat jakoivat Boyzonen kuvalla, logolla ja laulunsanoilla koristeltuja tupakka-askeja median edustajille lehdistötilaisuuksissa sekä nuorelle yleisölle konserttien aikana. Kukaan ei tehnyt mitään asialle tässä vaiheessa. Balin konsertissa lavan kummallekin puolelle ilmestyivät puolitoista metriä korkeat valaistut tupakka-askit, jotka lopulta poistettiin kiertuetyöntekijän pyynnöstä. Konsertin aikana yleisölle jaettiin kuitenkin edelleen tupakka-askeja ja ennen encorea yhtye nousi yleisön eteen tuhoten käsissään olevat tupakat ja ilmoitti ettei tue kampanjaa.
Kesällä 1999 Stephen Gately myönsi The Sun -lehden haastattelussa olevansa homoseksuaali. Artikkeli ei kuitenkaan ollut yhden yön tulos vaan lehden mukaan sitä oli työstetty kolmen viikon ajan, kunnes se lopulta julkaistiin 16. kesäkuuta Boyzonen ollessa Italiassa Euroopan kiertueella. The Sunin saama palaute haastattelusta oli suurin, mitä he olivat koskaan saaneet viihdeartikkelista. Stephen palasi julkisuuteen Britanniassa kolme viikkoa myöhemmin, kun Boyzone esiintyi vuosittaisessa Party In the Park -konsertissa Lontoossa.
Stephen oli pitänyt asian salassa kaikilta muilta paitsi perheeltään ja muilta Boyzonen jäseniltä, joille hän oli kertonut asiasta viisi kuukautta yhtyeen perustamisen jälkeen. Lehdet alkoivat kuitenkin kiinnostua hänen yksityiselämästään yhä enemmän vuosina 1998–1999, jolloin kaikki muut yhtyeen jäsenet olivat joko kihloissa tai naimisissa. Lopulta eräs Boyzonen kiertuetyöntekijä yritti myydä tarinan The Sunille, jolloin lehti otti yhteyttä yhtyeen PR-henkilöön ja pyysi Stepheniltä henkilökohtaista haastattelua aiheesta. Useat lehdet sanoivat The Sunin kiristäneen Stepheniltä tunnustusta ja myös Louis Walsh sanoi Irish Times -lehdessä, että kyseessä ei ollut huolellisesti suunniteltu mainostemppu yhtyeen hyväksi vaan ilmiselvää painostusta The Sunin taholta. Stephenin äiti Margaret Gately ilmaisi samankaltaisia mielipiteitä The Mirror -lehdessä poikansa haastattelua seuranneena päivänä. Stephen Gately ei ole kuitenkaan missään vaiheessa kritisoinut lehden toimintaa ja on sanonut olleensa tyytyväinen siihen, miten hänen asiansa käsiteltiin.
Boyzonen mentyä tauolle alkuvuodesta 2000 yhtyeen jäsenet keskittyivät omiin projekteihinsa ja ilmoittivat palaavansa takaisin vuoden päästä. Vuonna 2001 yhtyeelle tarjottiin miljoonan punnan sopimusta jäsentä kohti Britannian kiertueesta, mutta Ronan Keating kieltäytyi ja ilmoitti keskittyvänsä soolouraansa. Yhtyeen jäsenet eivät pitäneet päätöksestä ja tilanteen kärjistyessä Shane Lynch yritti aktiivisesti ottaa yhteen Ronanin kanssa lehtien välityksellä. Myös Mikey Graham sanoi olevansa pettynyt Ronanin päätökseen ja sanoi, että Boyzonen luomiseen tarvittiin viisi ihmistä mutta lopulta nämä viisi ihmistä loivat Ronan Keatingin. Vuonna 2003 uutisoitiin Keith Duffyn ja Ronanin välien kiristymisestä musiikkitapahtumassa, jonka jatkoilla he joutuivat istumaan vierekkäisissä pöydissä. Lehtien mukaan Keithin ystävä Colin Farrell ehti väliin ennen kuin riita muuttui fyysiseksi. Keväällä 2004 Boyzone nähtiin ensimmäistä kertaa yhdessä viiteen vuoteen The Games -ajotapahtumassa Sheffieldin stadionilla, jossa Shane Lynch kilpaili. Yhtye antoi TV-haastattelun, jossa he sanoivat sopineensa riitansa. Keväällä 2006 Ronan Keating sanoi uuden singlensä promootion yhteydessä tehdyssä TV-haastattelussa tapaavansa Stephen Gatelyn ja Shane Lynchin ravintolassa, mutta ilmoitti ettei aio lähteä kiertueelle heidän kanssaan. Tapausta uutisoivat lehtiartikkelit viittasivat kuitenkin kiertueen mahdollisuuteen. Joulukuussa 2006 Keating ja Gately esittivät yhdessä "No Matter What" -kappaleen Lontoossa järjestetyssä hyväntekeväisyystapahtumassa Emerald and Ivy Ball.
Brittiläisen Gay Times -lehden toimittaja Richard Smith analysoi Boyzonen menestyksen syitä vuoden 1999 elokuun numerossa, jossa käsiteltiin Stephen Gatelyn paljastusta. Hänen mukaansa poikabändit muodostuivat reaktiona niitä edeltäville yhtyeille, mutta useimmat Take Thatin jälkeen syntyneet poikabändit eivät kuitenkaan menestyneet, koska ne olivat liian samanlaisia edeltäjäänsä verrattuna, joskaan eivät yhtä hyviä. Vaikka Boyzone aloitti uransa Take Thatin suurimman menestyksen aikaan, se tuntui silti kuuluvan Take Thattia edeltävälle aikakaudelle. Yhtye ei hänen mukaansa lähtenyt tietoisesti tavoittelemaan homoseksuaalista kuulijaryhmää vaan piti tiukasti vaatteet päällään musiikkivideoissaan ja suosi siistejä pukuja, jotka olivat usein samanvärisiä. Musiikin puolella Boyzone pysyi enimmäkseen ballaadilinjalla ja jotkin heidän cover-versionsa, kuten "Words", "Father And Son" ja "Baby Can I Hold You", olisivat Richard Smithin mukaan sopineet huomattavasti vanhemmille esiintyjille. Take That taas teki varsin provosoivia musiikkivideoita, levytti vanhoja diskohittejä ja esiintyi homobaareissa, minkä he tosin lopettivat saatuaan tarpeeksi menestystä. East 17, joka oli toinen Take Thatin jälkeisen aikakauden menestyjä, taas ylläpiti musiikkivideoissaan kovempaa imagoa ja otti vaikutteita mustien suosimasta tyylistä. Boyzone ja East 17 siis menestyivät, koska ne olivat erilaisia.Louis Walsh ei kuitenkaan pyrkinyt luomaan erilaista yhtyettä Boyzonen seuraajaksi. Hän otti Westlifen suojiinsa ja teki alun perin kuusijäsenisestä yhtyeestä viisihenkisen järjestämällä samanlaisen koelaulutilaisuuden kuin oli tehnyt Boyzonenkin kohdalla. Westlife esiintyi siisteissä puvuissa ja julkaisi uransa alussa Britannian menestyneimpien pop-tuottajien tekemiä balladeja. Smash Hits mainitsi usein Boyzonen ja Westlifen yhdenmukaisuudesta ja vertaili Ronan Keatingia ja Nicky Byrnea, jotka olivat lehden mukaan hyvin samannäköisiä. Yhtyeet kuitenkin erosivat siinä, että kukaan Westlifen jäsenistä ei noussut muiden yläpuolelle yhtä voimakkaasti kuin Ronan Keating Boyzonessa. Varsinkin yhtyeen uran loppupuolella Keating oli usein yksin pop-lehtien kansissa kun taas Westlife oli enimmäkseen yhdessä.
A1 nousi menestyksen tielle samoihin aikoihin ja julkaisi alussa nopeatempoisempia kappaleita. Myöhemmin he yrittivät luopua poikabändi-imagostaan jonkin verran ja ottivat soittimet käyttöön sekä alkoivat kirjoittaa omia kappaleitaan. Tämä piirre sai huomiota yhtyeestä kertovissa lehtiartikkeleissa ja A1 olikin tasaisen suosittu urallaan joka kesti vuodet 1999–2002.
Boyzonen videoita julkaistiin säännöllisesti vuosina 1995–2000. Said and Done kertoo yhtyeen alkuvuosista ja sisältää myös ensimmäisen singlen "Working My Way Back To You" musiikkivideon. Se jätettiin pois By Request -videokokoelmalta ja samannimiseltä albumilta, jotka sisälsivät vain Britanniassa julkaistut kappaleet. Something Else keskittyy vuoteen 1997 ja musiikkivideoiden ohella kerrotaan myös Latinalaisessa Amerikassa julkaistusta materiaalista, johon kuuluu muun muassa alun perin Enriquen Iglesiaksen julkaisema kappale "Experiencia religiosa". Videolla nähdään kuitenkin vain englanninkielinen versio. Live At Wembley ja Live - Where We Belong kuvattiin samalla areenalla Wembleylla vuosina 1996 ja 1998, joista jälkimmäinen nähtiin myös suorana lähetyksenä Britannian TV:stä. Dublin...Live By Request ja Live At the Point kuvattiin taas Dublinissa vuosina 1999 ja 2000. Aiempi konsertti RDS-stadionilla toi Boyzonelle oman yleisöennätyksen, sillä paikalla oli kyseisen julkaisun mukaan 35 000 kuulijaa. Jälkimmäinen konsertti Dublinin Pointilla päätti Millennium-kiertueen ja oli myös yhtyeen viimeinen konsertti.
Eddie Rowley: Boyzone in Person.    Pan Macmillan, 1996. ISBN 0-7522-2252-X.    
B. P. Fallon, Aba Dublin: Boyzone Go East!.    Trans-Atlantic Publications, 1997. ISBN 0-233-99343-6.    
Rob McGibbon: Boyzone: The True Story.    Trans-Atlantic Publications, 1997. ISBN 0-7522-2411-5.    
Ronan Keating, Eddie Rowley: Life Is A Rollercoaster.    Ebury Press, 2000. ISBN 0-09-187411-4.     (englanniksi)
Smith, Richard: Stephen Gately - a boy's own story.  Gay Times, 1999, nro 8.    (englanniksi)

Brands Hatch on moottorirata Kentissä Englannissa. Ensimmäiset kilpailut radalla ajettiin jo 1920-luvulla. Rata sijaitsee varsin mäkisessä maastossa, mikä erottaa sen muun muassa toisesta tunnetusta brittiradasta, Silverstonesta. Radalla kilpaillaan niin autoilla kuin moottoripyörilläkin. Brands Hatchin on omistanut vuodesta 2004 lähtien entisen F1-kuljettaja Jonathan Palmerin johtama MotorSport Vision.
Formula 1 -kilpailuja Brands Hatchissä ajettiin 1960-luvulta 1980-luvulle, ja sen paluuta on arvuuteltu usein, viimeksi vuosituhannen vaihteessa. Muita tunnettuja radan entisiä tapahtumia ovat Formula Ford Festival ja MM-sarjan ulkopuolinen F1-kilpailu Race of Champions.
Kolminkertainen F1-mestari Jack Brabham piti Brands Hatchiä kuljettajan näkökannalta ehkäpä Britannian parhaana ratana. Se on myös monien muiden kuljettajien ja katsojien suosiossa.
Rata on pysynyt melko muuttumattomana 1960-luvulta lähtien. Siihen tehdyt muutokset ovat olleet melko pieniä moneen muuhun rataan verrattuna. 1960-luvulta lähtien radasta on ollut kaksi muotoa: pitempi Grand Prix -rata (3,703 km) ja lyhyempi Indy-rata (1,929 km). Radat ovat neljänteen mutkaan asti samat, mutta GP-radan kääntyessä mutkassa vasemmalle, Indy-rata kääntyy oikealle mutkaan, joka on GP-radan yhdeksäs mutka. Indy-rata on sen muotoinen, että katsojat näkevät kerralla lähes koko radan. Grand Prix -radalla ajettiin muun muassa Formula 1 -sarjan osakilpailuja. Rata alkaa hieman oikealle kaartavalta Brabham-suoralta, joka on kallellaan oikealle. Ensimmäinen mutka on oikealle kääntyvä Paddock Hill, joka on melko jyrkässä alamäessä.Radan katsojakapasiteetti on nykyään 150 000, ja radalla on kolme pääkatsomoa.
Paikka, jolla rata sijaitsee, oli alun perin läheiseen Brands Hatch -tilaan kuulunut sienipelto. Sitä käytettiin armeijan harjoituspaikkana. Vuonna 1926 Ron Argentin johtama pyöräilijöiden ryhmä sattui pysähtymään pellolle, huomasi maaston suotuisat muodot ja pyysi tilan omistajalta lupaa saada käyttää tilaa harjoitteluun. Omistaja hyväksyi ehdotuksen, ja alueesta tuli suosittu ajopaikka pyöräilijöille, jotka käyttivät maatalouskoneiden maahan uurtamia reittejä hyväkseen. Ensimmäinen varsinainen kilpailu ajettiin vuonna 1928, kun pyöräilijät kilpailivat maastojuoksijoita vastaan neljä mailia (6,4 km) pitkällä reitillä. Juoksijat voittivat. Parin vuoden kuluttua myös moottoripyöräilijät alkoivat käyttää jonkin verran rata-aluetta. Tuolloin sillä ajettiin vastapäivään. Rata toimi 1930-luvulla, mutta toisen maailmansodan aikana siellä säilytettiin armeijan ajoneuvoja, joten alue pommitettiin huonoon kuntoon. Vasta sodan jälkeen sitä ryhdyttiin kehittämään kunnon moottoriradaksi.
Brands Hatch Stadium Ltd. perustettiin vuonna 1947 pyörittämään rataa, ja vuonna 1950 mailin pituinen rata päällystettiin autoille sopivaksi. Formula 3 -autot kilpailivat ensimmäistä kertaa radalla, joka muistutti nykyistä Indy-rataa ilman Druids-mutkaa, huhtikuussa 1950. Vuonna 1953 Universal Motor Racing Club alkoi järjestää Brands Hatchillä kilpa-ajokoulua. Vuosina 1953 ja 1954 rataan lisättiin Druids-mutka ja rataa alettiin kiertää myötäpäivään. Vuonna 1950- ja 1960-luvun vaihteessa rataa laajennettiin, ja Grand Prix -versio muodostui. Maa-alue myytiin 1960-luvun alussa Grovewood Securitiesille, ja John Webb laitettiin Motor Circuit Developmentsin johtoon pyörittämään rataa. 1970-luvun puolivälissä radan neljättä mutkaa, South Bankia, tiukennettiin ja kaarteen nimeksi muutettiin Surtees autourheilija John Surteesin mukaan. Moni muukin radan mutka nimettiin uudestaan, lähinnä brittiläisten kuljettajien mukaan. Näitä olivat muun muassa Graham Hill Bend, Clark ja Stirling's. Lisäksi varikkotietä pidennettiin, ja sen alkuun lisättiin pieni mutka.  1970-luvun puolesta välistä lähtien radasta on ollut myös rallicross-versio.
Brands Hatchissä ajettiin 1960-luvulta 1980-luvulle Formula 1 -sarjan Grand Prix -kilpailuja. Rata vuorotteli Silverstonen radan kanssa Britannian Grand Prix'n isännöinnistä siten, että Brands Hatchillä ajettiin parillisina vuosina ja Silverstonessa parittomina. Lisäksi vuosina 1983 ja 1985 Brands Hatchissä ajettiin Euroopan Grand Prix.
Radalla on ajettu myös maailmanmestaruussarjan ulkopuolisia F1-kilpailuja, kuten Race of Champions ja Silver City Trophy. Race of Champions (eri kuin Mestareiden kisa, engl. Race of Champions) ajettiin ensimmäisen kerran vuonna 1965 ja vimeisen kerran vuonna 1983. Kilpailu ajettiin muutamaa poikkeusta lukuun ottamatta joka vuosi. Viimeisen kilpailun voitti Williams-kuljettaja Keke Rosberg. Se jäi historiaan lisäksi siksi, että se oli viimeinen maailmanmestaruussarjan ulkopuolinen Formula 1 -kilpailu.Brands Hatchillä on järjestetty 1970-luvulta lähtien kansallisten Formula Ford -sarjojen kauden kohokohta, Formula Ford Festival. Sen ovat voittaneet muun muassa Eddie Irvine, Johnny Herbert ja Roland Ratzenberger.
Vuonna 1986 John Foulston osti Brands Hatchin lisäksi Oulton Parkin ja Snettertonin radat Grovewood Securitiesilta ja perusti Brands Hatch Leisure -yhtiön eli BHL:n. Seuraavana vuonna yhtiö hankki myös Cadwell Park -radan, ennen kuin Foulston kuoli testatessaan McLarenin IndyCar-autoa Silverstonen radalla. BHL:n omistajuus siirtyi hänen vaimolleen Marylle, mutta yhtiötä johti John Webb vuoteen 1990 asti, kunnes Foulstonin tytär Nicola otti ohjat käsiinsä.
Noihin aikoihin muutama tunnettu sarja, kuten Formula 3000 ja Superbike World Championship, kilpailivat radalla. Vuonna 1988 radalla ajetussa Formula 3000 -kilpailussa tapahtui paha onnettomuus, kun Johnny Herbert kolaroi Gregor Foitekin kanssa noin 240 km/h vauhdissa. Muita kuljettajia osuivat heihin, ja autoja kimpoili reunasta reunaan. Pölyn laskeuduttua Herbertin jalat sojottivat rikkoutuneen keulan läpi. Hänen molemmat nilkkansa murtuivat. Onnettomuudessa mukana olleista sairaalaan joutuivat Herbertin lisäksi muun muassa Olivier Grouillard ja Foitek. Kukaan ei kuitenkaan kuollut kolarissa, mutta se kyseenalaisti radan turvallisuuden, ja F3000 käänsi selkänsä Brands Hatchille vuonna 1991.Vuonna 1988 Westfield- ja Graham Hill -kaarteista tehtiin terävämpiä ja Dingle Belliin lisättiin hidastemutka. 1990-luvun lopussa rata-alueen viihtyisyyttä parannettiin. 2000-luvun alussa Dingle Bellin hidastemutka poistettiin, ja tilalle tullut mutka sai nimekseen Sheene's.Vuonna 1999 radan kerrottiin palaavan Britannian GP:n tapahtumapaikaksi vuodeksi 2002. Foulston myi BHL:n yhdysvaltalaiselle Octagonille 120 miljoonalla punnalla. Se kuitenkin epäonnistui parantamaan rataa suunnitellusti GP-kilpailua varten ja päätti vuokrata Silverstonen radalle GP-oikeudet. Moni talli vastusti Brands Hatchiin siirtymistä turvallisuuden ja tilan puutteen takia.Vuonna 2003 tehtiin historiaa, kun Yhdysvaltalaisen Champ Car -sarjan kilpailu ajettiin Brands Hatchissä. Yleiöä kertyi paikan päälle 40 000.Taloudellisten paineiden alla Octagon myi neljä rataa, mukaan lukien Brands Hatchin, MotorSport Vision -yhtiölle vuonna 2004. Sitä johti entinen F1-kuljettaja Jonathan Palmer. Vuonna 2008 Palmer kertoi, ettei hän haaveile Brands Hatchin palaamisesta F1-kalenteriin.
Brands Hatchiä pidetään nykyään melko turvattomana ainakin F1-kilpailuja ajatellen. Mutkien ulosajoalueet ovat pienet, ja ne ovat lähinnä pelkkää hiekkaa, kun taas uusimmissa moottoriradoissa ne ovat asfalttipintaiset ja tilavat. Lisäksi rata on kovin ahdas. Suuret korjauskustannukset ovat radan omistajan Jonathan Palmerin mukaan olleet pääsyy siihen, ettei rata ole palannut F1-kilpailun näyttämöksi.
Brands Hatchin radalla on sattunut joitain kuolemaan johtaneita kolareita niin autokilpailuissa kuin moottoripyöräkilpailuissakin. Kuolonkolareita on sattunut sekä pienissä että isoissa luokissa. George Crossman, Tony Flory ja Stuart Duncan kuolivat 1960-luvun puolessa välissä, ja F1-kuljettaja Jo Siffert sai surmansa lokakuussa 1971 MM-sarjan ulkopuolisessa Race of Champions -kilpailussa. Siffertin kolarin takia radan turvallisuutta parannettiin huomattavasti vuodeksi 1972.Elokuussa 2008 moottoripyöräilijä Craig Jones kuoli kaatuessaan kesken Supersport-luokan kilpailun. Viimeisin kuolemaan johtanut onnettomuus tapahtui 19. heinäkuuta 2009, kun 18-vuotias Henry Surtees kuoli F2-kilpailussa. Kisan puolivälissä ulosajaneen Jack Clarken autosta irronnut takarengas osui suoraan Surteesin päähän, jolloin hän menetti tajuntansa ja ajoi ulos seuraavassa mutkassa. Surtees kuoli myöhemmin sairaalassa saamiinsa vammoihin.
GP-radan kierrosennätyksen 1.09,593 ajoi Nigel Mansell Williams-Honda-autolla heinäkuussa 1986, jolloin ajettiin radan viimeinen F1-kilpailu. Lyhyen Indy-radan kierrosennätyksen 38,032 sekuntia ajoi Scott Mansell vuonna 2004. Hän ajoi ennätyksen Benetton B197 -autolla EuroBOSS-sarjassa vuonna 2004.Vertailun vuoksi mainittakoon, että vuoden 1964 Britannian GP:ssä nopein kierros oli 1.38,800 ja vuonna 1968 jo 1.29,700. Vuoden 1974 kisassa taas nopein kierros oli 1.21,100 eli yli 17 sekuntia nopeampi kuin kymmenen vuotta aiemmin. Autojen kehityksestä johtunut kierrosaikojen pieneneminen jatkui, ja 1980-luvulle tultaessa F1-autot ajoivat kilpailukierroksen runsaassa minuutissa ja kymmenessä sekunnissa. Huomattakoon, että aika-ajoissa ajettiin vieläkin kovempaa, mutta kierrosennätykseen kelpuutetaan vain kilpailussa ajetut ajat.
British Superbike ChampionshipLisäksi radalla järjestetään päiviä, jolloin kuka vain voi käydä ajamassa radalla maksua vastaan.
 Kuvia tai muita tiedostoja aiheesta Brands Hatch Wikimedia CommonsissaBrand Hatchin kotisivut

Brasilian Grand Prix 2007 oli Formula 1 -sarjan 17. ja kauden viimeinen osakilpailu kaudella 2007. Se ajettiin 21. lokakuuta Interlagosin radalla. Kilpailun voitti Ferrarilla ajanut Kimi Räikkönen, jolle voitto oli kauden kuudes ja joka voitti kolme kauden neljästä viimeisestä kilpailusta. Hyvän loppukauden ansiosta Räikkösestä tuli maailmanmestari, vaikka hänen eronsa MM-kärkeen oli kauden aikana suurimmillaan jo 26 pistettä.
Kausi 2007 oli poikkeuksellinen, sillä ennen viimeistä kilpailua kolmella kuljettajalla oli mahdollisuus voittaa maailmanmestaruus. Viimeksi vastaavankaltainen tilanne oli ollut kaudella 1986, jolloin Alain Prost, Nigel Mansell ja Nelson Piquet taistelivat mestaruudesta. Tuolloin Alain Prost voitti mestaruuden noustuaan viimeisessä kilpailuissa pisteissä kolmannelta sijalta ykköseksi. Ennen Brasilian osakilpailua sarjaa johti McLarenin Lewis Hamilton (107 pistettä) ennen tallikaveriaan Fernando Alonsoa (103 p.) ja Ferrarin Kimi Räikköstä (100 p.).Espanjan autourheiluliitto oli huolestunut siitä, kohdeltaisiinko McLaren-kuljettajia tasavertaisesti ratkaisevana viikonloppuna. Alonso nimittäin epäili kaksi viikkoa aiemmin Kiinan GP:n aika-ajoissa, että talli olisi tahallisesti sabotoinut hänen autonsa rengaspaineita, jotta Hamilton voittaisi mestaruuden. Tämän seurauksena kansainvälinen autoliitto FIA päätti antaa yhden tuomarinsa tehtäväksi pelkästään seurata McLaren-tallin toimintaa Brasilian viikonlopun aikana. Ennen viikonloppua Alonso kuitenkin jo vakuutteli, ettei tällaisille järjestelyille ole tarvetta.Williams-tallissa kaikki kauden aiemmat kisat ajanut Alexander Wurz päätti lopettaa F1-uransa ennen päätöskisaa. Hänen tilalleen kisakuljettajaksi tuli tallin testikuljettaja, japanilainen Kazuki Nakajima.
Perjantain ensimmäiset vapaat harjoitukset ajettiin märällä radalla. Vaikka tihkusade taukosi ajoittain, vesisade kasteli rataa melkein koko harjoitusjakson ajan. Harjoitusten nopein oli Kimi Räikkönen ennen tallikaveriaan Felipe Massaa, joka jäi suomalaisesta hieman vajaat puoli sekuntia. Kolmas ja neljäs sija menivät Renault'n Heikki Kovalaiselle ja Williamsin Nico Rosbergille. MM-sarjaa johtanut Hamilton oli viides ja jäi Räikkösestä noin 1,5 sekuntia. Jotkut kilpailijat, kuten Alonso, eivät ajaneet lainkaan nopeaa kierrosta märällä radalla, sillä lauantain ja sunnuntain ajojaksoille oli luvattu poutasäätä.
Perjantain toisissa vapaissa harjoituksissa ei enää satanut ja rataan oli kuivunut selvästi kuivempi ajoura kuin aamun harjoituksissa. Kaikki ajoivat kuivan kelin renkailla. Hamilton ajoi nopeimman kierrosajan, joka oli lähes seitsemän sekuntia parempi kuin Räikkösen kärkiaika ensimmäisellä ajojaksolla. Hamiltonin jälkeen tulivat Alonso, Massa ja Räikkönen.Kisatuomaristo tutki perjantain harjoitusten jälkeen, oliko kolme kuljettajaa mahdollisesti rikkonut sääntöjä. Hamilton, Jenson Button ja Takuma Satō käyttivät ensimmäisissä harjoituksissa kahta märän kelin rengassarjaa, vaikka sääntöjen mukaan perjantaina sateen sattuessa saa käyttää vain yhtä märän kelin ja yhtä erittäin märän kelin rengassarjaa. Ainakin McLaren-talli myönsi virheensä. Rangaistukseksi kilpailijoilta otettiin pois heidän käyttämänsä märän kelin rengassarja ja heille annettiin lisäksi 15 000 euron sakot. Lauantain harjoitusten nopein oli Felipe Massa. Hamilton ja Räikkönen jäivät hänestä runsaan sekunnin kymmenyksen ja muut selvästi enemmän. Alonso oli harjoitusten kahdeksas noin 0,8 sekuntia kärkiajasta. Harjoitusten aikana BMW Sauberin Robert Kubican autoon tuli tekninen vika, ja hän jäi radan varteen.
Aika-ajot ajettiin hyvissä olosuhteissa lauantaina 20. lokakuuta 2007. Radan lämpötila oli noussut kymmenen astetta vapaiden harjoitusten jälkeen, joten renkaat pitivät heikommin ja myös kierrosajat hidastuivat etenkin ensimmäisellä aika-ajojaksolla. Renault-tallin Heikki Kovalainen jäi ajovirheen vuoksi 17. lähtöruutuun, ja hänen tallikaverinsa Giancarlo Fisichella ylsi 12:ksi. Ensimmäiset aika-ajonsa F1-sarjassa ajanut Kazuki Nakajima hävisi selvästi tallikaverilleen Rosbergille ja jäi 19. ruutuun, mutta Rosberg ajoi jälleen kaikilla kolmella aika-ajojaksolla ja pääsi kymmenenteen ruutuun.Viimeisellä, kolmannella ajojaksolla ratkaistiin kymmenen kärkiruudun kohtalot. Neljä ensimmäistä sijaa menivät tuttuun tapaan Ferrareille ja McLareneille. Felipe Massa selviytyi paalupaikalle ennen  Hamiltonia, Räikköstä ja Alonsoa. Hieman yllättäen Red Bull -tallin Mark Webber ajoi viidenneksi ennen BMW-kuljettajia Nick Heidfeldiä ja Robert Kubicaa.
Räikkönen ja Massa kävivät hakemassa uudet renkaat yhtä kierrosta aikaisemmin kuin McLaren-kuljettajat. Alonso kävi varikolla heti Hamiltonin jälkeen ja valitteli, että joutui ajamaan ulostulokierroksensa liian kovaa ehtiäkseen aikakierrokselle. Hamilton tuli varikolta Räikkösen eteen, kun tämä oli jo nopealla kierroksella. Ohitus jäi viime hetkeen ennen mutkaa, jossa Räikkönen ajautui hieman liian leveälle ajoradalle. Hän arvioi menettäneensä kolme sekunnin kymmenystä, koska Hamilton ei hidastanut riittävästi helpottaakseen ohitusta. Ferrarin johto kävi puhumassa asiasta kisan tuomariston kanssa, mikä ei johtanut toimenpiteisiin. Aika-ajojen jälkeen Hamilton pyysi anteeksi Räikköseltä ja sanoi, että yritti parhaansa pysyäkseen poissa tieltä.
Kilpailu ajettiin sunnuntaina 21. lokakuuta 2007. Sää oli aurinkoinen, jopa kuuma, minkä odotettiin aiheuttavan hankaluuksia pehmeille renkaille. Radan pinnan lämpötilaksi mitattiin yli 60 astetta. Heikki Kovalaista lukuun ottamatta kaikki lähtivät kilpailuun kovilla renkailla. Spyker-kuljettaja Adrian Sutil aloitti kisan varikolta.lähde?Kärkijoukon autoista Ferrarit saivat parhaan lähdön. Hamilton pääsi toisesta ruudusta ja radan likaisemmalta puolelta liikkeelle hitaammin kuin paalupaikalta lähtenyt Massa, joka kääntyi Hamiltonin eteen ja auttoi Räikköstä nousemaan toiseksi. Myös Alonso nousi Hamiltonin ohi, kun tämä joutui jarruttamaan välttääkseen osuman Räikköseen. Hamilton yritti ohittaa Alonson neljännessä mutkassa, mutta lipesi ulos ulkokaarteessa ja putosi kahdeksanneksi.lähde?Ensimmäisellä kierroksella ei vältytty myöskään kolareilta. Fisichellan ja Sakon Yamamoton törmäystä väistänyt Ralf Schumacher osui Kovalaiseen, jolloin Kovalainen ajautui ulos radalta ja putosi joukon viimeiseksi. Samassa rikkoutui rengas, minkä vuoksi Kovalainen joutui tulemaan varikolle ja kisa oli käytännössä pilalla. Myös Vitantonio Liuzzi joutui käymään varikolla, kun hänen autonsa etusiipi hajosi osumassa Giancarlo Fisichellan kanssa. Rubens Barrichello otti varaslähdön ja sai varikonläpiajorangaistuksen. Toisella kierroksella Fisichella ajautui ensimmäisessä mutkassa ulos radalta, ja kun hän palasi ajolinjalle, Sakon Yamamoto ajoi kovaa hänen peräänsä. Fisichella menetti autonsa takasiiven, ja vaikka hän pääsi silti ajamaan varikolle, molemmat joutuivat keskeyttämään. Toisen kierroksen alkaessa kärjessä ajoi Massa, sitten Räikkönen, Alonso, Webber, Kubica, Heidfeld, Trulli ja kahdeksantena Hamilton.lähde?Hamilton ohitti Jarno Trullin pääsuoran päässä heti toisen kierroksen alussa. Sitten hän ajoi pitkään Heidfeldin perässä seitsemäntenä eikä löytänyt ohituspaikkaa, vaikka oli huomattavasti nopeampi. Lopulta Heidfeld ajoi liian leveälle seitsemännellä kierroksella radan ensimmäisessä mutkassa, jolloin Hamilton pääsi nousemaan hänen ohitseen kuudenneksi. Kubica sen sijaan nousi Webberin ohi neljänneksi. Seuraavalla kierroksella Hamiltonin autoon tuli radan keskivaiheilla vaihteistovika, joka hidasti vauhtia merkittävästi. Nopeus palasi hetken kuluttua, kun vaihteet taas menivät päälle, mutta Hamilton ehti pudota peräti 18:ksi. Seuraavilla kierroksilla Hamilton paransi sijoitustaan ohittamalla useita hitaampia autoja, mutta hänen tilanteensa oli silti vaikea. Ferrarit ajoivat kärjessä, eikä muilla näyttänyt olevan mahdollisuuksia.lähde?
Kierroksella 15 Webber oli viidentenä, mutta hän joutui keskeyttämään auton voimansiirron hajottua. Red Bull -tallin auto oli kehittynyt loppukaudella entistä nopeammaksi, mutta se oli epäluotettava koko kauden ajan. Samalla kierroksella Hamilton jatkoi hitaampien kilpailijoiden ohittelua ja nousi jo 12:ksi. Hänen olisi pitänyt sijoittua vähintään viidenneksi voittaakseen maailmanmestaruuden siinä tapauksessa, että Räikkönen voittaisi kilpailun ja Alonso pitäisi kolmannen sijansa.
Kubica oli ensimmäinen, joka teki suunnitellun varikkopysähdyksen kierroksella 19. Seuraavalla kierroksella varikolla kävi Massa ja sitä seuraavalla Räikkönen, joka palasi radalle Massan taakse. Räikkösen pysähdys oli hieman pidempi kuin Massan. Ferrareiden käytyä varikolla Alonso johti kilpailua, kunnes hän kävi varikolla kierroksella 22. Hamilton pysähtyi ensimmäisen kerran vasta kierroksella 23, joten hän oli ajanut raskaimmalla autolla aika-ajojen neljästä parhaasta kuljettajasta. Hamiltonin pysähdys oli hyvin nopea, ja hänen autoonsa vaihdettiin pehmeät renkaat, mitä muille kärkitallien autoille ei tehty. Samalla kierroksella Hondan Jenson Button keskeytti moottorivian vuoksi.Nico Rosberg ja David Coulthard pysähtyivät varikolla kierroksella 24. Seuraavalla kierroksella Sutil ja Anthony Davidson kolaroivat. Molemmat pystyivät jatkamaan kilpailua, mutta Sutil sai kolarin vuoksi varikonläpiajorangaistuksen. Sutil keskeytti myöhemmin kolarista seuranneiden jarruongelmien takia. Heidfeld kävi varikolla viimeisenä kärkimiehistä kierroksella 26, minkä jälkeen kilpailua johti Massa, Räikkönen oli toisena (3 s jäljessä), sitten Alonso (17 s jäljessä), Kubica, Trulli, Heidfeld, Rosberg ja Coulthard. Hamilton oli kolmastoista, ja hänen eronsa kärkeen oli 50 sekuntia.lähde?
Williams-kuljettaja Nakajiman varikkopysähdys kierroksella 32 epäonnistui, sillä varikkoruutuun tullessaan hän tönäisi autollaan kahta tallin mekaanikkoa. Mekaanikot loukkaantuivat lievästi ja saivat lähinnä mustelmia, mutta joutuivat silti olemaan sairaalassa yön yli. Kierroksella 34 Kubica ohitti Alonson radan ensimmäisessä mutkassa ja nousi kolmanneksi. Samalla Hamilton nousi kymmenenneksi ohi Sebastian Vettelin, joka kaksi kierrosta myöhemmin keskeytti varikolle hydrauliikkavian vuoksi. Hamilton pysähtyi toisen kerran kierroksella 37. Kovalaisen auton peräpäästä hajosi jotain kilpailun 37. kierroksella, minkä vuoksi auto ajautui perä edellä rengasvalliin. Keskeytys oli Kovalaiselle kauden ainoa.lähde?Kubica tuli toisen kerran varikolle jo kierroksella 39, mikä viittasi kolmen pysähdyksen taktiikkaan. Hamilton oli tässä vaiheessa noussut jo yhdeksänneksi. Kilpailun 42. kierroksella Barrichello keskeytti pääsuoralla, kun hänen moottorinsa rikkoutui näyttävästi. Kärjessä ajava Massa teki toisen ja viimeisen varikkopysähdyksensä kierroksella 49, Heidfeld kierroksella 52 ja Alonso kierroksella 53. Räikkönen jatkoi kärjessä pysähtymättä aina kierrokselle 54 asti ja ajoi hyviä kierrosaikoja. Sitten hän kävi varikolla, mutta ehti palata radalle juuri Massan eteen, joten hän säilytti johtopaikkansa. Räikkösestä tulisi maailmanmestari, jos hän voittaisi kilpailun ja Alonso tulisi korkeintaan kolmanneksi ja Hamilton kuudenneksi.lähde?Hamilton oli noussut jo pistesijoille ja tavoitti koko ajan seitsemäntenä ajavaa Trullia, mutta hän joutui pysähtymään varikolla kolmannen kerran kierroksella 57. Ferrarin kaksoisjohto oli vakaa, ja ero muihin oli yli puoli minuuttia. Kierroksella 59 oli Kubican aika pysähtyä kolmannen kerran. Hän kamppaili yhä neljännestä sijasta kahden pysähdyksen taktiikalla ajaneiden Rosbergin ja Heidfeldin kanssa. Kun Kubica pysähtyi, Alonso nousi kolmanneksi.lähde?
Kierroksella 61 Rosberg ohitti pääsuoran lopussa Heidfeldin, mutta molemmat ajautuivat liian leveälle ajolinjalle. Kubica käytti tilannetta hyväkseen, ohitti kaksikon ja nousi neljänneksi. Seuraavalla kierroksella Coulthard ja Nakajima osuivat toisiinsa kevyesti, ja Coulthardin auto pyörähti ympäri ja jäi radalle. Hän pystyi kuitenkin jatkamaan kilpailua. Hamilton tavoitteli viidettä sijaa, mutta ohitusmahdollisuudet olivat kuitenkin harvassa. Hän nousi kuitenkin jo seitsemänneksi, kun Trulli meni varikolle.lähde?Räikkönen oli jo lähellä mestaruutta, mutta jos joku keskeyttäisi viime hetkillä, mestaruus saattaisi vielä mennä Hamiltonille tai Alonsolle. Mielenkiintoisin taistelu lopussa käytiin Rosbergin ja Kubican välillä. Toiseksi viimeisellä kierroksella Rosberg ohitti viimein kuluneista renkaista kärsineen Kubican ja nousi neljänneksi, mikä oli hänen siihen mennessä paras sijoituksensa F1-sarjassa. Viimeisellä kierroksella sijoitukset eivät enää muuttuneet, joten ensimmäisenä ruutulipulle saapui Räikkönen perässään Massa ja kierroksen jäänyt Hamilton, joka sijoittui lopulta seitsemänneksi. Räikkönen saavutti siis kaikkien yllätykseksi ensimmäisen maailmanmestaruutensa yhden pisteen erolla ennen Lewis Hamiltonia ja Fernando Alonsoa. Kauden aikana neljä kilpailua voittanut Hamilton sijoittui MM-sarjan kakkoseksi yhtä monta kisaa voittaneen Alonson edelle, koska hänellä oli enemmän kakkossijoja kuin Alonsolla.lähde?
Kilpailun jälkeisissä katsastuksissa havaittiin, että Rosbergin, Kubican ja Heidfeldin autoissa oli ollut liian kylmää polttoainetta. Sääntöjen mukaan polttoaine saa olla vain kymmenen astetta ilman lämpötilaa viileämpää. Viilennetty polttoaine olisi saattanut parantaa suorituskykyä; tosin BBC:n mukaan etu olisi korkeintaan sekunnin luokkaa koko kisan aikana. Tuomaristo pohti asiaa monta tuntia ennen kuin se päätti, ettei kuljettajia rangaista. Päätöksessä todettiin, että lämpötilamittaukset olivat sen verran epävarmoja, ettei niihin voitu täysin luottaa. Mikäli kolmikko olisi hylätty, Hamilton olisi sijoittunut neljänneksi, mikä olisi tuonut maailmanmestaruuden hänelle. McLaren valitti päätöksestä FIA:n vetoomustuomioistuimeen, joka 16. marraskuuta ilmoitti hylänneensä McLarenin valituksen. Valitusta ei edes käsitelty, koska McLaren ei noudattanut oikeanlaista protestimenettelyä. Näin ollen kisan tulokset jäivät voimaan ja Räikkösen mestaruus varmistui. Jo ennen päätöksen julkistamista pidettiin hyvin epätodennäköisenä, että maailmanmestari vaihtuisi tuomaripäätöksellä, koska se saattaisi olla haitaksi lajille ja sen uskottavuudelle. Lisäksi sekä Alonso että Hamilton ilmoittivat julkisesti, etteivät toivo muutoksia sijoituksiin jälkikäteen. Räikkönen sai tukea myös Bernie Ecclestonelta ja Max Mosleylta.Kimi Räikkösestä tuli kolmas suomalainen Formula 1 -maailmanmestari. Räikkösen nousu loppukaudesta oli harvinaislaatuinen, sillä hän oli pahimmillaan jo 26 pisteen päässä MM-kärjestä Indianapolisin kilpailun jälkeen. Vain kerran aiemmin  viimeiseen kilpailuun MM-sarjan kolmannelta sijalta lähtenyt kuljettaja oli voittanut mestaruuden. Tämä tapahtui ensimmäisellä F1-kaudella 1950, jolloin italialainen Giuseppe Farina voitti kauden päätöskisan Monzassa ja ohitti kilpakumppaninsa myös MM-pisteissä.Kilpailua seuranneella viikolla levisi uutinen, jonka mukaan Hamilton olisi myöntänyt aiheuttaneensa itse sen, että hänen autonsa vaihteisto kytkeytyi vapaalle. Väitettiin, että hän olisi painanut vahingossa ohjauspyörästä väärää nappia. McLarenin talli kuitenkin kiisti tämän jyrkästi ja ilmoitti, että syy oli tekniikassa eikä kuljettajassa. Tallin mukaan joko ohjelmistossa tai vaihteenvaihtomekaniikassa oli tilapäinen ongelma. Jälkikäteen selvisi, että kohua aiheuttanut uutinen johtui toimittajan väärinkäsityksestä.
Ferrari oli jo aiemmin varmistanut valmistajien sarjan MM-tittelin, kun McLarenin tallipisteet poistettiin vakoiluskandaalin seurauksena.lähde?
Spyker-tallin viimeinen kilpailu, tallin nimi muuttui kaudeksi 2008 Force Indiaksi.
Kolme kuljettajaa ovat kamppailleet mestaruudesta seuraavissa kauden päätöskilpailuissa:

Brasiliankultatikka (Colaptes campestris) on Etelä-Amerikassa elävä suuri tikkalaji.
Brasiliankultatikan ruumiinpituus on 28-31 senttiä. Paino on noin 150 grammaa, ja siipien pituus 15,5 senttiä. Lajin erottaa parhaiten ruumiin kuvioinnista sekä pään ja kaulan väristä. Brasiliankultatikan päälaki ja niska ovat mustat. Pään sivut, kaula ja rinnan yläosat ovat kullankeltaiset. Selkä on tummanruskea, ja siinä kulkee ohuita vaaleanruskeita ja valkoisia juovia. Tummien raitojen ja täplien kirjoma vatsa ja takapuoli ovat valkoiset. Jalat ovat vihertävänharmaat tai hivenen pinkinväriset. Silmien väri vaihtelee kastanjanruskeasta punaruskeaan. Sukupuolet eroavat siinä, että koirailla on punainen läikkä nokan tyven kohdalla. Nokka on suippo ja pitkähkö. Brasiliankultatikasta tunnetaan kaksi alalajia. Ne eroavat toisistaan kurkin värityksen perusteella. C. c. campestris-alalajin kurkku on keltainen, C. c. campestroides-alalajilla musta.
Lajia tavataan yksinomaan Etelä-Amerikassa. Campestris-alalajin levinneisyys kattaa Etelä-Surinamen, Brasilian itäosat ja pohjoiset keskiosat, Bolivian itä- ja pohjoisosat sekä Keski-Paraguayn. C. c. campestroides elää etelämpänä Keski- ja Etelä-Paraguayssa, Kaakkois-Brasiliassa, Uruguayssa sekä Argentiinan koillis- ja itäosissa.Elinympäristöä ovat pääosin avoimet ympäristöt, kuten savannit, ruohoarot, viljelymaat ja pensaikot. Sitä voi nähdä myös metsänreunoilla, hakkuuaukeilla, tienreunoilla tai ylilaidunnetuilla alueilla. Laji ei ole uhanalainen, vaan sen on arveltu jopa runsastuneen ja laajentaneen levinneisyyttään tienrakennuksen ja hakkuiden ansiosta, jotka ovat luoneet brasiliankultatikalle uusia elinympäristöjä.
Brasiliankultatikka etsii ruokansa pääosin maasta. Se liikkuu usein pieninä parvina, joissa on joskus myös viherkultatikkoja. Laji on erikoistunut syömään muurahaisia. Sen ruokailutavat eroavat selvästi muista kultatikoista. Brasiliankultatikka hyppii epätasaisessa maastossa tai nurmen pinnalla ja napsii maassa liikkuvat muurahaiset nokkaansa. Se etsii saaliinsa yleensä kaatuneista puista, kivien seasta tai teiltä. Joskus se ruokailee myös yksittäisissä puissa, kaktuksissa tai aidanpylväissä. Parvet kerääntyvät usein äskettäin palneille alueille ruokailemaan. Parvia tapaa usein myös muurahaiskekojen ympärillä. Erään yksilön mahasta on löydettiin yli 2000 muurahaista. Brasiliankultatikka syö myös paljon termiittejä ja toisinaan myös heinäsirkkoja, linnunpoikasia ja hedelmiä.
Brasiliankultatikkojen pesintäaika on Surinamessa tammi-huhtikuussa, Argentiinassa elo-marraskuussa. Jos pesintäalueella on puita, ne tekevät pesänsä kovertavatsinne, jos ei pesä voidaan tehdä mutatörmälle. Pesäpaikaksi voi kelvata myös puhelinpylväs, kuollut kanto tai termiittipesä. Pesäpaikkojen puutteen takia tikkaparit saattavat pesiä aivan lähekkäin. Naaras munii pesäonkaloon 4-5 munaa, joita molemmat puolisot hautovat. Haudonta-aika kestää noin 16 päivää. Poikasten kuoriuduttua vanhemmat poistavat yleensä munankuoret pesästä muutaman päivän kuluessa. Vanhemmat antavat ruuan kerjääville poikasilleen oksentamalla. Ensimmäisten 20 päivän aikana ruokinta tehdään aina pesän sisällä, myöhemmin myös pesän suulla. Koiraan ruokintavastuu poikasista ja pesän puhtaanapidosta on tavallisesti suurempi kuin naaraalla. Välillä myös pesimättömät tikat auttavat pesiviä lintuja poikasten ruokkimisessa. Pesinnän jälkeen brasiliankultatikkaperhe liikkuu yleensä jonkin aikaa yhdessä.

Brasilianterrieri (Terrier Brasileiro) kuuluu keskikokoisten terrierien ryhmään (FCI:n ryhmä 3). Rodun kotimaassa sitä kutsutaan yleensä nimellä Fox Paulistinha eli pieni saopaololainen (rodun alkuperäisestä kasvatusalueesta).
1800-luvulla ja 1900-luvun alussa brasilialaisia nuoria opiskeli eurooppalaisissa yliopistoissa etenkin Englannissa ja Ranskassa ja toivat Brasiliaan palatessaan vaimojensa mukana pieniä terriertyyppisiä koiria. Koirat risteytyivät paikallisten koirien kanssa ja kehittyi uudenlainen rotu.Tärkein esi-isä on parsonrussellinterrieri, minkä voi huomata rotujen yhdennäköisyydestä. Brasiliassa tärkeimpiä henkilöitä rodun jalostuksessa ja hyväksyttämisessä FCI:hin ovat olleet Dona Marina Camargo de Oliveira (Kennel Marilu) ja Marina Vicari Lerario (Kennel Taboao).lähde?
Rodun säkäkorkeus on uroksilla 35–40 cm ja naarailla 33–38 cm. Paino ei saa ylittää kymmentä kiloa. 
Karva on lyhyttä, sileää ja ohutta, ei kuitenkaan pehmeää. Rodulta puuttuu pohjavilla, eli Suomen talvessa se ei pärjää ilman lisävaatetusta. 
Väritys on kolmivärinen eli tricolour ja sen vallitseva pohjaväri on valkoinen. Turkissa on joko mustia, ruskeita tai sinisiä laikkuja eri muotoisina ja kokoisina. Lisäksi vähintään silmien yllä ja poskissa on tan-väriset merkit, joita voi esiintyä myös raajojen sisäsivuilla. Korvat ovat kolmionmuotoiset, teräväkärkiset ja asennoltaan puolipystyt, korvan kärki on taittunut kohti silmän ulkokulmaa. Korvia ei typistetä. 
Häntä on matalalle kiinnittynyt. Useilla alueilla häntä typistetään toisen ja kolmannen nikaman välistä. Useimmissa Euroopan unionin jäsenmaissa typistys on eläinsuojelulakien nojalla kielletty, Suomessa vuodesta 1996. Voi syntyä myös luonnontöpöhäntäisenä.
Rotumääritelmän mukaan brasilianterrierin tulee olla väsymätön, tarkkaavainen, toimelias ja innokas sekä ystävällinen ja hyväntahtoinen tuttuja kohtaan.Luonteeltaan brasilianterrieri on tyypillinen terrieri eli energinen ja innokas. Tyypillistä on koiran kiintymys perheenjäseniin ja pidättyvyys vieraita kohtaan. Pidättyväisen luonteensa vuoksi etenkin pentuaikaan on hyvä kiinnittää huomiota ja sosiaalistaa koira hyvin, totuttaa se niin vieraisiin ihmisiin kuin koiriinkin. Vaikka brasilianterrieri onkin ulkonäöltään herttainen ja pieni, se vaatii silti jämäkän ja aktiivisen omistajan.
Rotu on alun perin toiminut seura-, metsästys-, vahti- ja paimenkoirana. Edelleenkin siltä löytyy valtavasti tarmoa toimia ihmisen kanssa monissa eri harrastuksissa, ja se vaatiikin omistajan, joka jaksaa riittävästi aktivoida sitä. Rotu on erittäin älykäs, ja ilman mieluisaa tekemistä se todennäköisesti keksii sitä itsekin, mahdollisesti omistajan kannalta vähemmän miellyttävin seurauksin.
Suomessa brasilianterrieri toimii lähinnä seurakoirana. Suurin harrastajamäärä löytyy varmasti näyttelyistä, mutta yhä enemmissä määrin agility- ja tokokentillä. Brasilianterrieri sopii kokonsa ja ketteryytensä puolesta moneen harrastukseen kuten mm. rally-tokoon, koiratanssiin ja flyballiin. Muutamia on myös käytetty verijäljelle ja metsästykseen. Koiraa ei voi käyttää pelastuskoiratoimintaan, koska rodulla ei ole PK-oikeuksia. Kotimaassaan se toimii edelleen vahtikoirana (haukkuva, ei pureva) sekä metsästyksessä ylösajavana pienriistaa, muun muassa marsuja, vyötiäisiä ja viiriäisiä pyydystettäessä.
 Kuvia tai muita tiedostoja aiheesta Brasilianterrieri Wikimedia CommonsissaBrasilianterrieri - Fox Paulistinha ry – brasilianterrierin rotuyhdistys Suomessa
Brasilianviidakkohaukka (Leucopternis lacernulatus) on haukkojen (Accipitridae) heimoon kuuluva lintulaji. Sitä tavataan Brasiliassa.Se muistuttaa argentiinanviidakkohaukkaa, jolla on yläselässä mustaa täplitystä, kyynärsulkien kärjet ovat valkoiset, eikä pyrstön kärki ole musta.Brasilianviidakkohaukka elää Itä-Brasiliassa Atlantin rannikon metsissä. Vuonna 1830 sitä pidettiin yleisenä, mutta viimeaikaiset havainnot osoittavat, että se elää erillisissä laikuissa, eikä ole yleinen. Populaation koko on alle kymmenentuhatta.Sen koko on 43–48 senttimetriä ja se on keskikokoinen mustavalkoinen metsässä elävä petolintu. Pää on valkea, takakruunu, niska ja yläselkä ovat haalistuneenharmaat. Alapuoli on kokonaan valkoinen. Selkä ja siivet ovat mustat. Sillä on jonkin verran heikkoa valkoista täplitystä olkasulissa. Siivet ovat leveät, pyöreähköt, pyrstö lyhyt ja valkoinen, jossa musta pohja ja ohut raita kärjessä. Silmän värikalvo, vahanahka ja jalat ovat keltaiset. Nuorilla linnuilla on tummat juovat kruunussa ja niskassa, punaruskeat siiven peitinhöyhenien ja hartiahöyhenien kärjet.Sen elinpiiriä ovat subtrooppiset ja trooppiset alavat kosteat metsät ja kuivat savannit. Sitä esiintyy pääasiassa alavissa vanhoissa metsissä keskikerroksessa  900 metrin korkeuteen asti, joskin Minas Geraisissa 2890 metriin asti (Machado et al. 1998). Minas Geraisissa se on tavattu myös matalassa kasvustossa  (capoeirat, eukalyptusviljelmät), mutta aina lähellä laajoja koskemattomia metsiä (Machado et al. 1998). Se saalista ovat selkärangattomat, kuten kotilot, hämähäkit ja hyönteiset, joskin raportoitu on myös muusta saaliista, kuten linnuista, matelijoista, sammakoista ja nisäkkäistä.

Breisachin piiritys oli osa kolmikymmenvuotista sotaa. Piiritys kesti 18. elokuuta – 17. joulukuuta vuonna 1638, ja se päättyi Pyhän saksalais-roomalaisen keisarikunnan varuskunnan antautumiseen Ranskan puolella sotineelle Bernhard Weimarille. Piiritys onnistui, vaikka keisarilliset tekivät useita yrityksiä vapauttaakseen Breisachin. Linnoituksen valtaaminen oli tärkeää protestanteille ja Ranskalle, koska näin keisarillisten huoltoväylänä toiminut espanjalainen tie katkaistiin ja Ranskalle avautui oma itä-länsi-suuntainen reitti Reinin yli Etelä-Saksaan.
Kun protestantit olivat hävinneet Nördlingenin taistelun, Ranska joutui liittymään kolmikymmenvuotiseen sotaan protestanttien puolelle ja julistamaan sodan keisari Ferdinand II:lle vuonna 1635. Palkkasoturi Weimar siirtyi Ruotsin palveluksesta Ranskan palvelukseen ja sitoutui pitämään aseissa 18 000:ta miestä vuosittaista korvausta vastaan.
Breisachin linnoitus rakennettiin juuri ennen kolmikymmenvuotisen sodan puhkeamista, kun Eurooppa varautui tulevaan suursotaan. Se sijoitettiin poikkeuksellisen hyvälle paikalle, jyrkälle luonnon muovaamalle kalliolle Reinin itärannalle. Breisachista kulki silta Reinin länsirannalle kahden saaren kautta. Linnoitukset jäänteet ovat yhä nähtävissä, mutta suurin osa näkyvistä puolustuslaitteista on rakennettu kolmikymmenvuotisen sodan jälkeen myöhemmin 1600-luvulla, jolloin linnoitus kuului Ranskalle.
Linnoitus oli tärkeä tukikohta espanjalaisen tien varrella. Tie oli espanjalaisten ja keisarillisten päähuoltoväylä, joka kulki Alppien yli Pohjois-Italiasta Espanjan Alankomaihin. Se oli ainoa reitti, jota pitkin kahdeksankymmenvuotisessa sodassa taistelleita espanjalaisjoukkoja voitiin huoltaa ja täydentää, koska meritiet olivat hollantilaisten ja englantilaisten valvonnassa.Breisach oli yksi neljästä Saksan modernista, ensiluokkaisesta ja suuresta linnoituksesta. Siellä oli 3 000 miestä ja 150 tykkiä.
Ruotsalaiset katkaisivat espanjalaisen tien vuosina 1631–1633, kun he etenivät kuningas Kustaa II Aadolfin johdolla Etelä-Saksaan. Ruotsalaiset valtasivat Bregenzin ja Rheinfeldenin linnoitukset ja piirittivät Konstanzia ja Breisachia. Espanjalaisten vastahyökkäys tuli kuitenkin pian. Gaspar de Guzmán Olivárez lähetti ensin armeijan Alankomaista ylös Reiniä pitkin, mutta se ei päässyt keväällä 1632 kuin Speyeriin asti, kun hollantilaisten yllättävä menestys pakotti sen kääntymään takaisin.
Kesällä 1633 espanjalaiset lähettivät uuden armeijan Pohjois-Italiasta. Armeijaan kuului 20 000 miestä, ja sitä komensi herttua Gomes Suárez Feria, Lombardian espanjalainen kuvernööri. Armeija marssi Etelä-Saksaan Valtellinan läpi, valloitti takaisin Rheinfeldenin ja Bregenzin ja vapautti Konstanzin ja Breisachin linnoitukset piirityksistä. Espanjalaista tietä ei saatu silti avattua, sillä ranskalaiset valtasivat Lothringenin herttuakunnan tärkeimmät linnoitukset ja katkaisivat siten tien hieman pohjoisempana. Feria sai tehtäväkseen jatkaa hyökkäystä Lothringeniin, mutta hän sairastui ja kuoli keväällä 1634, ennen kuin ehti toteuttaa käskyn. Samoin kävi suurimmalle osalle hänen armeijastaan.
Bernhard Weimar oli Ruotsin palveluksessa vuodesta 1630 aina tappiolliseen Nördlingenin taisteluun asti, jonka jälkeen hän johti armeijansa rippeet Ranskan puolelle. Ranska sitoutui maksamaan osan palkkasoturiarmeijan ylläpidosta, jos Weimar taistelisi Ranskan puolesta. Tästä huolimatta hän johti armeijaansa itsenäisesti. Sotilaana Weimar oli liian hyökkäävä ja harkitsematon, kuten Lützenissä, Nördlingenissä ja Rheinfeldenissä. Reinillä Weimar kuitenkin vetäytyi onnistuneesti useista hankalista tilanteista. Hän myös kehittyi komentajana. Liian innokkaat hyökkäykset Lützenissä ja Nördlingenissä vaihtuivat Breisachin lähes tieteelliseen piiritykseen. Weimar johti joukkojaan karismaattisesti edestä, vaikka hänen terveytensä heikkenikin. Weimar halusi välttämättä henkilökohtaisesti johtaa ratsuväkeä taisteluissa, mikä innosti joukkoja, mutta haittasi reservien oikeanlaista käyttöä.Federico Savelli oli täysin epäpätevä sotilas. Hän oli noussut keisarillisen armeijan johtoon pelkästään vaikutusvaltansa ja taustansa takia, sillä hän oli korkeaa italialaista aatelia. Savelli hävisi Rheinfeldenissä ja Wittenweierissa ja vain hänen taustansa säästi hänet sotaoikeudelta. Breisachin piirityksen jälkeen keisari Ferdinand III siirsi hänet diplomaattisiin tehtäviin. Savellia on syytetty myös pelkuriksi.Johann Götz vaihtoi keisarin palveluksesta Baijerin palvelukseen vuonna 1636, ja vaaliruhtinas nimitti hänet marsalkaksi. Götz joutui sotaoikeuteen kahdesti, ja toisella kerralla syy oli hänen epäonnistuminen Breisachin piirityksessä. Luonteeltaan Götz oli hyökkäävä, ylimielinen ja uppiniskainen, ja hänen käytöstapansa olivat karkeat. Götz ei kyennyt yhteistyöhön vertaistensa tai ylempiensä kanssa, mutta alaistensa kanssa hän tuli hyvin toimeen. Götz uskoi liikaa omiin kykyihinsä ja ajatteli, että kaikki keisarillisen ja Baijerin armeijan kenraalit olivat häntä huonompia. Kenraalina Götz oli varomattoman rohkea, mutta hänellä oli kohtalaiset johtamiskyvyt ja karisma.
Ennen Nördlingenin taistelua Ranskan tavoitteena oli turvata pääsy Reinille, mutta taistelun jälkeen tavoitteeksi tuli keisarillisten pitäminen joen itäpuolella. Nördlingenin taistelun jälkeen Bernhard Weimar siirtyi palkkasoturiarmeijoineen Ranskan palvelukseen. Ranskalaiset ylläpitivät armeijaa, mutta se operoi itsenäisenä Weimarin alaisuudessa Itä-Ranskassa ja Etelä-Saksassa. Tämän lisäksi ranskalaisilla oli alueella oma armeijansa.Bernhard Weimarin tavoitteena oli luoda oma herttuakunta Elsassissa ja Korkea-Reinillä vallatuista alueista. Aluetta tuli kohdella tämän vuoksi kohtuullisen hyvin, ja sen hallinta piti varmistaa valtaamalla strategisesti tärkeät Rheinfeldenin, Röttelnin ja Neuenburgin linnoitukset. Avain Etelä-Saksan ja Reinin yläjuoksun hallintaan oli tuolloisen näkemyksen mukaan Breisach.
Vuosina 1637-1638 Weimar saattoi toimia suhteellisen vapaasti Etelä-Saksassa, koska Matthias Gallasin johtama keisarillinen pääarmeija keskittyi Johan Banérin johtamien ruotsalaisten ahdisteluun Pohjois-Saksassa.Kesällä 1637 Weimar taisteli menestyksekkäästi Franche-Comtéssa. Sotaretken jälkeen hän ylitti Reinin elokuun alussa Rheinaussa ja kohtasi Johann von Werthin johtamat keisarilliset taistelussa, jonka Weimar voitti. Syyskuussa Weimarin oli kuitenkin pakko vetäytyä takaisin Reinin länsirannalle, minkä jälkeen hän siirtyi talvimajoitukseen Baselin hiippakuntaan. Weimar ei ollut saanut Ranskan lupaamaa rahallista tukea, minkä vuoksi hänen armeijansa oli kutistunut alle 4 000 mieheen.Talvella 1637–1638 Weimar teki onnistuneen sotaretken Korkea-Reinillä. Ensimmäinen menestys tuli, kun Hohentwielin linnoituksen komentaja siirtyi varuskuntansa kanssa Württembergin herttuan Eberhardin puolelta Weimarin puolelle. Tämän jälkeen Weimar otti haltuunsa Itävallan Waldstädten valtaamalla Reinin varrella olevat Säckingenin, Laufenburgin, Waldshutin ja Rheinfeldenin.
Breisachin valloittamiseksi oli välttämätöntä hallita Reinin yli kulkevaa liikennettä. Yksi alueen strategisista silloista oli Rheinfeldenissä, ja muut olivat Breisachissa ja Laufenburgissa. Rheinfeldeniä puolustivat keisarilliset joukot, joita komensivat kenraalit Federico Savelli ja Werth. Weimar piiritti Rheinfeldenin 5. helmikuuta 1638, mutta Werth ja Savelli hyökkäsivät yllättäen 28. helmikuuta ja pakottivat hänet perääntymään.Kolme päivää myöhemmin, 3. maaliskuuta, sotaonni kuitenkin kääntyi ja Weimar voitti murskaavasti keisarilliset. Vangiksi jäivät vihollisen kaikki neljä kenraalia: Werth, Savelli, Enkevort ja Sperreuter. Keisarillisessa armeijassa oli alun perin 7 400 miestä, joista 500 kaatui, 3 000 jäi vangiksi ja loput pääsivät pakoon. Vangit vaihtoivat ajan tavan mukaan puolta ja siirtyivät Weimarin palvelukseen, ja 22. maaliskuuta Weimar valtasi Rheinfeldenin. Ennen taistelua Weimarilla oli vain 2 000 jalkamiestä ja 4 000 ratsukkoa, mutta vangeista hän sai 1 800 jalkamiestä ja 1 200 ratsukkoa lisää.Keisarillisten armeija oli tuhottu ja koko Baselin yläpuolinen Rein oli vallattu keskitalven sotaretkellä. Rheinfeldenin valtaamisen ja Werthin vangitsemisen kunniaksi Pariisissa järjestettiin kiitosmessu.
Weimar katkaisi Breisachin huoltoyhteydet keväällä, kun hän valtasi Freiburgin (11. huhtikuuta.), Neuenburgin ja Hüningenin linnoituksen. Vaikka Weimar olikin voittanut Rheinfeldenissä, hänen armeijansa oli liian heikko, jotta hän olisi saattanut aloittaa Breisachin piirityksen. Tähän asti ranskalaiset ja Weimarin joukot olivat toimineet erillään, kummatkin oman johtonsa alaisuudessa. Tilanne muuttui toukokuun 1638 alussa, kun kreivi Jean Baptiste Guébriantin johtamat 3 500 ranskalaista sotilasta liittyivät Weimarin armeijaan Rheinfeldenin lähellä. Weimarilla oli nyt käytössään noin 14 000 miestä, ja hän saattoi edetä piirittämään Breisachia.Keisarilliset tekivät kaikkensa estääkseen Breisachin valtauksen. Heidän uuden armeijansa ylipäälliköksi nimitettiin Werthin vangitsemisen jälkeen Johann Götz. Armeija oli hyvin varustettu, ja se lähti liikkeelle 21. toukokuuta, kun sen koko oli 15 000 miestä. Keisarilliset lähettivät Götzin Schwarzwaldin läpi vahvistamaan Breisachin varuskuntaa ja täydentämään sen varastoja.Götz yritti auttaa piiritettyä Breisachia ja eteni 26. kesäkuuta 20 kilometrin päähän linnoituksen koillispuolelle. Sieltä hänen onnistui täydentää hieman Breisachin varastoja. Sitten hän päätteli, että paras tapa häiritä piiritystä olisi katkaista Weimarin armeijan huolto. Götz ylitti Reinin Elsassissa varmistaakseen itselleen alueen sadon, jonka Weimar oli jo varannut oman armeijansa huoltamiseen. Suunnitelma kuitenkin epäonnistui, koska myös kenraalimajuri George Christoph von Taupadell ylitti Reinin ja siirtyi pienen osaston kanssa Elsassiin. Hän häiritsi Götziä, esti tämän liikkeitä ja katkoi erotettujen osastojen yhteyksiä pääarmeijaan. Götz ei onnistunut häiritsemään lainkaan Weimarin varuskuntia Elsassissa, mutta sen sijaan Taupadell hankki alueella yliotteen useissa pienemmissä yhteenotoissa. Lopulta 12. heinäkuuta Götzin täytyi ylittää Rein uudestaan ja vetäytyä Offenburgiin, koska Taupadell uhkasi katkaista keisarillisten huoltoyhteydet.Elokuun alussa Götz aloitti etenemisen takaisin alueelle. Weimar ilmeisesti ajatteli, että Breisachin piiritys ei onnistuisi, jos Götzin armeija toimisi alueella ja täydentäisi vähän väliä linnoituksen varastoja. Weimar päätti estää tämän ja riskeerata kaiken avoimessa kenttätaistelussa. Hän jätti Breisachin piirittämisen ja keskitti kaikki voimansa pohjoiseen taistellakseen Götziä vastaan.
Keisarillisten ylipäällikkö Federico Savelli oli jäänyt Weimarin vangiksi Rheinfeldenin taistelussa, mutta kunnianhimoisena ja häikäilemättömänä palkkasoturina hän rikkoi antamansa kunniasanan ja pakeni. Saavuttuaan Wienin hoviin Savelli alkoi juonitella Götziä vastaan, minkä tuloksena määrättiin, että Savelli ja Götz vaihtelisivat armeijan päällikkyyttä päivän välein. Määräyksen haitalliset seuraukset sodanjohtamiselle olivat ennalta arvattavissa.6. elokuuta Weimarin armeijaan liittyi 1 900 ranskalaista Henri Turennen johdolla. Samaan aikaan saapui tieto, jonka mukaan Götz oli etenemässä takaisin alueelle. Weimar jätti Breisachin piirittämisen ja keskitti kaikki voimansa pohjoiseen lyödäkseen Götzin.Armeijat kohtasivat 8. elokuuta Friesenheimin kylän lähellä, mutta paikaksi sattui alue ojien, metsiköiden ja kukkuloiden välissä. Götz asettui puolustukseen, mutta tuloksena oli vain vähäinen kahakka, koska alue oli ainakin Götzin mielestä taistelulle sopimaton. Weimar käytti seuraavan yön valmisteluihin ja aikaisin seuraavana aamuna hänen armeijansa vetäytyi ja sijoittui puolenpäivän aikaan parempiin puolustusasemiin Wittenweierin kylässä. Weimar valitsi asemat siten, että keisarillisten täytyi edetä paikalle kapean solan kautta. Kun Götz ja Savelli kuulivat, että vihollinen oli vetäytynyt, määräsivät he armeijansa takaa-ajoon. Götz jakoi joukkonsa kahtia edetäkseen solan läpi. Etujoukon hän antoi Savellin johdettavaksi ja komensi itse takajoukkoa.Wittenweierin taistelussa kummallakin puolella oli yli 16 000 miestä. Weimar oli varautunut täysimittaiseen taisteluun, mutta Savelli teki sen tarpeettomaksi. Hän seurasi huolettomana ”pakenevaa” vihollista, ja siksi välimatka jäljessä tulevaan Götziin oli kasvanut liian suureksi, kun Savelli joutui väijytykseen. Weimar löi etujoukon ja se kääntyi pakoon. Kun Götz tuli solasta, hän kohtasi pakenevat Savellin sotilaat. Tästä huolimatta hän ryhtyi taisteluun. Hän järjesti vastaiskun ja löikin Weimarin toisen siiven. Weimarin keskusta torjui Götzin, mutta taistelu kesti vielä viisi tuntia, kun Götz teki useita hyökkäyksiä. Lopulta kymmeneltä illalla kaksituhatta jäljelle jäänyttä keisarillista pakeni pimeyden turvin.Weimar menetti taistelussa 700 miestä ja keisarillisten tappiot olivat 1500 kuollutta ja 1300 vangittua. Lähes koko keisarillinen armeija tuhoutui taistelussa, ja Götz pakeni Tübingeniin ja Savelli Heilbronniin. Götz haavoittui taistelussa ja menetti komentajuuden. Hän ja Savelli alkoivat syytellä toisiaan tappiosta.
Kun keisarillisten joukot oli lyöty Reinin itärannalla, Weimar voi keskittyä Breisachin valtaamiseen. Hänen armeijansa saapui kaupungin edustalle 18. elokuuta ja aloitti piirityksen. Weimarin ainoa toivo oli Breisachin varastojen loppuminen ja kaupungin nääntyminen nälkään. Piiritetyt puolestaan toivoivat, että piirittäjien ruokavarat loppuisivat ensin. Weimar tiesi, että vaikka linnoitus oli vahva, siellä oli muonavaroja vain kahdeksi kuukaudeksi. Lisäksi kaupunki ja linnoitus tukeutuivat ruokahuollossaan pääasiassa myllyyn, jonka saattoi erottaa kaupungista rakentamalla Reinin itärannalle piiritysvallin. Valli valmistui lokakuussa, ja kun Weimar vielä valtasi länsirannan sillanpään, piiritys oli täydellinen.Läpi syksyn 1638 linnoitus näki nälkää. Marraskuun lopussa kaikki nälän kauhut olivat jo kaupungissa ja linnoituksen komentaja Johann Heinrich von Reinach neuvotteli antautumisesta. Marraskuussa porvarisrouvat vaihtoivat torilla korujaan vähäiseen määrään jauhoja, hevosenlihaan, koiriin tai kissoihin. Jotkut joutuivat keittämään naudan- ja lampaanvuotia saadakseen syötävää. Kun eräs vanki kuoli linnassa 24. marraskuuta, häntä ei ehditty haudata ennen kuin toiset vangit olivat syöneet hänet. Kuusi muutakin vankia joutui kannibalismin uhriksi.
Lothringenin Kaarle ei ollut pystynyt liittymään keisarilliseen armeijaan ennen Wittenweierin taistelua, mutta lokakuussa hän liittyi keisarillisten armeijaan 4 000:n miehensä kanssa. Kun samaan aikaan saapui Flanderista vielä kenraali Guillaume de Lamboyn johtamana 5 000 miestä, oli keisarillisilla yhteensä yli 20 000 miestä ja he olivat valmiita yrittämään uudestaan Breisachin vapauttamista. Suunnitelmana oli, että Götz hyökkäisi pääarmeijalla Weimaria vastaan itärannalla ja samaan aikaan Kaarlen oli tarkoitus lyödä piirittäjät Reinin länsirannalla.Weimar irrotti 4 400 miestä lyödäkseen Kaarlen Reinin länsirannalla. Hän väijytti ja löi Kaarlen 4 000 miestä 15. lokakuuta Thannin lähellä Sennheimissa ja sai 600 vankia. Götz ei ilmeisesti tiennyt Kaarlen tappiosta ja jatkoi suunnitelman toteuttamista. Lokakuun 22.–24. hän hyökkäsi yhdessä Lamboyn kanssa 14 000:n miehen voimin (10 000 jalkamiestä ja 4 000 ratsukkoa) Weimarin piiritysrenkaan eteläpäähän. Aluksi tuli menestystä kun joitakin varustuksia sekä yksi ponttoonisilloista vallattiin. Weimar kuitenkin vastahyökkäsi Turennen kanssa, valtasi asemat takaisin ja keisarilliset joutuivat vetäytymään. Weimar menetti alle 1 000 miestä, Götzin kärsiessä tappioina 1 000 kuollutta sekä 1 000 haavoittunutta tai vankia.Götz yritti vielä kerran murtaa piiritysrenkaan marraskuussa, mutta tuloksetta, vaikka häntä vahvistivat Fürstenbergin kreivin johtamat uudet joukot. Keisarilliset eivät siis onnistuneet vapauttamaan Breisachia. Linnoituksen komentaja Reinach piti puolensa tinkimättä, mutta kun Louis II Condé lähetti vielä 3 000 ranskalaista piirittäjien avuksi ja Götz epäonnistui Laufenburgin valtauksessa Korkea-Reinillä, kaikki toivo piirityksen murtamisesta hävisi ja linnoitus oli valmis antautumaan.Lopulta 17. joulukuuta Reinach allekirjoitti antautumissopimuksen. Ajalle tavallisten antautumisehtojen mukaan jäljelle jääneet 450 puolustajaa saivat poistua rauhassa linnoituksesta. Tämä kuitenkin lähes keskeytyi, kun valtaajat huomasivat, että linnoituksessa vankina olleet Weimarin miehet olivat joutuneet syömään kuolleita tovereitaan. Breisach – ”Reinin avain ja Saksan portti” – oli vallattu. Erään lähteen mukaan kaupungin 4000:sta asukkaasta vain 150 selviytyi piirityksestä hengissä.
Piirityksen jälkeen keisarillisen armeijan johtoon tuli Götzin tilalle kreivi Wolf von Mansfeld 29. marraskuuta. Joulukuussa 1638 kreivi Philip von Mansfeld pidätti Götzin keisarin ja Baijerin vaaliruhtinaan nimissä. Götziä syytettiin muun muassa siitä, että hän ei ollut tukenut Savellia riittävästi Wittenweierin taistelussa.Keisarin hovissa Wienissä kampanjoitiin julkisesti paljon niin Götzin puolesta kuin häntä vastaankin. Götz yritti vakuuttaa keisarin siitä, että oli toiminut järkevästi ja pakon edessä. Myös hänen vaimonsa puolusti miestään. Savelli ja muut vastapuolen kannattajat laativat herjauskirjoituksia ja levittivät lentolehtisiä, jotka syyttivät Götziä kaikesta mahdollisesta, muun muassa ranskalaisten ja ruotsalaisten kanssa vehkeilystä. Avoimet syytökset ja panettelu muuttuivat niin hyökkääviksi, että yleisen mielipiteen mukaan Götz olisi lynkattu. Kuitenkin keisari Ferdinand III ja Baijerin vaaliruhtinas Maksimilian I julistivat Götzin yllättäen syyttömäksi ja vapaaksi mieheksi 17. elokuuta 1640 Regensburgin valtiopäivillä. Götz itse saapui valtiopäiville 7. syyskuuta.
Breisachin piiritys oli sodan tärkeimpiä tapahtumia. Linnoitus oli vahva, ja kumpikin puoli käytti paljon voimavaroja piiritykseen. Vaikka linnoituksen hallinnasta taisteltiin toden teolla, sen valtauksen merkitys jäi lopulta odotettua vähäisemmäksi. Todellisuudessa Ranska oli menettänyt vuoden 1638 aikana paljon voimiaan Alankomaissa, Pohjois-Italiassa ja erityisesti Espanjan rintamalla. Weimarin menestys Reinillä ja Breisachin valtaus olivat ainoa poikkeus sotaonnessa.Weimarin tavoitteena oli perustaa oma herttuakunta valtaamilleen alueille Elsassissa, mutta hän kuoli 18. heinäkuuta 1639. Häntä seurasi palkkasoturiarmeijan johdossa Hans Ludwig von Erlach, joka vaihtoi Weimarin valtaamat alueet Ranskalta saatuihin suuriin lahjuksiin.Vaikka Ranska oli liittynyt aktiivisesti sotaan jo vuonna 1635, se ei ollut saavuttanut mitään merkittävää kesään 1639 mennessä. Tilanne muuttui, kun Ranska osti Weimarin valtaamat alueet. Breisach oli tärkein ranskalaisten hallitsemista tukikohdista, joista käsin saattoi hyökätä Reinin yli Saksaan. Muita olivat Ehrenbreitsteinin linnoitus ja Philippsburg. Kun ranskalaiset hallitsivat Breisachia, he saivat haltuunsa tärkeän reitin Reinin yli ja espanjalainen tie katkesi lopullisesti. Keisarilliset yrittivät loppusodan aikana usein vallata linnoituksen takaisin, mutta he epäonnistuivat, ja Westfalenin rauhassa linnoitus jäi Ranskan haltuun.
Childs, John: Warfare in the Seventeenth Century.    Lontoo: Cassell, 2001. ISBN 0-304-36373-1.     (englanniksi)
Guthrie, William P.: The Later Thirty Years War: From the Battle of Wittstock to the Treaty (verkkokirja, osa sivuista saatavissa) books.google.fi. Google-teoshaku.    (englanniksi)
Koniarek, Klaus: Wer war wer im Dreißigjährigen Krieg (Biographie des kaiserl. Feldherrn Götz) koni.onlinehome.de.    (saksaksi)
Koniarek, Klaus: Wer war wer im Dreißigjährigen Krieg (Biographie von George Taupadell (Dübald)) koni.onlinehome.de.    (saksaksi)
Koniarek, Klaus: Wer war wer im Dreißigjährigen Krieg (Bernhard von Sachsen-Weimar) koni.onlinehome.de.    (saksaksi)
Parker, Geoffrey: The Thirthy Years' War.    Routledge: Lontoo ja New York, 1987. ISBN 0-415-02534-6.     (englanniksi)
Ward, A. W.: The later years of the thirty years' war. (1635-48.) Universität Mannheim.    (englanniksi)

Breitenfeldin taistelu käytiin Leipzigin pohjoispuolella 17. syyskuuta 1631 Ruotsin ja Saksin sekä Pyhän saksalais-roomalaisen keisarikunnan keisarin Ferdinand II:n armeijan välillä. Ruotsalaisia johti Kustaa II Aadolf, sakseja vaaliruhtinas Juhana Yrjö I ja katolisia kreivi Johann Tilly. Breitenfeldin taistelu oli ensimmäinen Kustaan käymä suuri kenttätaistelu kolmikymmenvuotisessa sodassa. Se oli protestanttien ensimmäinen suuri voitto katolisia vastaan kolmikymmenvuotisen sodan aikana Kustaan murskatessa Tillyn katolisen armeijan.
Kolmikymmenvuotinen sota oli alkanut vuonna 1618, ja vuoteen 1630 mennessä katoliset olivat voittaneet luterilaisia siihen saakka tukeneen Tanskan pakottaen sen solmimaan rauhan Lyypekissä 22. toukokuuta 1629. Kustaa II Aadolf oli noussut maihin Pommerissa kesällä 1630 tavoitteenaan lyödä katoliset. Edetessään etelään Kustaa kohtasi ensi kertaa Tillyn johtaman katolisten pääarmeijan Breitenfeldissä.
Breitenfeld on kylä nykyisen Leipzigin pohjoisreunalla. Maasto sopi hyvin ratsuväen käytölleselvennä. Varsinainen taistelu käytiin kylän pohjoispuolisilla aukeilla niityillä, jotka laskevat loivasti pohjoisessa virtaavaan Loderbach-puroon. Alueen eteläreunalla on loiva, matala harju, jonka itäpäässä on taistelukentän ainoa korkeampi kohta Galgenberg, joka merkitsee suomeksi käännettynä hirsipuukukkulaaselvennä.
Tillyn johtama katolisten armeija ryhmittyi aukean eteläreunalle pohjoisesta saapuvaa vihollista kohti. Tuuli puhalsi ja aurinko paistoi joukkojen selän takaa ruotsalaisia häiritsevästi. Katolisten armeijassa oli noin 21 000 jalkamiestä, 11 000 ratsumiestä ja noin 30 tykkiä. Tilly komensi itse armeijansa jalkaväkikeskustaa, jossa oli 18 700 miestä sijoitettuna neljään rinnakkaiseen espanjalaiseen prikaatiin, oikeanpuolimaisimman asettuessa Galgenberg-kukkulalle. Ei ole varmuutta, oliko Tillyn prikaateissa kolme vai neljä espanjalaista neliötä (esp. tercio). Prikaatien komentajat olivat vasemmalta oikealle Matthias Gallas, Tilly, Johan Goëss ja Filip von Pappenheim. Tämän lisäksi Tilly määräsi yhden espanjalaisen neliön jalkaväkeä tukemaan kumpaakin ratsuväkisivustaansa.Todennäköisesti Tilly käytti perinteistä espanjalaista neliötä kevyempää ryhmitystä, joka oli vain 20–25 riviä syvä. Keskellä oli piikkimiesmuoto, jonka kummallakin sivulla oli muskettimiehiä alankomaalaisen mallin mukaan. Katolisten musketit olivat vanhanmallisia, lunttulukkoisia ja huomattavasti painavampia kuin ruotsalaisten: musketti oli laukaistava tukihaarukan varasta. Joukoista oli muskettimiehiä suhteessa vähemmän kuin ruotsalaisilla, joten katoliset olivat kokonaisuudessaan alakynnessä jalkaväen tulivoimassa.
Tillyn vasenta sivustaa komensi marsalkka Gottfried Heinrich Pappenheim, jolla oli komennossaan 3 800 miestä raskasta ratsuväkeä, muun muassa Ottavio Piccolominin johtamat haarniskoidut kyrassieerit ja Adolf von Holsteinin johtama 1 500-miehinen espanjalainen neliö.Ernst Egon von Fürstenberg komensi oikeaa ratsuväkisivustaa, jossa oli Tillyn paras ratsuväki, 3 150 ratsumiestä. Näitä tuki 1 200-miehinen Johan Wanglerin komentama jalkaväkitercio ja Johann Ludwig Hektor von Isolanin johtamat 950 kevyttäselvennä kroaattiratsumiestä.Reservissä Tilly piti eversti Didrik Ottomar von Erwitten, joka kaatui taistelussa, johtamat viisi ratsuväkirykmenttiä, vahvuudeltaan yhteensä 2 000 miestä. Tykistönsä Tilly oli sijoittanut kahdessa patterissa jalkaväkikeskustansa eteen. Kokonaisuudessaan Tillyn taisteluryhmitys oli kolmisen kilometriä leveä. Hänen täsmällisiä aikomuksiaan ei tiedetä, mutta koska hän oli sijoittanut parhaat voimansa oikealle sivustalle, on todennäköistä, että hän pyrki lyömään ensin saksit ja vasta sen jälkeen kääntymään ruotsalaisten vasenta sivustaa vastaan.
Ruotsalaisten ja Saksin vaaliruhtinaan armeijat ylittivät Loderbachin puolenpäivän aikaan keisarillisten häiritessä tykistötulella ja Isolanin kevyellä kroaattiratsuväellä. Ylitettyään puron ruotsalaiset ja saksit ryhmittyivät taistelukentälle ruotsalaiset oikealle, saksit vasemmalle. Kustaa yritti väistää aurinkoa ja tuulen tuomaa pölyä siirtämällä ryhmitystään oikealle, mutta soinen maa esti aikeen. Noin kello 14 ruotsalaiset saivat omat tykkinsä asemiin armeijansa eteen 600 metrin päähän keisarillisista ja avasivat tulen.Kokonaisuudessaan Ruotsin armeijassa oli 16 300 jalkamiestä ja 7600 ratsumiestä. Joukoista 61 % oli saksalaisia ja 16 % skotlantilaisia palkkasotureita, 16 % ruotsalaisia, alle 5 % suomalaisia, ja 2 % balttilaista ratsuväkeä.selvennäKustaan oli tarkoitus johtaa itse ryhmityksen keskustaa. Kustaa järjesti jalkaväkikeskustansa kahteen treffeniin eli linjaan, joista ensimmäistä komensi saksalainen vapaaherra Maksimilian Teuffel, toista skotti John Hepburn. Seitsemästä jalkaväkiprikaatista – 11 930 miehestä – neljä (Sininen, Erik Handin, Oxenstiernan ja Keltainen prikaati) sijoitettiin ensimmäiseen linjaan ja kolme (Vitzthums, Vihreä ja Thurnin prikaati) - seuraavaan. Jokainen prikaati koostui kolmesta kuusi riviä syvästä puolirykmentistä, jotka oli sijoitettu treffen-taktiikan mukaisesti rinnakkain siten, että keskimmäinen oli hieman kahta muuta edempänä. Ensimmäisen ja toisen taistelulinjan välissä oli vielä yksi musketööri- ja yksi ratsuväkiosasto (1 010 miestä ja 500 ratsukkoa). Taaimmaisimpana koko ryhmityksen takana oli reservinä 700 miestä Schaffmannin ja Kochtitzkyn ratsuväkirykmenteistä. Keskustassa osana Oxenstiernan prikaatia oli myös eversti Klas Hastferin johtama Savon jalkaväkirykmentti, jonka vahvuus oli noin 400 miestäselvennä.
Ruotsin armeijan oikeaa sivustaa johti Johan Banér, mutta käytännössä komento oli suuren osan taistelusta kuninkaalla. Ensimmäisessä rivissä oli Torsten Stålhandsken ja Reinhold Wunschin johtamat 700 hakkapeliittaaselvennä ja Fredrik Gustafsson Stenbockin johtamat smoolantilaisetselvennä, yhteensä 2 450 ratsumiestä, joiden tukena oli 860 musketööriä sijoitettuna ratsuväkiosastojen väleihin. Toisessa rivissä oli tukena 950 ratsumiestä. Suunnitelmana oli taktiikka, jossa muskettitulta käytettäisiin yhdessä ratsuväen rynnäkön eli atakin kanssa vihollisen lyömiseen.Ruotsin vasenta sivustaa komensi Kustaa Kaarlenpoika Horn, jolla oli ensimmäisessä rivissä 1 250 ratsumiestä ja 950 musketööriä ryhmitettynä samoin kuin oikealla sivustalla. Toisessa rivissä oli 1 050 ratsumiestä ja näiden takana vielä 460 rakuunaa erillisenä osastona. Vasempaan sivustaan oli sijoitettu myös Åke Tottin saksalainen ratsurykmenttiselvennä.Jokaisella puolirykmentillä oli muutama kolmenaulainen rykmentintykki. Lisäksi Kustaalla oli yli 50 raskasta kenttätykkiä, jotka hän sijoitti taistelulinjansa eteen.Ruotsalaisjalkaväki oli ohuissa muodoissa: Piikkimiehiä oli suhteessa vähemmän kuin keisarillisilla, ja muskettimiehet oli aseistettu lunttulukkoisia kevyemmillä ja paremmilla piilukkomusketeilla, joiden tulinopeus oli kolminkertainen. Tulitustaktiikkana ruotsalaiset käyttivät kolmen rivin yhteislaukauksia keisarillisten käyttäessä kontramarssia. Kokonaisuutena ruotsalainen jalkaväki oli huomattavasti keisarillista tulivoimaisempi.Ilmeisesti Kustaalla oli aikomuksena suorittaa oikealla sivustalla päähyökkäys, koska sinne oli sijoitettu parhaat joukot vahvaan muotoon.selvennä
Sotamarsalkka Hans Georg von Arnimin johtamat saksit ryhmittyivät ruotsalaisten vasemmalle puolelle. Arnim ryhmitti jalkaväkikeskustansa 12 100 miestä kymmeneen suhteellisen syvään neliöön, keisarillisten tapaan. Kummallakin sivustalla oli kuusi ratsuväkiosastoa, yhteensä 5 200 ratsumiestä. Jalkaväen eteen oli ryhmitetty 12 tykin patteri.Saksit olivat juuri värvättyjä – osa pakkovärvätty – ja huonosti harjoitettuja. Tämän Tilly tiesi ja luotti siihen, että hänen veteraaninsa löisivät saksit helposti.Kokonaisuudessaan yhdistyneen ruotsalais-saksalaisen armeijan taistelulinja oli hieman pitempi kuin keisarillisten, mutta siinä oli heikko kohta erillisten armeijoiden yhtymäkohdassa. Tähän heikkoon kohtaan Tilly sitten iskikin.
Tykistötaistelua käytiin kahden tunnin ajan. Ruotsalaisilla oli selvä etu, sillä heillä oli enemmän ja parempia tykkejä. Lennart Torstenssonin johtama tykkituli oli noin kolme kertaa tehokkaampaa kuin keisarillisten tulitus.Tilly olisi halunnut ottaa ruotsalaisten hyökkäyksen vastaan hyvissä asemissaan, mutta ruotsalaisten tehokkaampi tykistö pakotti keisarilliset joukot liikkeelle. Kello neljäntoista jälkeen Tillyn molempien sivustojen komentajat Pappenheim ja Fürstenberg johtivat ratsuväkensä vihollista kohti. On mahdollista, että hyökkäys tapahtui ilman Tillyn käskyä, sillä Tillyn ja Pappenheimin välit olivat huonontuneet Magdeburgin ryöstön jälkeen.
Pappenheim hyökkäsi Ruotsin keskeneräisen ryhmityksen kimppuun oikealla sivustalla. Banérin komentama Ruotsin oikea siipi torjui ensimmäisen hyökkäyksen musketöörien ja ratsumiesten yhteistoiminnalla. Ruotsalaisten vastahyökkäys ei kuitenkaan murtanut Pappenheimin ratsuväkeä, vaan se turvautui perässä seuranneen Holsteinin johtaman jalkaväen tukeen ja torjui ruotsalaiset. Pappenheim koetti vielä kolme kertaa hyökätä suoraan Ruotsin oikean siiven kimppuun, mutta joka kerta keisarilliset lyötiin takaisin. Tämän jälkeen Pappenheim yritti koukata Ruotsin oikeaan sivustaan kauempaa vasemmalta, mutta Ruotsin toinen linja ryhmittyi vastaan ja torjui yrityksen musketöörien tulella ja ratsuväen rynnäköllä. Tämä toistui vielä kahdesti. Ruotsalaiset saivat kumpaankin linjaansa nopeasti vahvistuksia reservistä ja kuningas tuli johtamaan joukkoja. Myös Tilly lähetti lisää ratsuväkeä tukemaan taistelua.Keisarilliset tekivät Ruotsin oikeaa sivustaa vastaan yhteensä seitsemän hyökkäystä kahden tunnin aikana. Pappenheimin ratsuväki kului loppuun taistelussa ja pakeni taistelukentältä kello 16 aikaan. Ratsuväkeä tukenut Holsteinin jalkaväki jäi Ruotsin sivustan ainoaksi vastustajaksi, jolloin ruotsalainen ratsuväki murskasi osaston musketöörien tukemana. Nuori Holstein haavoittui kuolettavasti.
Samaan aikaan Pappenheimin kanssa Tilly komensi oikean sivustansa hyökkäämään. Fürstenberg hyökkäsi saksien oikean sivustan kimppuun, josta 1 500 pakkovärvättyä pakeni ilman taistelua. Lyötyään saksien oikean sivustan ratsuväen Fürstenbergin kyrassieerit kääntyivät seuraavaksi saksijalkaväen avonaista sivustaa vastaan, jolloin osa saksien jalkaväestä pakeni. Seuraavaksi oli jäljellä enää saksien vasen ratsuväkisiipi, josta myös osa pakeni tuhannen ratsumiehen jäädessä taistelemaan von Arnimin johdolla. Vaaliruhtinas yritti ensin pysäyttää pakenijat, mutta lopulta pakeni itsekin. Paetessaan saksilaiset pysähtyivät ryöstämään ruotsalaisten kuormastoa.Tillyn jalkaväkikeskusta lähti noin klo 14.30 etenemään oikealle tavoitteenaan lyödä saksit lopullisesti ja iskeä sitten ruotsalaisten paljastuneeseen sivustaan. Goëssin ja Pappenheimin prikaatit sekä Erwitten ratsuväkireservi koukkasivat hyökkäykseen oikealta idästä, kun taas Tillyn prikaati lähestyi vihollista suoraan etelästä. Taistelun piti olla käytännössä ohi kun espanjalaiset neliöt iskisivät pian Ruotsin ohuen taistelulinjan vasempaan päähän koko voimallaan.Voitto kuitenkin kuivui kokoon, kun osa Fürstenbergin miehistä lähti ajamaan takaa pakenevia sakseja ja loput eksyivät taistelun nostattamassa pölypilvessä. Tämä antoi ratkaisevasti lisäaikaa Ruotsin vasemman sivustan komentaja Kustaa Hornille reagoida uhkaavaan tilanteeseen.
Havaitessaan saksien pakenevan Kustaa Horn reagoi nopeasti. Hän ryhmitti koko johtamansa vasemman siiven yhdeksi pitkäksi rintamaksi ja hyökkäsi vielä saksien lyömisestä sekasorrossa olevia Tillyn espanjalaisia neliöitä vastaan voittaakseen aikaa.Ruotsin jalkaväkikeskustasta tuotiin kaksi prikaatia Hornin avuksi. Toista komensi Hepburn, toista saksalainen von Vitzthumselvennä. Lisäksi käytettiin reservissä ollutta Morits Callenbachin komentamaa ratsuväkeä. Apujoukkojen kanssa Hornin rintamassa oli 7 000 jalka- ja ratsumiestä, jotka hän tuki Leipzigin ja Düben väliseen maantiehen. Keisarilliset tekivät uutta linjaa vastaan useita eriaikaisia hyökkäyksiä, jotka kaikki lyötiin takaisin Tillyn jalkaväen kärsiessä raskaita tappioita.Lopuksi Hornin rintama alkoi ahdistaa tercioita jalkaväen yhteislaukauksin ja ratsuväen rynnäköin. Lopulta Erwitten ja Fürstenbergin johtama keisarillinen ratsuväki pakeni. Jalkaväki joutui sekasortoon ja yritti vetäytyä taistelusta. Tilly oli vähällä jäädä haavoittuneena ruotsalaisten vangiksi, mutta onnistui perääntymään luoteeseen Pappenheimin suojatessa taistelukentälle palanneella ratsuväellään.
Taistelu ratkesi sivustoilla ja Ruotsin jalkaväkikeskusta jäi rauhaan lukuun ottamatta tykistön tuottamia tappioita ja Hornille lähetettyjä vahvistuksia. Sivustojen ollessa sidottuina taisteluihin keskusta lähti etenemään kello 16 rykmentintykkiensä kanssa ja valtasi Tillyn tykistöpatterit. Tulitus käännettiin kohti Tillyn espanjalaisia neliöitä.Oikealla sivulla ruotsalainen ratsuväki kuritti pakenevaa vihollista. Pappenheim yritti koota joukkonsa ja onnistuikin palamaan taistelukentälle 1 400 ratsumiehen kanssa, mutta ei voinut enää mitään muuta kuin suojata Tillyn vetäytymistä. Taistelu hiljeni noin kello 19 ja ruotsalais-saksilainen ratsuväki pääsi lähtemään takaa-ajoon. Sotasaaliiksi ruotsalaiset saivat keisarillisten koko kuormaston ja sotakassan.
Ruotsalaiset voittivat hyökkäävän Tillyn, joka oli koko taistelun ajan ollut aloitteellisempi osapuoli. Tillyn joukkojen väsyessä ruotsalaiset ryhtyivät vastahyökkäyksiin. Ruotsin armeijan parempi tulivoima niin jalkaväellä kuin tykistössäkin oli ratkaisevaa. Ruotsalaisten taktiikka osoittautui paremmaksi, mutta erot olivat niin pieniä, että myös onnella oli iso osa taistelun ratkaisussa.
Hornin muodostama uusi rintama vasemmalla osoitti, kuinka joustavasti puolirykmentteihin järjestettyä jalkaväkeä voi käyttää taistelussa. Lähes tyhjästä luotu rintama vei "varman" voiton Tillyltä ja käänsi taistelun Ruotsin eduksi. Kuningas kutsuikin Hornia oikeaksi kädekseen taistelun jälkeen.
Katolisten armeija käytännössä tuhoutui: Kentälle jäi 7 600 kuollutta sotilasta, 6 000 joutui vangiksi, 3 000 haavoittui ja 4 000 karkasi. Lisää katolisia kuoli vielä paetessaan niin ruotsalaisten takaa-ajajien kuin Saksin talonpoikienkin tappamina. Vangit värvättiin ajan tavan mukaan suurimmaksi osaksi Ruotsin armeijan palvelukseen. Tillyn armeijasta jäi jäljelle vain kolmasosa.Ruotsi kärsi suhteellisen lievät tappiot, vain 3 500 miestä. Saksien tappiot olivat hieman korkeammat. Taisteluun osallistuneista 9 000 hevosesta noin 4 000 kuoli.Kustaa II Aadolf menetti taistelussa yhden parhaista komentajistaan, jalkaväkikeskustan ensimmäisen rivin komentajan Maximilian Teuffelin, joka oli komentanut vuodesta 1627 lähtien kuuluisaa keltaista prikaatiaselvennä, myöhempää Ruotsin armeijan esikuvaa.
Kustaan lyötyä katoliset täydellisesti oli hänen päätettävä, mihin suuntaan edetä seuraavaksi. Todennäköisesti Kustaa valitsi Reinin jokilaakson ja keisarin perintömaiden välillä ja lähti edelliseen suuntaan. Menestys muutti sodan taloudellisen pohjan: liittolaisruhtinaat ryhtyivät maksamaan suostuntaveroa Ruotsin armeijalle. Samaten kaupungit maksoivat erillistä paloveroa, ja maaseutu toimitti lisäveroja taaten Ruotsin armeijan huollon.Breitenfeldin tappion myötä keisari Ferdinand II:n piti unohtaa unelma helposta voitosta sodassa. Kaikki aikaisemmat viholliset lyönyt armeija oli tuhoutunut. Tilly kuoli myöhemmin Baijerissa Rainin taistelussa saamiinsa vammoihin, minkä jälkeen keisari kutsui pakon edessä Albrecht von Wallensteinin takaisin ylipäälliköksi kokoamaan uuden armeijan. Ruotsalaisten sotaonni kääntyi seuraavana kesänä Kustaa II Aadolfin kaatuessa Lützenin taistelussa, ja kolmikymmenvuotinen sota jatkui vielä 16 vuotta.lähde?
Antila, Olavi & Tetri, Juha E.: Hakkapeliittain jäljillä. Suomalaiset Euroopan sotakentillä.   Helsinki: Ajatus Kirjat, 2001. ISBN 951-566-075-0.    
Black, Jeremy (toim.): Maailman suurimmat taistelut. (Alkuteos: The Seventy Great Battles of All Time). Suomentanut Nyman, Jukka.  Helsinki: Otava, 2006. ISBN 951-1-20693-1.    
Childs, John: Warfare in the Seventeeth Century.    Lontoo: Cassell, 2001. ISBN 0-304-36373-1.     (englanniksi)
Lappalainen, Jussi T.: Aseet ja taistelut. Sotataidon kolme vuosituhatta.   Helsinki: Otava, 1988. ISBN 951-1-10479-9.    
Lappalainen, Jussi T.: Sadan vuoden sotatie. Suomen sotilaat 1617–1721.   Helsinki: SKS, 2001. ISBN 951-746-286-7.
Generalstaben: ”VII Breitenfeld”, Sveriges krig 1611–1632, s. 477–529. Band IV Tyska kriget från mitten av januari 1631 till och med Breitenfeld.  Tukholma: Generalstaben, 1937.     (ruotsiksi)
Bremen-luokka oli Saksan keisarikunnan laivaston ensimmäisessä maailmansodassa palvellut kevyt risteilijäluokka, johon kuului seitsemän alusta. Sodan aikana aluksista tuhoutui kaksi.
Gardiner, Robert (toim.): Conway's All the World's Fighting Ships 1860-1905.   Lontoo, Englanti: Conway Maritime Press, 2002. ISBN 0-85177-133-5.    (englanniksi)
Gardiner, Robert (toim.): Conway's All the World's Fighting Ships 1906-1921.   Lontoo, Englanti: Conway Maritime Press, 1985. ISBN 0-85177-245-5.    (englanniksi)
Gardiner, Robert (toim.): Conway's All the World's Fighting Ships 1922-1946.   Lontoo, Englanti: Conway Maritime Press, 1987. ISBN 0-85177-146-7.    (englanniksi)

Brendan Frederick Shanahan (s. 23. tammikuuta 1969 Mimico, Ontario, Kanada) on kanadalainen uransa lopettanut jääkiekkoilija, nykyinen jääkiekkovaikuttaja. Hän voitti kolme Stanley Cupia Detroit Red Wingsissä. Lisäksi hän on voittanut olympiakultaa ja maailmanmestaruuden, joten hän kuuluu niin sanottuun kolmen kullan klubiin. Hän on voittanut myös Kanada-cupin. Pelaajauran jälkeen Shanahan on valittu Hockey Hall of Fameen ja hän jatkoi jääkiekkouraansa ensin NHL-liigan hallinnossa, kunnes hänet valittiin NHL-seura Toronto Maple Leafsin puheenjohtajaksi.
Shanahan pelasi 1 524 NHL:n runkosarjan ottelua ja teki niissä 1 354 pistettä. Maaleja hän teki 656 ja lopettaessaan uransa hän oli NHL:n kaikkien aikojen maalintekijätilaston 11. sijalla. Detroitin lisäksi hän edusti New Jersey Devilsiä, joka varasi hänet NHL:ään vuoden 1987 toisena varauksena, St. Louis Bluesia, Hartford Whalersia ja New York Rangersia. Shanahan palkittiin keväällä 2003 King Clancy Memorial Trophyllä, joka annetaan johtajuudesta sekä jäällä että sen ulkopuolella ja humanitaarisesta työstä.Shanahan oli ensimmäisiä pelaajia, joita kutsuttiin voimahyökkääjiksi. Hänen vahvuuksiaan olivat kova laukaus ja fyysisyys, sillä hän pystyi myös taklaamaan kovaa ja tappelemaan. Shanahan sai pelityylinsä takia myös paljon rangaistuksia, ja hän onkin NHL:n ainoa pelaaja, joka on tehnyt yli 600 maalia ja saanut yli 2 000 minuuttia rangaistuksia.
Viimeiset juniorivuotensa Shanahan pelasi OHL-liigassa London Knightsissa, missä hän teki tulokaskaudellaan 62 ja toisella kaudella peräti 92 pistettä. Shanahanin mukaan Londonin valmentaja Don Brankley oli hänelle tärkeä auttaja uran alkuvaiheissa.New Jersey Devils varasi Shanahanin NHL:ään vuoden 1987 varaustilaisuuden toisena varauksena Pierre Turgeonin jälkeen, ja Shanahan siirtyi New Jerseyyn heti kaudeksi 1987–1988. New Jerseyn johto piti hänen aggressiivisesta pelityylistään, ja häntä pidettiin hyvänä lisänä nuoreen joukkueeseen. Shanahan ei kuitenkaan onnistunut ensimmäisellä kaudellaan heti, sillä häneen kohdistui suuria paineita. Hänen peliaikansa väheni, ja ennen häntä varattu Turgeon pelasi Buffalo Sabresissa huomattavasti paremmin. Shanahanilla meni kuukausi, ennen kuin hän teki ensimmäisen NHL-maalinsa 10. marraskuuta 1987 John Vanbiesbrouckin taakse ottelussa New York Rangersia vastaan. Juniorisarjassa Shanahan oli joukkueensa avainpelaajia, mutta New Jerseyssä hän sai huomattavasti vähemmän peliaikaa. Hän päättikin muuttaa hieman pelityyliään, minkä seurauksena hän tappeli muutamia kertoja tulokaskaudellaan ja keräsi 131 jäähyminuuttia 65 ottelussa. Maaleja Shanahan teki vain seitsemän, mikä ei tyydyttänyt New Jerseyn seurajohtoa.Kolmannella NHL-kaudellaan, 1989–1990, Shanahan sai kuitenkin jo lähes pisteen peliä kohden: 72 pistettä 73 ottelussa. Hän teki 30 maalia ja oli New Jerseyn toiseksi paras maalintekijä John MacLeanin jälkeen. Kauden 1990–1991 jälkeen Shanahan teki sopimuksen St. Louis Bluesin kanssa, mutta hän ei ollut vielä täysin siirtokorvauksista vapaa pelaaja. Siksi välitystuomioistuin määräsi St. Louisin antamaan korvaukseksi puolustaja Scott Stevensin.
St. Louisissa Shanahanista kehittyi sellainen maalintekijä, mitä hänestä oli odotettu. Hän sai oppia joukkuetoveriltaan Brett Hullilta, joka oli tehnyt kaudella 1990–1991 peräti 86 maalia. Shanahan tekikin ensimmäisen kerran yli 50 maalia toisella St. Louis -kaudellaan, 1992–1993. Hän teki 71 ottelussa 51 maalia, mikä oli joukkueessa toiseksi eniten Hullin jälkeen. Seuraavalla kaudella 1993–1994 Shanahan teki 102 pistettä. Hän oli St. Louisin joukkueen eniten pisteitä tehnyt pelaaja ja koko liigassakin kahdeksas. Lisäksi hän sai peräti 211 jäähyminuuttia. Samalla kaudella Shanahan pelasi ensimmäistä kerta NHL:n tähdistöottelussa ja hänet valittiin liigan tähdistökentälliseen.Kausi 1994–1995 alkoi NHL:n työsululla, jonka aikana Shanahan pelasi kolme ottelua Saksan DEL-liigan Düsseldorfer EG:ssä ja teki niissä kahdeksan pistettä. NHL:ssä hän pelasi St. Louisin joukkueessa 45 ottelua, joissa hänelle merkittiin 41 pistettä. St. Louisin valmentajana aloitti keväällä Mike Keenan, joka ei pitänyt Shanahanista, ja kesällä 1995 Shanahan kaupattiinkin Hartford Whalersiin. Vaihdossa St. Louis sai puolustaja Chris Prongerin. Shanahan oli niin tunnettu St. Louisissa, että paikallinen televisiokanava keskeytti lähetyksensä kertoakseen Shanahanin kaupasta. Shanahan oli pelitaitojensa ja persoonallisuutensa ansiosta suosittu, ja kannattajat pettyivät kauppaan, jossa joukkue sai lupaavan mutta vielä kokemattoman puolustajan. Pian siirron jälkeen fanit alkoivat buuata valmentajalle, ja Keenan erotettiin lopulta joulukuussa 1996.Hartfordissa Shanahan teki kaudella 1995–1996 44 maalia, mutta joukkue ei menestynyt. Hänet valittiin kauden aikana toistamiseen NHL:n tähdistöotteluun. Whalersin tulevaisuus Hartfordin kaupungissa ei ollut kovinkaan varmalla pohjalla, ja Shanahan pyysikin kauden jälkeen, että hänet kaupattaisiin toiseen seuraan.
Kautta 1996–1997 oli ehditty pelata vain kaksi ottelua, kun Hartford kauppasi Shanahanin ja Brian Glynnin Detroit Red Wingsiin, mistä Hartford sai vastineeksi Paul Coffeyn, Keith Primeaun ja ensimmäisen kierroksen varausoikeuden varaustilaisuudessa 1997. Detroitin valmentajan Scotty Bowmanin mukaan Shanahan hankittiin taitavaan joukkueeseen, koska hän oli isona voimahyökkääjänä siitä ”puuttuva pala”. Detroit oli jo monena vuotena pelannut loistavasti runkosarjassa mutta ei ollut kuitenkaan pärjännyt pudotuspeleissä. Shanahan toi Detroitiin tarvittavaa päättäväisyyttä. Hän teki runkosarjassa 47 maalia ja 88 tehopistettä ja nousi liigan maalintekijätilastossa jaetulle kuudennelle sijalle. Ylivoimamaaleja Shanahan teki 20, mikä oli eniten koko liigassa. Hän pelasi kauden aikana myös NHL:n tähdistöottelussa, ja hänet valittiin helmikuussa 1997 NHL:n kuukauden pelaajaksi. Hän oli joukkueensa paras pistemies ja maalintekijä sekä eniten ottelun voitto-, ylivoima- ja alivoimamaaleja tehnyt pelaaja. Pudotuspeleissä Detroit eteni Stanley Cup -finaaleihin ja voitti Philadelphia Flyersin suoraan voitoin 4–0. Shanahanille Stanley Cup oli ensimmäinen. Hän oli myös pudotuspeleissä joukkueensa paras maalintekijä ja voittomaalien tekijä.Detroitin valmentaja Bowman tiesi, että hänen piti muokata Shanahanin pelityyliä puolustavammaksi, jotta Detroit pystyisi pitämään Stanley Cupin itsellään. Hän oli jo aiemmin saanut tyyliltään hyökkääviä pelaajia, kuten Steve Yzermanin ja Sergei Fjodorovin, pelaamaan hyvin myös puolustussuuntaan. Vaikka Shanahan keskittyikin kaudella 1997–1998 paremmin puolustuspeliin, hän aloitti kauden tehokkaasti ja teki ensimmäisessä 29 ottelussa 14 maalia. Lopulta Shanahan teki kuitenkin koko kaudella vain 28 maalia. Viimeksi hän oli jäänyt alle 30 maalin kaudella 1990–1991. Shanahan oli kuitenkin mukana jo neljännen kerran tähdistöottelussa. Stanley Cup -finaaleissa Detroit voitti Washington Capitalsin 4–0.Kahden Stanley Cup -voittonsa jälkeen Detroit ei menestynyt enää aivan yhtä hyvin kuin ennen, mutta Shanahan ylitti kaudella 1999–2000 viidennen kerran 40 maalin rajan, kun hän teki runkosarjassa 41 maalia. Se riitti NHL:n maalitilaston kuudenteen sijaan. Shanahan pelasi jälleen NHL:n tähdistöottelussa sekä keväällä 1999 että 2000.Kausi 2001–2002 toi Shanahanille kolmannen Stanley Cupin. Pudotuspeleissä hän teki 19 pistettä 23 ottelussa sekä oli Detroitin toiseksi ja koko liigan kolmanneksi tehokkain pelaaja. Runkosarjassa Shanahan saavutti kaksi merkkipaalua: tammikuussa 2002 hän ylitti Dallas Starsia vastaan 1 000 pisteen rajan, ja maaliskuussa hän sai NHL-historian 30. pelaajana 500 maalia täyteen ottelussa Colorado Avalanchea vastaan. Shanahan pelasi jälleen kauden aikana NHL:n tähdistöottelussa, ja hänet valittiin keväällä sarjan kakkostähdistökentälliseen. Seuraavan kahden kauden aikana Shanahanin pistemäärät putosivat, mutta kauden 2002–2003 jälkeen hänet palkittiin humanitaarisesta työstään King Clancy Memorial Trophyllä.
Kausi 2004–2005 peruuntui työsulun takia, eikä Shanahan pelannut missään. Työsulun aikana hän järjesti huippukokouksen, johon hän kutsui ryhmän pelaajia, valmentajia, televisiojohtajia, jääkiekkovaikuttajia ja tuomareita. Tämän ryhmän tarkoituksena oli keskustella uusista tiukemmista sääntötulkinnoista, jotka astuisivat voimaan työsulun jälkeen. Shanahan alkoi suunnitella kokouksen järjestämistä marraskuussa 2004, kun hän luki Hockey Hall of Fameen valitun puolustajan Paul Coffeyn kritiikin jääkiekon tilasta.Torontolaisessa hotellissa järjestetyn kokouksen jälkeen Shanahan tapasi kasvokkain sekä NHL:n komissaarin Gary Bettmanin että NHL:n pelaajayhdistyksen NHLPA:n johtajan Bob Goodenow'n. Shanahan esitti kummallekin useita uusia sääntöehdotuksia. Lopulta tulevalle kaudella hyväksyttiin monia muutoksia, joista suurin osa oli syntynyt Shanahanin järjestämissä tapaamisissa.Uudet säännöt muuttivat NHL:ää jälleen hyökkäysvoittoisemmaksi, kun sarja jatkui kaudella 2005–2006. Shanahan oli yksi niistä harvoista vanhemmista pelaajista, jotka pystyivät nostamaan tasoaan uusien sääntöjen aikakaudella. Hän tekikin kauden aikana 40 maalia ja sai yhteensä 81 pistettä. The Globe and Mail -lehden jääkiekkokolumnistin Eric Duhatschekin mukaan Shanahanin avustuksella luodut uudet säännöt auttoivat 2000-luvun ensimmäisen vuosikymmenen tähtisukupolven siirtymistä NHL:ään.
Kesällä 2006 Shanahan jätti Detroitin, kun hän teki neljän miljoonan dollarin arvoisen yksivuotisen sopimuksen New York Rangersin kanssa. Shanahan oli viihtynyt Detroitissa ja piti sitä kotikaupunkinaan. Hän koki kuitenkin kesän aikana, että hänellä ei ollut enää osaa Red Wingsin tulevaisuudensuunnitelmissa, minkä takia hän päätti jättää joukkueen. Shanahan nimitettiin kaudeksi 2006–2007 Rangersin varakapteeniksi. Ensimmäisessä ottelussaan Rangersissa Shanahan teki kaksi maalia, joista jälkimmäinen oli hänen uransa 600:s. Shanahan oli 15. pelaaja, joka teki NHL:ssä 600 maalia. Marraskuussa hänelle myönnettiin ensimmäinen Mark Messier Leadership Award. Valinnan teki Mark Messier, joka valitsi kauden aikana viisi palkinnon saajaa, yhden joka kuukausi.Tammikuussa 2007 Shanahan nimettiin jo kahdeksanteen tähdistöotteluunsa ja hänet valittiin myös Itäisen konferenssin joukkueen kapteeniksi. Helmikuussa Shanahan sai aivotärähdyksen ottelussa Philadelphia Flyersia vastaan, kun hän törmäsi Mike Knubleen. Pelaajat eivät huomanneet toisiaan ja osuivat toisiinsa, jolloin Shanahan kaatui ja löi päänsä jäähän. Hän makasi liikkumatta kymmenen minuuttia, kunnes hänet saatiin niskatuen ja paarien avulla pois kentältä. Knublelta murtui kaksi luuta kasvoista. Shanahan oli lopulta aivotärähdyksen oireiden takia sivussa 15 ottelusta. Pudotuspeleissä Rangers onnistui voittamaan ensimmäisen ottelusarjansa kymmeneen vuoteen. Kauden jälkeen Shanahan teki vuoden jatkosopimuksen, joka oli arvoltaan 2,5 miljoonaa dollaria, vaikka bonusten kanssa sopimuksen kokonaisarvo on saattanut nousta neljään miljoonaan dollariin.Shanahan pelasi Rangersissa lopulta kaksi kautta mutta ei saanut enää uutta sopimustarjousta kauden 2007–2008 jälkeen. Perheensä takia hän halusi jäädä Yhdysvaltain koillisosaan, joten hän hylkäsi Läntisestä konferenssista tulleet sopimusehdotukset. Shanahan ei pelannut kauden 2008–2009 alussa missään, kunnes teki tammikuussa 2009 sopimuksen New Jersey Devilsin kanssa. Loppukauden kattava sopimus oli arvoltaan 800 000 dollaria. Shanahan pelasi kauden ensimmäisen ottelunsa 19. tammikuuta. Edellisen kerran hän oli edustanut New Jerseyä runkosarjassa 31. maaliskuuta 1991, 6 504 päivää sitten. Yksikään NHL-pelaaja ei ollut aikaisemmin palannut joukkueeseen näin pitkän tauon jälkeen. Aiempi ennätys oli Randy Cunneyworthilla, joka oli palannut marraskuussa 1998 Buffalo Sabresiin 6 169 päivän tauon jälkeen. Helmikuussa Shanahan saavutti 12. pelaajana 1 500 NHL:n runkosarjaottelun rajan.Shanahan teki vuoden ja miljoonan dollarin arvoisen jatkosopimuksen New Jerseyn kanssa elokuussa 2009. Joukkue ilmoitti kuitenkin ennen kauden 2009–2010 alkua lokakuussa, että Shanahan ei jatka seurassa, vaan joukkue panostaa tulevana kautena nuorempiin pelaajiin. Shanahan oli sopinut general manager Lou Lamoriellon ja valmentaja Jacques Lemairen kanssa, että hän jää pois joukkueesta, jos hänelle ei löydy sopivaa roolia. Shanahan ilmoitti 17. marraskuuta lopettavansa uransa.
Shanahan pelasi NHL:ssä 21 kautta ja ylsi niistä 19:ssä pudotuspeleihin. Hän jätti NHL:n pelattuaan 1 524 ottelua runkosarjassa ja 184 pudotuspeleissä. Shanahan teki runkosarjassa 656 maalia ja sai 1 354 tehopistettä. Hän oli lopettaessaan NHL:n kaikkien aikojen maalintekijätilastossa 11. ja pistetilastossa 23:s. Ottelun voittomaaleja Shanahan teki runkosarjassa 109 ja ylivoimamaaleja 237. Molemmissa tilastoissa hän oli viides. 184 pudotuspelissään hän teki 134 pistettä, joista maaleja oli 60.
Shanahan edusti ensimmäisen kerran Kanadaa arvoturnauksessa nuorten MM-kilpailuissa 1987. Kanada olisi voittanut turnauksesta vähintään pronssia, mutta joukkue diskattiin Neuvostoliitto-ottelun tapahtumien takia. Ottelu keskeytettiin toisessa erässä, kun kentällä syttyi joukkotappelu, johon molempien joukkueiden kaikki pelaajat osallistuivat, ja sen jälkeen sekä Kanada että Neuvostoliitto diskattiin turnauksesta.Shanahan pelasi Kanadan maajoukkueessa ensimmäisen kerran aikuisten arvoturnauksessa Kanada-cupissa 1991, jonka Kanada voitti. Seuraavan kerran Shanahan pelasi maajoukkueessa MM-kilpailuissa 1994. Hän teki turnauksessa seitsemän pistettä kuudessa ottelussa. Kanada voitti turnauksen loppuottelussa Suomen rangaistuslaukauskilpailun jälkeen.Maailmancup 1996 oli kolmas aikuisten arvoturnaus, missä Shanahan edusti Kanadaa. Hän teki maailmancupissa kuusi pistettä seitsemässä ottelussa. Naganossa 1998 Shanahan pelasi ensimmäisen olympiaturnauksensa. Kanada jäi turnauksessa neljänneksi, kun se hävisi pronssiottelussa Suomelle. Välierissä joukkue oli hävinnyt rangaistuslaukauskilpailussa olympiakultaa voittaneelle Tšekille. Shanahan oli Kanadan viides laukoja. Dominik Hašek torjui Shanahanin laukauksen, ja koska Tšekin Robert Reichel oli onnistunut omalla vuorollaan, Kanada ei selviytynyt turnauksen finaaliin. Naganon olympialaiset olivat ensimmäiset, joissa oli mukana NHL-pelaajia, joten Kanada oli ollut ennakkosuosikki.Shanahan palasi olympiakaukaloon Salt Lake Cityssä 2002. Kanada voitti olympiakultaa, ja samalla Shanahan, Rob Blake ja Joe Sakic liittyivät ns. kolmen kullan klubiin, jonka jäsenet ovat voittaneet kaikki kolme merkittävintä jääkiekkopalkintoa: Stanley Cupin, olympiakullan ja maailmanmestaruuden. Myöhemmin keväällä Shanahan voitti kolmannen Stanley Cupinsa Detroit Red Wingsissä. Shanahan ja Steve Yzerman olivat ensimmäiset kanadalaiset, jotka voittivat samana vuonna sekä olympiakultaa että Stanley Cupin. Shanahanille turnaus oli vaikea, sillä hänen peukalonsa murtui ensimmäisessä ottelussa Suomea vastaan. Hän on kertonut, ettei pystynyt turnauksessa laukomaan kunnolla. Shanahanille merkittiin toisissa olympialaisissaan vain yksi syöttöpiste.Shanahan pelasi vielä MM-kilpailuissa 2006, ja Kanadan valmentaja Marc Habscheid nimesi Shanahanin joukkueen kapteeniksi.Shanahan pelasi yhteensä 50 maaottelua ja teki 23 maalia Kanadan maajoukkueessa.
NHL palkkasi Brendan Shanahanin kiekko- ja liiketoimintaosastonsa varajohtajaksi loppuvuodesta 2009. Shanahan työskenteli NHL:n varapuheenjohtajan, jääkiekko-osaston johtajan Colin Campbellin kanssa. Hänen tehtävänään on tuoda esiin pelaajan näkemys jääkiekon kehittymisestä. Lisäksi Shanahanin vastuulla olivat erikoisprojektit, joita antavat komissaari Gary Bettman ja varakomissaari Bill Daly.Shanahan piti ryhmänsä kanssa tutkimus- ja kehitysleirin, joka järjestettiin Torontossa elokuussa 2010. Leirillä oli 33 lupaavaa nuorta pelaajaa, jotka pelasivat koeotteluita entisten NHL-valmentajien Ken Hitchcockin ja Dave Kingin johdolla. Otteluissa kokeiltiin Shanahanin kesän aikana kehittämiä sääntömuutoksia. Osa muutoksista oli pieniä muokkauksia, mutta jotkut melko suuria. Leirin tarkoituksena ei kuitenkaan ollut luoda uusia sääntöjä vaan kerätä tietoa. Shanahanin mukaan leirin jälkeen alkaa tietojen kerääminen ja tulkitseminen ja tuloksilla voi olla käyttöä joko pian tai 5–10 vuoden viiveellä.Shanahanin rooli NHL:n hallinnossa kasvoi kesällä 2011, kun hänelle annettiin lisäksi liigan kurinpitovastuu, joka oli ollut Campbellilla 13 vuoden ajan. Lisäksi Shanahanin johtoon annettiin uusi pelaajien turvallisuuden parantamiseen tähtäävä osasto.
Shanahan jatkoi NHL:n kurinpidollisena johtajana kevääseen 2014 saakka, jolloin hänen paikalleen nousi toinen entinen NHL-pelaaja Stéphane Quintal. Samana päivänä NHL-seura Toronto Maple Leafs ilmoitti palkanneensa Shanahanin seuran puheenjohtajaksi. Shanahan sai alaisuuteensa edellisen puheenjohtajan palkaaman toimitusjohtajan Dave Nonisin. Shanahanin ensimmäinen kokonainen kausi, 2014–2015 päättyi Maple Leafsin osalta todella heikkoon tulokseen ja joukkue jäi pudotuspelien ulkopuolelle. Vain 12 tuntia kauden päättymisen jälkeen Shanahan puhdisti joukkueen. Hän erotti toimitusjohtaja Nonisin, väliaikaisen päävalmentajan Peter Horachekin, jonka Nonis oli palkannut aiemmin kauden aikana, apuvalmentajat, maalivahtivalmentajan, kykyjenetsijöiden päällikön ja melkein kaikki 24 kykyjenetsijää. Shanahan palkkasi toukokuussa Maple Leafsiin uuden päävalmentajan Mike Babcockin kahdeksan vuoden mittaisella sopimuksella, jonka rahallinen arvo on 50 miljoonaa dollaria. Sopimus tekee Babcockista NHL-historian parhaiten palkatun valmentaan.
Shanahan oli NHL:n ensimmäisiä todellisia voimahyökkääjiä. Voimahyökkääjän rooli alkoi kehittyä 1980-luvulla. Sitä edustivat ensimmäisenä Clark Gillies ja Cam Neely, ja heidän esimerkkinsä mukaan kehittyivät esimerkiksi Rick Tocchet ja Shanahan. Voimahyökkääjät ovat useimmiten isoja, voimakkaita ja ketteriä, ja heidän tehtävänään on jokaisessa ottelussa ajaa röyhkeästi vastustajan maalille.Yksi Shanahanin parhaimmista ominaisuuksista oli hänen laukauksensa. Hän ei laukaissut hyvin kovaa mutta yleensä oikeaan aikaan. Hän pystyi myös laukomaan voimakkaasti lähes mistä asennosta tahansa. Shanahan laukoi oikea käsi alhaalla ja pelasi lähes koko uransa vasempana laitahyökkääjänä, jotta pystyi ampumaan helpommin suoraan syötöstä. Hän sijoittuikin usein suhteellisen kauas maalista hakemaan hyvää laukaisupaikkaa. Työsulun jälkeisellä kaudella 2005–2006 Detroit Red Wingsin valmentaja Mike Babcock vaihtoi Shanahanin pelaamaan oikealle laidalle. Babcock halusi, että Shanahan luistelisi suoraviivaisemmin maalille, tekisi ohjausmaaleja ja ”rumia” maaleja maalin edustalta. Shanahan ei ollut kuitenkaan koskaan erityisen nopea pelaaja, ja hän saattoi näyttää luistellessaan jopa kömpelöltä. Scotty Bowmanin aikana Detroitissa Shanahan pelasi välillä keskushyökkääjänäkin, koska ei ollut tarpeeksi nopea vasemmaksi laitahyökkääjäksi Bowmanin pelijärjestelmän mukaan.Shanahanin etu oli hyvän laukauksen lisäksi hänen fyysinen pelityylinsä. Hän taklasi mielellään ja jopa tappeli usein. Hän on ainoa NHL:n pelaaja, joka on sekä tehnyt yli 600 maalia että saanut yli 2 000 rangaistusminuuttia. Hän teki 17 niin sanottua Gordie Howen hattutemppua (maali, syöttö ja tappelu yhdessä pelissä). Shanahan oli yksi harvoista tähtipelaajista, joka ei tarvinnut suojakseen erityistä poliisipelaajaa. Shanahan tappeli urallaan lähes 100 kertaa. Erityisesti uransa alkuvaiheissa hän tappeli usein saadakseen mainetta NHL:ssä, mutta mieluiten hän käytti voimaansa luodakseen itselleen maalipaikkoja.Shanahan oli johtaja, ja hän halusi todella voittaa. Myöhemmin urallaan hän piti myös kunnia-asianaan auttaa nuorempia pelaajia kehittymään. Detroitissa puhuttiin Stanley Cup -voittojen jälkeen, että Shanahan olisi ollut joukkueen todellinen johtaja vähäpuheisen kapteenin Steve Yzermanin sijaan.
Brendan Shanahan syntyi Mimicossa, Ontariossa 23. tammikuuta 1969. Hänen vanhempansa olivat Donal ja Rosaleen Shanahan, ja hän oli nuorin neljästä veljeksestä. Donal ja Rosaleen olivat kotoisin Irlannista, Donal Corkin kreivikunnasta ja Rosaleen Belfastista. He muuttivat Torontooon 1950-luvulla, tapasivat tanssiaisissa ja menivät naimisiin. Donal Shanahan oli palomies, ja lapsena Brendankin halusi tulla palomieheksi.Donal Shanahan kuoli, kun Brendan pelasi kolmatta kauttaan New Jersey Devilsissä. Hän oli sairastunut Alzheimerin tautiiin, kun Brendan oli ollut yhdeksännellä luokalla. Brendan on kertonut olleensa silloin hyvin hämmentynyt isän käytöksestä, sillä hän ei ollut aiemmin kuullutkaan taudista, joka diagnosoitiin noin vuoden päästä ensimmäisistä oireista. Brendan muutti 16-vuotiaana Londoniin pelaamaan jääkiekkoa, ja hänen vanhempansa tulivat sinne Torontosta joka perjantai katsomaan häntä. He viettivät illat yhdessä, vaikka isä ei enää ymmärtänytkään aivan kaikkea.Shanahan voitti high schoolin jääkiekkojoukkueessa Ontarion koulu-urheilujärjestön OFSAAn mestaruuden 1980-luvulla. Hän pelasi myös haavipalloa juniorisarjoissa mississaugalaisessa joukkueessa mutta lopetti pelaamisen teini-ikäisenä. Myöhemmin hänestä tuli haavipalloliiga NLL:ssä pelaavan ammattilaisjoukkueen Toronto Rockin osaomistaja. Shanahan myös harjoitteli joukkueensa mukana NHL:n työsulkukaudella.Brendan Shanahanin vaimon nimi on Catherine, ja heillä on kolme lasta: kaksi poikaa ja tyttö.
Shanahan on tunnettu hyväntekeväisyystyöstään. Isänsä kuoleman jälkeen hän halusi auttaa taistelussa Alzheimerin tautia vastaan ja järjesti isänsä muistoksi softballottelun, jossa pelasi julkisuuden henkilöitä ja joka tuotti 30 000 dollaria Alzheimer-tutkimukselle.Keväällä 2003 NHL palkitsi Shanahanin King Clancy Memorial Trophyllä, joka annetaan humanitaarisesta työstä. Shanahan sai palkinnon ohjelmasta, joka toteutettiin yhteistyössä Detroitin kaupungin ja Detroitin pelastuslaitoksen kanssa. Ohjelman tarkoituksena oli avustaa köyhiä perheitä palovaroittimien hankkimisessa ja asentamisessa. Shanahan hankki itse tuhansia palovaroittimia, kannusti ihmisiä antamaan tukensa ohjelmalle ja oli myös usein auttamassa pelastuslaitosta laitteiden asentamisessa. Detroitin pelastuslaitos nimesi Shanahanin vuoden 2001 huomattavaksi kansalaiseksi.Shanahan on ollut mukana myös Make-A-Wish Foundation -säätiön toiminnassa. Säätiö tukee parantumattomasti sairaita lapsia.
Shanahan on pitänyt aina tarinoiden kertomisesta ja antanut näin väriä joukkueiden mediaoppaisiin. Hän on väittänyt, että hän on asunut kesäisin irlantilaisessa kartanossa, osallistunut Pamplonan härkäjuoksuun ja soittanut saksofonia jazzfestivaaleilla. Lisäksi Shanahan on kertonut hakeneensa dinosauruksen roolia The Flintstones – Kiviset ja Soraset -elokuvaan, esiintyneensä jalkapallokohtauksessa Forrest Gumpissa ja olleensa Irlannin varamaalivahtina jalkapallon MM-kilpailussa sekä pallopoikana Andre Agassin ottelussa Yhdysvaltain avoimissa.Shanahanin tarinat eivät yleensä pidä paikkaansa, ja hän onkin myöntänyt halunneensa hieman elävöittää kesäkuulumisiaan, sillä hän oli nähnyt muidenkin pelaajien tehneen kaikkea mielenkiintoista. Shanahan on kuitenkin esiintynyt elokuvassa, joskaan ei Forrest Gumpissa: hänellä oli pieni poliisin rooli komediassa Me kaksi & Irene.
8 kertaa NHL:n tähdistöottelussa (1994, 1996, 1997, 1998, 1999, 2000, 2002, 2007)
Kaikki 4 NHL:n merkkipaalupalkintoa: 1 000 ottelua, 400 maalia, 600 syöttöpistettä ja 1 000 pistettä
Farber, Michael: The Book On Brendan.  Sports Illustrated, 18.11.1996, 85. vsk, nro 21.  SI Vault Viitattu 10.9.2010. (englanniksi)
Farber, Michael: The Man Who Changed Hockey.  Sports Illustrated, 30.1.2006, 104. vsk, nro 4.  SI Vault Viitattu 10.9.2010. (englanniksi)
Fischler, Stan: Detroit Red Wings Greatest Moments and Players.    Sports Publishing LLC, 2002. ISBN 1582612714.  Google-kirjat (viitattu 8.9.2010).  (englanniksi)
Leppäsyrjä, Jussi: Persoona isolla B:llä.  Jääkiekkolehti, 23.4.2002, 10. vsk, nro 4.  Tampere:  Egmont Kustannus. ISSN 1238-0903.
 Kuvia tai muita tiedostoja aiheesta Brendan Shanahan Wikimedia CommonsissaBrendan Shanahan Hockey-Reference.com-sivustolla (englanniksi)
