
Timo-Erkki Heino (s. 1945) on suomalainen toimittaja, joka työskenteli pitkään Yleisradiossa ja erikoistui tutkivaan journalismiin, josta hänet on palkittu kolmella Lumilapio-palkinnolla. Hän toimii nykyisin freelancerinä.Heino on toiminut muun muassa Yle TV1 -kanavan MOT-ohjelman toimittajana ja Ykkösdokumentti-ohjelmapaikan vastaavana tuottajana. Vuonna 1994 hänelle myönnettiin tiedonjulkistamisen valtionpalkinto Etelä-Afrikkaa käsitelleistä dokumenteistaan.Heino opiskeli 1960-luvun lopulla valokuvausta Taideteollisen korkeakoulun Kamerataiteen osastolla ja aloitti journalistin Lehtikuvan valokuvaajana 1968. Marras-joulukuussa 2007 Heino piti valokuvanäyttelyn helsinkiläisessä galleria Laterna Magicassa.
Pankkien uhrit : kertomuksia täältä jostakin : työpäiväkirja. Turun yliopisto, 1999. ISBN 951-29-1537-5.
Politics on paper : Finland's South Africa Policy 1945-1991. Nordiska Afrikainstitutet, 1992. ISBN 91-7106-326-9.

Timo Paavo Tapani Nieminen (s. 20. tammikuuta 1944 Turku) on tamperelainen kunnallispoliitikko ja hallintomies. Nieminen on ollut Tampereen kaupunginvaltuuston jäsen vuodesta 1973, porvarillisen valtuustoryhmän puheenjohtaja 1985-93 ja kaupunginhallituksen puheenjohtajana vuodesta 1995. Nieminen valittiin Tampereen pormestariksi kaupunginjohtaja Jarmo Rantasen jäätyä eläkkeelle vuonna 2007. Ensimmäinen pormestarikausi kesti vaalikauden, eli vuoden 2008 loppuun. Alkuvuodesta 2009 uusi kaupunginvaltuusto valitsi Niemisen uudestaan nelivuotiskaudeksi. Vuonna 2003 Nieminen sai kaupunkineuvoksen arvonimen.Ennen pormestarin tointa Nieminen työskenteli Tampereen vuokratalosäätiön talousjohtajana 1976-2007. Nieminen on koulutukseltaan merkonomi ja puoluekannaltaan kokoomuslainen.
Tampereen kaupunginvaltuuston suorittamassa pormestarinvaalissa 6. syyskuuta 2006 Timo P. Nieminen sai 39 ääntä ja Hanna Tainio 28 ääntä. Ensimmäisessä äänestyksessä Timo P. Nieminen sai 29 ääntä, Hanna Tainio 23 ja Oras Tynkkynen 15 ääntä.
Timo P. Nieminen on ollut Henkivakuutusyhtiö Suomen hallituksen jäsenenä vuodesta 2007 ja hallituksen puheenjohtaja vuodesta 2013.

Timoleon Vieta palaa kotiin on brittiläisen Dan Rhodesin esikoisromaani. Se julkaistiin vuonna 2003. Teos palkittiin vuoden parhaana esikoisromaanina.Kirjan päähenkilö Cockroft on unohdettu säveltäjä ja julkkis, joka on vetäytynyt asumaan yksinään syrjäiseen taloon Italian maaseudulle. Hän unelmoi kestävästä rakkaudesta ja yliampuvista itsemurhista. Cockroftilla on seuranaan uskollinen koira, Timoleon Vieta, jolla on kauniit silmät. Koiran ja isännän tiivis yhteys joutuu kuitenkin koetukselle, kun taloon saapuu yllättäen vieras. 

Tired of Waiting for You on brittiläisen The Kinks -yhtyeen esittämä ja sen laulaja-kitaristin Ray Daviesin kirjoittama kappale vuodelta 1965. Siitä muodostui yhtyeen toinen Britannian listaykköseksi noussut single ja se menestyi hyvin myös Yhdysvalloissa, jossa se oli parhaimmillaan Billboard-listan sijalla kuusi. Suuren kansainvälisen suosion johdosta singleä myytiin maailmanlaajuisesti yli miljoona kappaletta.Kappale on myös yhtyeen toisella studioalbumilla Kinda Kinks, joka julkaistiin pari kuukautta singlen ilmestymisen jälkeen, maaliskuussa 1965. Alkuperäisen singlen b-puoli, ”Come on Now”, löytyy niin ikään Kinda Kinks -albumilta.
Päinvastoin kuin yhtyeen kaksi aiempaa singleä, ”You Really Got Me” ja ”All Day and All of the Night”, ”Tired of Waiting for You” on tyyliltään rauhallinen ja melodinen kappale. Kappaleen tekijä Ray Davies on myöhemmin kertonut, että yhtyeen oli muutettava tyyliään säilyttääkseen suosionsa. Omien sanojensa mukaan hän sävelsi kappaleen junassa matkalla studiolle ja sanoitti sen kahvilassa äänitysten tauon aikana.
Cover-version kappaleesta on tehnyt muun muassa yhdysvaltalainen jazz-rock-yhtye The Flock. Suomenkielisen ”Mikset sä tuu” -nimisen käännösversion on levyttänyt vuonna 1997 Stara.

Titania (tunnetaan myös nimellä Uranus III) on Uranuksen suurin kuu. Se on samalla Aurinkokunnan kuista kahdeksanneksi suurin. Sen koostumuksesta puolet on vesijäätä, 30 % silikaattikiveä ja 20 % metaanin muodostamia orgaanisia yhdisteitä. Titanian löysi William Herschel vuonna 1787.Titania sisältää lähes yhtä suuret määrät jäätä ja kiveä, ja sillä on luultavasti kivinen ydin ja jäinen vaippa.  Myös nestemäistä vettä voi olla ytimen ja vaipan rajalla. Titanian pinta on melko pimeä ja väriltään aavistuksen punertava. Se on muotoutunut meteoriittien törmäyksissä ja endogeenisen prosessin avulla. Titanian pinnalla on lukuisia törmäyskraattereita, joiden koko voi yltää jopa 326 kilometriin, mutta se ei ole niin paljon kraatterien peitossa kuin Uranuksen ulkoisin kuu, Oberon. Suurin osa Titanian pinnanmuodoista syntyi luultavasti kauan sitten tapahtuneessa endogeenisessä tapahtumassa, joka peitti aiemman, kraattereisemman pinnan. Titanian pinnassa on paljon erilaisia kanjoneita ja halkeamia. Kuten kaikki Uranuksen suuret kuut, Titania syntyi luultavasti planeettaa ympäröineestä kiekosta juuri sen muodostumisen jälkeen.Vuosina 2001–2005 tehdyt spektroskooppiset infrapunakuvaukset paljastivat Titanian suuren vesijää- ja hiilidioksidimäärän kuun pinnalla. Määrät viittaavat todella heikkoon hiilidioksidi-ilmakehään, joka aiheuttaa painetta noin yhden baarin kymmenesbiljoonasosan verran. Vuonna 2009 ainut Uranuksen kuihin kohdistuva lähitutkimus oli Voyager 2:n ohitus tammikuussa 1986. Se otti joitakin kuvia Titaniasta. Näiden kuvien perusteella on pystytty kartoittamaan noin 40 % kuun pinta-alasta.
Titanian löysi William Herschel 11. tammikuuta 1787. Hän löysi samana päivänä myös Uranuksen toiseksi suurimman kuun, Oberonin. Hän raportoi myöhemmin löytäneensä neljä muuta kuuta, vaikka myöhemmin varmistettiin, ettei tämä ollut totta. Noin 50 vuotta löydön jälkeen Titaniaa ja Oberonia ei ollut voitu havaita muilla havaintolaitteilla kuin Herschelin omistamilla. Nykyään kuut voi nähdä laadukkaalla harrastelijatason teleskoopilla.Nimen kuulle antoi Herschelin poika John Herschel William Shakespearen näytelmässä Juhannusyön uni esiintyvän keijukaisten kuningattaren mukaan vuonna 1852. William Lassell oli ehdottanut nimeä löydettyään kaksi muuta Uranuksen kuuta, Arielin ja Umbrielin.Alun perin Titaniaa sanottiin "Uranuksen ensimmäiseksi kuuksi", ja vuonna 1848 se saikin lisänimen Uranus I. Joskus lisänimessä on käytetty myös Herschelin alkuperäistä numerointia, jossa Titania on Uranus II. Vuonna 1851 William Lassell numeroi kaikki neljä Uranuksen tunnettua kuutta niiden kiertoetäisyyden mukaan roomalaisin numeroin, ja siitä lähtien Titanian lisänimi on ollut Uranus III.
Titania kiertää Uranusta 436 000 kilometrin etäisyydellä, ja se on toiseksi kauimpana planeetasta viidestä suurimmasta kuusta. Titanian kiertoradalla on pieni eksentrisyys ja se on inklisoitunut todella vähän verrattuna Uranuksen ekvaattoriin. Sen kiertoaika on 8,7 päivää, mikä on saman verran kuin sen kiertoaika akselinsa ympäri. Toisin sanoen planeetan pinnalta näkee aina vain Titanian toisen puolen, kuten Kuun näkee Maasta.
Titanian kiertorata on täysin Uranuksen magnetosfäärin sisällä. Tämä on tärkeää, sillä magnetosfäärin sisällä oleviin planeettoihin kohdistuu magnetosfäärin plasmaa, mikä voi kääntää kuun. Tämä pommitus voi johtaa näkymättömissä olevan puoliskon pimentymiseen, mikä on havaittu kaikkien Uranuksen kuiden pinnalla Oberonia lukuun ottamatta.Koska Uranus kiertää Aurinkoa lähes kallellaan ja sen kuut kiertävät planeettaa ekvaattorin suuntaisesti, ne (mukaan lukien Titania) vaikuttavat planeetan äärimmäisiin vuodenaikoihin. Sekä planeetan pohjois- että etelänapa viettävät 42 vuotta täydessä pimeydessä, ja toiset 42 vuotta jatkuvassa auringonvalossa, jolloin Aurinko paistaa lähestulkoon suoraan taivaalta. Voyager 2:n ohitus 1986 sattui aikaan, jolloin valo osui etelänavalle, jolloin Uranuksen pohjoisosat jäivät kokonaan tutkimatta. Vuosina 2007–2008 Titanian pinnalla on nähty kaksi Umbrielin aiheuttamaa auringonpimennystä, 15. elokuuta ja 8. joulukuuta 2007.
Titania on suurin ja suurimassaisin Uranuksen kuu sekä kahdeksanneksi suurimassaisin Aurinkokunnan kuu. Sen tiheys on 1,71 g/cm3, mikä on paljon suurempi tiheys kuin Saturnuksen kuiden keskiarvo. Tämä viittaa huomattaviin vesijään ja tiheiden (ei-jää) -tekijöiden suuriin määriin, joten Titania koostuu luultavasti kivistä ja hiilipitoisista materiaaleista mukaan lukien raskaat orgaaniset yhdisteet. Vesijään esiintymisen teoriaa tukevat spektroskooppiset havainnot vuosilta 2001–2005. Vesijään määrä on hieman suurempi Titanian näkyvällä puoliskolla kuin piilossa olevalla puoliskolla. Tässä suhteessa kuu on Oberonin vastakohta, sillä Oberonissa vesijäätä on enemmän piilossa olevalla puoliskolla. Tämän epäsymmetrian syytä ei tiedetä, mutta se voi liittyä Uranuksen magnetosfäärissä tapahtuneisiin muutoksiin.
Vettä lukuun ottamatta muu Titanian pinnalla infrapunaspektroskopialla havaittu materiaali on hiilidioksidia, jota havaittiin pääasiassa piilossa olevalla puoliskolla. Hiilidioksidin alkuperä ei ole täysin varma. Se voi olla muodostunut paikallisesti hiilestä ja muista materiaaleista Auringon ultraviolettisäteilyn avulla tai tullut Uranuksen magnetosfääristä. Magnetosfääriteoria voisi selittää määrien epätasaisuuden puoliskoilla, sillä piilossa oleva puolisko vastaanottaa enemmän magnetosfäärin vaikutteita kuin näkyvä puolisko. Toinen mahdollinen lähde on Titanian lähes olematon kaasukehä.
Titanian pinnanalaiset osat voidaan jakaa kiviseen ytimeen, jota ympäröi jäinen vaippa. Mikäli teoria on totta, ytimen säde (520 km) on 66 % kuun säteestä, ja sen massa noin 58 % kuun massasta. Paine Titanian ytimessä on noin 0,58 GPa (5,8 kbar). Titanian jäävaipan nykyinen olomuoto on tuntematon. Jos jää sisältää tarpeeksi ammoniakkia jäätymisenestoon, Titania voi tuottaa vaipan ja ytimen väliin nestemäistä vettä. Veden tiheys, jos sitä on olemassa, on noin 50 km ja sen lämpötila noin 190 K.
Uranuksen kuista Titanian kirkkaus on keskitasoa tummien Oberonin ja Umbrielin ja kirkkaiden Arielin ja Mirandan välillä. Titanian pinnalla on monia vastakohtia: sen heijastuskyky vaihtelee 35 prosentista kulmassa 0° (geometrinen albedo) 25 prosenttiin 1° kulmassa. Titanialla on suhteellisen alhainen Bondin albedo, joka on noin 17 %. Sen pinta on pääasiassa aavistuksen punertava, mutta vähemmän punainen kuin Oberonin. Kuitenkin, uusimmat törmäyksen kohteeksi joutuneet alueet ovat sinisempiä, mutta tasaiset alueet näkyvällä puoliskolla Ursula-kraatterin lähistöllä ovat hieman punaisempia. Näkyvän ja piilossa olevan puoliskon välillä voi olla eroja; ensiksi mainittu vaikuttaa olevan 8 % punaisempi kuin jälkimmäinen. Kuitenkin tämä liittyy näkyvän puoliskon tasankoihin. Pinnan punertavuus voi johtua avaruustuulen aiheuttamista partikkelien ja mikrometeoriittien pommituksesta koko kuun olemassaolon ajan. Kuitenkin, väriepäsymmetria liittyy varmemmin punertavaan materiaaliin, jota tulee Uranuksen vaikutusalueen uloimmista osista, mahdollisesti näkyvää puoliskoa kohti kääntyneistä epäsäännöllisistä kuista.
Tieteilijät ovat havainneet Titaniassa kolmenlaisia geologisia pinnanmuotoja: kraattereita, kanjoneita ja jyrkänteitä. Titanian pinnalla on vähemmän kraattereita kuin Oberonin ja Umbrielin pinnalla, mikä tarkoittaa sitä, että kuu on paljon nuorempi. Kraattereiden koot vaihtelevat muutamasta kilometristä 326 kilometriin (Titanian suurin tunnettu kraatteri, Gertrude). Jotkut kraatterit (kuten Ursula ja Jessica) ovat sädeviirujen ympäröimiä, mikä viittaa jäähän. Kaikilla Titanian suurilla kraattereilla on matala pohja ja keskellä oleva huippu. Ainut poikkeus on Ursula, jonka pohja on kraatterin keskikohdassa. Gertrudesta länteen päin on epäsäännöllinen kohde, joka voi olla jopa 330 kilometriä leveä kraatteri.Titanian pinnalla on ristiin meneviä valtavia siirroksia ja jyrkänteitä. Paikoittain kaksi siirrosta menevät ristiin, ja ristikohdassa on kanjoneita. Tunnetuin Titanian kanjoneista on lähes 1 500 kilometrin pituinen Messina Chasma, joka lähtee ekvaattorilta ja yltää lähes planeetan etelänavalle asti. Jotkin Titanian alueet lähellä Ursula-kraatteria vaikuttavat tasaisilta Voyagerin resoluutiolla. Ne ovat syntyneet myöhäisen Titanian geologisen historian aikana suurimman osan kraattereista syntymisen jälkeen.
Titanian geologiaan on vaikuttanut kaksi tärkeää voimaa: törmäyskraatterien synty ja endogeeniset muutokset. Ensimmäinen vaikutti koko kuun historian ajan kaikkiin sen alueisiin. Myöhempi on myös yleistä, mutta vaikutti enemmän kuun aikaisessa historiassa ja sen synnyn aikana. Voimien avulla aiempi kraatterintäytteinen pinta korvautui pinnalla, jossa on vain melko vähän törmäyskraattereita, niin kuin nykyäänkin. Lopulta on syntynyt myös tasankoja kraattereiden läheisyyteen. Titanian pinnalla on myös paljon suuria halkeamia, joiden peittämä osa koko kuun pinnasta on noin 0,7 %. Kaikki Titanian pinnanmuodot on nimetty Shakespearen töiden mukaan.
Messina Chasma on Titanian suurin tunnettu kanjoni. Se on nimetty William Shakespearen Paljon melua tyhjästä -näytelmän tapahtumapaikan, Messinan, mukaan. 1 492 km pitkä kanjoni on syntynyt kahden tavallisen siirroksen luode-kaakko -siirtymäkohtaan. Kanjonin lähistöllä on paljon törmäyskraattereita, mikä tarkoittaa sitä, että se on syntynyt kuun historian myöhemmissä vaiheissa. Messina Chasman sisällä on vain muutama kraatteri, mikä tukee väittämää sen nuoresta iästä. Kuten muutkin Titanian pinnanmuodot, Messina Chasman kuvasi ensimmäiseksi Voyager 2.
Ursula on Titanian suurin tunnettu kraatteri. Sen läpimitta on 135 km, ja sen leikkaa suuri kanjoni Belmont Chasma. Kuten Messina Chasmakin, sen nimi tulee Shakespearen Paljon melua tyhjästä -näytelmästä, tarkalleen ottaen erään päähenkilön nimestä.Ursulan keskellä on kuoppa, läpimitaltaan noin 20 km. Ursula on luultavasti yksi Titanian nuorimmista suurista kraattereista. Kraatteria ympäröivät tasangot, ja se on kaikista kuun tunnetuista kraattereista matalin. Kraatterin alkuperä lienee kryovulkanistinen.
Hiilidioksidin määrä Titanian pinnalla viittaa siihen, että Titanialla voi olla hatara, kausiluonteinen ilmakehä, joka koostuu pääasiassa hiilidioksidista, kuten Jupiterin kuulla Kallistolla. Muita kaasuja, kuten typpeä ja metaania voi olla ilmakehässä, mutta se on melko epätodennäköistä, sillä kuun hatara vetovoima ei voisi estää kaasuja pakenemasta avaruuteen. Titanian kesäkauden korkeimman lämpötilan aikana hiilidioksidin aiheuttama höyrynpaine oli noin 3 nbar.8. syyskuuta 2001 Titania pimensi kirkkaan tähden, HIP106829:n magnitudilla 7,2. Tilanne antoi mahdollisuuden tutkia kuun sädettä ja efemeridiä sekä etsiä mahdollista ilmakehää. Ilmakehää ei havaittu, ja paine oli vain 10–20 nanobaaria. Tulosten mukaan on silti mahdollista, että Titanialla on kaasukehä, mutta se olisi paljon hatarampi kuin Tritonilla tai Plutolla.Uranuksen ja sen kiertolaisten vaikutus saa Uranuksen kuiden vastaanottamaan lisää aurinkoenergiaa navoilleen kuin niiden ekvaattorin alueille. Titanian kesän aikana lämpötila navoilla voi olla niinkin korkea kuin 85–90 K, jolloin hiilidioksidi sublimoituu ja alkaa liikkua kuun toiselle navalle tai sen ekvaattorin alueille. Titanian uskotaankin menettäneen suuren määrän hiilidioksidia sen synnystä 4,6 miljardia vuotta sitten.
Titanian uskotaan syntyneen kertymäkiekosta tai pienestä kaasusumusta; kaasu- ja pölykiekosta, joka joko kiersi Uranusta jonkin aikaa sen syntymisen jälkeen tai syntyi kun Uranus joutui meteoritörmäyksen kohteeksi. Kaasusumun koostumus on tuntematon – kuitenkin Titanian ja muiden Uranuksen kuiden korkea tiheys verrattuna Saturnuksen kuihin viittaa siihen, ettei sumussa ole ollut paljon vettä. Sumu on voinut sisältää myös huomattavia määriä hiiltä, ja typpeä ammoniakin ja metaanin sijasta. Kuut, jotka syntyivät kaasusumusta, sisältäisivät vähemmän vesijäätä ja enemmän kiveä, mikä selittää niiden suuren tiheyden.
Titanian kasvu kesti luultavasti muutamia tuhansia vuosia. Törmäykset aiheuttivat kuun uloimman kerroksen kuumenemista, ja maksimilämpö 60 kilometrin syvyydessä saattoi olla jopa 250 K. Muodostumisen lopussa pinnanalaiset osat jäähtyivät, ja Titanian ydin lämpeni kivissä olevien radioaktiivisten materiaalien takia. Jäähtyvä pinnanalainen osa kutistui, ja ydin alkoi kasvaa. Kuun pintaan alkoi syntyä tämän takia halkeamia. Jotkut Titanian pinnan nykyiset halkeamat ja kanjonit voivat olla tämän 200 miljoonaa vuotta sitten loppuneen prosessin tulosta.
Varhainen lämpeneminen ja radioaktiivisen materian määrän jatkuva väheneminen saattoivat olla yhdessä tarpeeksi vahvoja sulattamaan jään, jos jonkinlaista jäätymisenestoainetta kuten ammoniakkia tai suolaa oli paikalla. Mikäli tämä tapahtui, jää saattoi erota kivistä, ja kiviytimen ympärille saattoi alkaa muodostua jääkerros. Saattoi syntyä sulaa vettä, joka jäätyi myöhemmin. Veden jäätyminen johti ytimen kasvuun, ja kanjoneita alkoi syntyä. Titanian kehityksestä ei olla yksimielisiä, ja tietoja siitä on melko vähän.
Ainoa Titaniaa lähietäisyydeltä tutkinut luotain on Voyager 2, joka ohitti kuun tammikuussa 1986. Voyagerin ottamissa kuvissa on nähtävissä esimerkiksi valtava kanjoni, joka on samaa kokoluokkaa kuin Valles Marineris Marsissa. Koska lähin etäisyys Voyager 2:n ja Titanian välillä oli vain 365 200 km, parhaissa kuusta otetusta kuvasta havaittavat välimatkat ovat noin 3,4 km (vain Miranda ja Ariel kuvattiin paremmilla resoluutioilla). Kuvien avulla voidaan kartoittaa noin 40 % kuun koko pinta-alasta. Voyager 2:n ohituksen aikaan Titanian eteläinen puolisko (kuten muillakin kuilla) oli kohti Aurinkoa, joten pohjoista (pimeää) puolta ei voitu tutkia. Mikään toinen luotain ei ole koskaan tutkinut Uranusta (ja Titaniaa), eikä tulevia luotaimia ole vielä edes suunniteltu.
"Titanian profiili" NASA:n sivuilla NASA's Solar System Exploration. 1999. (englanniksi)
Widemann, Thomas (2009): "From Titania to large trans-Neptunian objects: ground-based stellar occultations in the quest for the billionth of atmospheric pressure" (englanniksi)
Sicardy, Bruno; Widemann, Thomas (2001). "Is there an atmosphere around Titania, satellite of Uranus?". Paris Observatory. (englanniksi)

Stadionilla pelataan yleensä jalkapalloa ja se onkin jalkapallojoukkue FC Wacker Tirolin kotistadion. Stadionille mahtuu 17 400 katsojaa ja se valmistui vuonna 2000. Stadionia laajennettiin siten, että vuoden 2008 jalkapallon Euroopan-mestaruuskilpailuihin stadionille mahtui 30 000 katsojaa. Stadion oli kisojen yksi pelistadion.
Todellinen prinsessa (tansk. Prinsessen på ærten) on yksi tanskalaisen Hans Christian Andersenin tunnetuimmista saduista. Satu julkaistiin ensi kertaa vuonna 1835, samassa kirjassa kolmen muun tarinan kanssa. 
Satu kertoo prinssistä, joka haluaisi löytää prinsessan kumppanikseen, mutta ei löydä sopivaa. Eräänä myrskyisenä yönä nuori nainen ilmestyy prinssin linnan ovelle pyytäen suojaa myrskyltä. Hän väittää olevansa prinsessa. Kuningatar, prinssin äiti, testaa puhuuko nainen totta piilottamalla herneen hänen vuoteeseensa, neljänkymmenen päällekkäin ladotun patjan alle, joiden välissä oli untuvahöyheniä. Aamulla nainen valittaa ettei nukkunut yhtään yön aikana, koska jokin kova pisteli hänen ihoaan ja lisäksi hän oli yltä päältä mustelmilla. Se todisti hänet todelliseksi prinsessaksi.
H.C. Andersen: The Princess on the Pea H.C. Andersen-Centret, Institut for Kulturvidenskaber ved.   Viitattu 16.12.2017 (englanniksi).
Toinen kirje Timoteukselle eli 2. Timoteuskirje (m.kreik. Προς Τιμόθεον ἐπιστολή Β΄, Pros Timotheon epistolē 2) on yksi Uuden testamentin kirjeistä.
Kirje on yksi kolmesta niin kutsutusta pastoraalikirjeestä, ja perinteisen näkymyksen mukaan yksi neljästä apostoli Paavalin yksityishenkilöille lähettämästä kirjeestä, ja sen olisi kirjoittanut apostoli Paavali työtoverilleen, apostoli Timoteukselle noin vuonna 65–67 eaa. jonkin verran ensimmäisen kirjeen jälkeen, ja Paavali olisi kirjoittanut sen Roomassa toisen vankeutensa aikana, ja Tykikos vei kirjeen Timoteukselle.
Nykytutkimuksen mukaan kirje on todennäköisesti kirjoitettu toisen vuosisadan ensimmäisellä puoliskolla.
Kirjeessä Paavali pyytää hartaasti Timoteusta tulemaan luokseen ennen talvea, ja tuomaan Markuksen mukanaan (vertaa Fil. 2:22). Hän ounastelee, että hänen lähtönsä aika on käsillä (4:6), ja hän kannustaa "poikaansa Timoteusta" kaikkeen ahkeruuteen ja peräänantamattomuuteen taistelussa vääriä opetuksia vastaan, sekä kärsivällisyyteen vainojen alla (1:6-15).
Peltola, Olavi: ”Toinen kirje Timoteukselle”, Löytöretki Uuteen testamenttiin.   Kauniainen: Perussanoma, 1992.  ISBN 951-888-362-9. Teoksen verkkoversio.  
Thurén, Jukka & Koskenniemi, Erkki: Korinttilaiskirjeet – Tessalonikalaiskirjeet – Paimenkirjeet.    Aurinko, 2008.  ISBN 9789516189225.   
Collins, Raymond F.: 1 & 2 Timothy and Titus: A Commentary. New Testament library.   Westminster John Knox Press, 2002.  ISBN 0664222471.   
Fulford, H. W.: Epistles to Thessalonians, Timothy and Titus.    Cambridge University Press, 2003. ISBN 052104247X.    
Gore, Michael: The Second Epistle of Paul to Timothy. New Testament Collection.   Createspace Independent Pub, 2013.  ISBN 1484801814.   
Ironside, H. A.: 1 and 2 Timothy, Titus, and Philemon. Ironside Expository Commentaries.   Kregel Academic, 1947.  ISBN 0825493226.   
Moule, Handley C. G.: The Second Epistle to Timothy: Short Devotional Studies on the Dying Letter of St. Paul. H. C. G. Moule Biblical Library.   Wipf and Stock Publishers, 2007. ISBN 1556352522.    
Toinen kirje Timoteukselle. Suomenkieliset käännökset (1992, 1938 ja 1776), useita muita käännöksiä sekä kreikankielinen alkuteksti (mm. Westcott-Hort -laitos). Uskonkirjat.net.
Aherne, Cornelius: Epistles to Timothy and Titus Catholic Encyclopedia.  1911. New York:  Robert Appleton Company.    (englanniksi)

Toinen kotimainen kieli  on suomen tai ruotsin kielestä opetuksessa Suomessa käytetty nimitys silloin kun suomalainen ei puhu kyseistä kieltä äidinkielenään. Lähtökohtana on Suomen perustuslain säännös, jonka mukaan Suomen kansalliskielet ovat suomi ja ruotsi. Toisen kotimaisen kielen opiskelu on pakollista Suomen peruskouluissa, lukioissa, ammatti­oppi­laitoksissa ja yliopistoissa. Myös ylioppilastutkinnossa se oli aikaisemmin pakollinen, mutta muutettiin valinnaiseksi vuonna 2005. Pakollisesta ruotsin kielen opetuksesta käytetään myös nimitystä ”pakkoruotsi” ja pakollisesta suomen kielen opetuksesta myös joskus nimitystä ”pakkosuomi” (ruots. tvångsfinska).Nimitys toinen kotimainen kieli on mainittu jo vuonna 1874 annetussa keisarillisessa julistuksessa, joka sisälsi ohjesäännön ylioppilastutkintoa varten.Säädösten mukaan toista kotimaista kieltä täytyy opiskella joko A1-kielenä peruskoulun 3. luokalta, A2-kielenä peruskoulun 4. tai 5. luokalta tai viimeistään B1-kielenä 6. luokalta alkaen. Vuosina 2002–2004 ruotsia A-kielenä opiskelevien määrä on kasvanut hiukan. 85 % peruskoululaisista opiskelee ruotsia B1-kielenä. Professori Kari Sajavaaran mukaan vain harvat suomenkieliset oppivat kouluopetuksessa ruotsia luontevasti, koska käytännön kokemus kielestä jää pieneksi. Ruotsinkielisistä oppilaista 93,4 % opiskelee suomea A1- tai A2-kielenä. Yhdellätoista kaksikielisellä paikkakunnalla on mahdollisuus kielikylpyyn esikoulusta peruskoulun loppuun. Ainakin viidellä paikkakunnalla (Porvoo, Sipoo, Helsinki, Turku ja Vaasa) oppilaita riittäisi useammalle kielikylpyluokalle. Kunnat eivät kuitenkaan ole inostuneet lisäämään kielikylpypaikkoja.Korkeakoulututkintoa edellyttävissä valtion ja kaksikielisten kuntien viroissa vaaditaan viranhaltijalta kieli­taito­lain mukaan vähemmistökielen tyydyttävä taito. Yksikielisissä kunnissa edellytetään tyydyttävää ymmärtämisen taitoa. Kielitaitovaatimukset koskevat myös yksityisiä yrityksiä ja liikelaitoksia silloin kun ne hoitavat viranomaistehtäviä tai tarjoavat palveluita viranomaisen toimeksiannosta.  Kielitaitovaatimuksen täyttävä kielitutkinto kuuluu tutkinnoista annettujen asetusten mukaan pakollisena kaikkiin yliopisto- ja ammattikorkeakoulututkintoihin. Väittelyyn ruotsin pakollisuudesta peruskoulussa ja lukiossa liittyykin tämän vuoksi laajemmin kysymys siitä, onko ruotsin kielen oltava pakollinen kaikille myös yliopistoissa ja muissa korkeakouluissa.
Alun perin kansakouluissa ei opetettu äidinkielen lisäksi muita kieliä. Vuonna 1964 voimaan tulleen kansakoululain jälkeen toinen kotimainen kieli ja yksi vieras kieli saattoivat kuulua kansakoulun pysyviin oppiaineisiin. Kuitenkin jo ennen tätä lähinnä suurimmissa kaupungeissa opetettiin vierasta kieltä vapaaehtoisena oppiaineena. Järjestelmällisen kielenopetuksen alettua kansakouluissa oli ruotsilla suhteellisesti vahva asema: esimerkiksi vuosina 1965−1966 englantia ja ruotsia opiskelleiden oppilaiden määrät olivat lähestulkoon samat. Tuolloin yksi neljäsosa kansakoulujen oppilaista oli kielenopetuksen piirissä.Oppikoulu puolestaan oli alun perin tarkoitettu virkamiesten ja papiston kouluttamista varten, ja siihen kuului varsin runsaasti kieltenopetusta. Vakiintunut käytäntö oli, että ensimmäisenä vieraana kielenä opetettiin toista kotimaista kieltä ja toinen oli tavallisimmin 1950-luvulle asti saksa ja siitä eteenpäin englanti. Oppikoulu jakaantui kahteen osaan, eli yleensä viisivuotiseen keskikouluun ja kolme vuotta kestäneeseen lukioon. Lukiossa pakollisina oppiaineina olivat jo niin sanotun linjalukion aikana muun muassa toinen kotimaisista ja kaksi vierasta kieltä. Toinen kotimainen ja yksi pitkä vieras kieli kuuluivat pakollisina myös ylioppilastutkintoon.Peruskoulu-uudistuksen yhteydessä kiistanalaiseksi nousi kysymys uuden kaikille samansisältöisen koulun kielenopetuksesta. Kaikissa uudistuksen lopullista ratkaisua koskevissa valmisteluasiakirjoissa lähdettiin siitä, että peruskouluun tulisi yksi pakollinen kieli, joka suomenkielisissä kouluissa olisi englanti ja ruotsinkielisissä suomi. Suomenkielisillä yläasteella olisi ollut mahdollista valita vapaaehtoisena kielenä ruotsi ja jo kahta kieltä opiskelevilla olisi ollut vielä mahdollisuus valita kolmas kieli, joko saksa, ranska tai venäjä. Lukioon olisi kuitenkin vaadittu kahden kielen hallintaa. Tämä olisi siis käytännössä johtanut siihen, että alustava päätös peruskoulun jälkeisistä keskiasteen opinnoista olisi pitänyt tehdä jo yläasteen alkaessa. Vuonna 1968 Suomen Sosialidemokraattisen puolueen, Keskustapuolueen, Suomen Kansan Demokraattisen Liiton, Ruotsalainen Kansanpuolueen sekä Työväen ja Pienviljelijäin Sosiaalidemokraattisen Liiton hallitusohjelmassa kuitenkin sovittiin peruskoulun kieltenopetuksessa toisin kun lain valmistelutyön aikana oli ajateltu. Laki koulujärjestelmän perusteista hyväksyttiin eduskunnassa sellaisena, että peruskouluun tuli kaikille pakollisiksi kaksi vierasta kieltä, joista toisen tuli olla niin sanottu toinen kotimainen. Tämän lisäksi yläasteella voitiin opiskella vielä yhtä vapaaehtoista kieltä. Peruskoulu-uudistus toteutettiin alueittain vuosina 1972–1977. Päätöstä perusteltiin Suomen virallisen kaksikielisyyden turvaamisella, mutta perusteluiksi esitettiin myös pohjois­maista yhteis­työtä ja työllistymistä muissa Pohjoismaissa. Myös sillä, että peruskoulun rinnalla oli vielä pitkään oppikoulua käyviä oppilaita, joille toinen kotimainen kieli oli pakollista ensimmäisestä luokasta alkaen, oli merkitystä. Vuonna 2003 eduskunta päätti Vanhasen I hallituksen esityksestä vakinaistaa vuosia jatkuneen ylioppilaskirjoitusten rakennekokeilun, ja sen myötä toinen kotimainen kieli muuttui ylioppilaskirjoitusten osalta vapaaehtoiseksi.Suomen peruskoulun opetussuunnitelmasta muodostui kansainvälisesti poikkeuksellisen kielipainotteinen, ja päätös kahdesta pakollisesta vieraasta kielestä aiheutti paljon arvostelua. Nykyisin kahden kielen pakollisuus hyväksytään yleisesti ja erimielisyyttä aiheuttaa  vain se, mitä kieltä tulisi opettaa englannin lisäksi. 1990-luvulla myös yleiseurooppalainen suuntaus on seurannut Suomen mallia, jossa oppivelvollisuusikäisille opetetaan kahta vierasta kieltä: Euroopan komission asettama tavoite on, että jokainen Euroopan unionin kansalainen pystyisi kommunikoimaan vähintään kahdella vieraalla kielellä oman äidinkielensä lisäksi.
Vuonna 1993 valtioneuvoston päätöksellä B1-kielen tuntimäärää vähennettiin kolmanneksella yhdeksästä kuuteen tuntiin, samalla kun A-kielen tuntimäärää korotettiin yläasteella seitsemästä kahdeksaan. Myös lukion tuntijakoratkaisu laski pakollisten kurssien määrän A-kielessä kahdeksasta kuuteen ja B-kielessä seitsemästä viiteen. Uuden tuntijaon jälkeen valtaosa erityisesti peruskoulun oppilaista opiskeli ruotsia vähemmän kuin ennen tuntijakouudistusta. Ylioppilaskirjoituksissa ruotsin kielen tulokset ovat jatkuvasti huonontuneet ja arvosteluasteikkoa on jouduttu laskemaan aikaisemmasta. Ruotsin kielen kokeeseen osallistuvilla on vähemmän kursseja suoritettuna kuin englantia kirjoittavilla. Mahdollisuus ylioppilastutkinnon hajauttamiseen on vähentänyt kielenopiskelua, koska oppilaat suorittavat usein vain pakolliset kurssit. Ruotsin opettajien mukaan oppilailla on kielteinen asenne ruotsin opiskeluun, ja he katsovat opetustuntimäärien vähentymisen vaikuttaneen oppilaidensa oppimistulosten heikkenemiseen.Vuonna 1991 tehdyn tutkimuksen mukaan B-kielenä ruotsia lukeneet peruskoulun yhdeksäsluokkalaiset osasivat keskimäärin 720 sanaa, joka oli noin 80 prosenttia sanasto-otannan perustana olleesta 900 keskeisestä sanasta. Tytöt menestyivät keskimäärin selvästi paremmin ja osasivat sata sanaa enemmän kuin pojat. Kaupunkien koulujen ryhmissä osattiin keskimäärin 60 sanaa enemmän kuin maaseutukouluissa. Vuonna 1995 ruotsin kielen oppimistuloksia mitattiin  valtakunnallisessa kokeessa, johon osallistui 975 B- ja 211 A-ruotsia opiskellutta 9. luokan oppilasta. B-ruotsin kokeen koulujen väliset erot olivat suuret: heikoimman koulun tulos oli alle puolet parhaan koulun tuloksesta. Kokeen tulosjakauma oli kaksihuippuinen: ruotsia osattiin joka melko hyvin tai erittäin huonosti. Tulokseen ei näyttänyt vaikuttavan opetusryhmän tai koulun koko eikä kunnan yksi- tai kaksikielisyys. Suurissa, yli 25 000 asukkaan kunnissa yleensä ei ilmennyt suurta ruotsia huonosti osaavaa ryhmää. Vastaavaa ilmiötä ei havaittu englannin kielen vastaavassa kokeessa, vaan jakauma oli tasaisesti nouseva ja painottui korkeisiin pistemääriin. Ylioppilaskirjoituksissa tytöt menestyvät ruotsissa poikia paremmin ja ero on erityisen selvä keskipitkän ruotsin kokeessa. Englannin pitkän oppimäärän kokeessa pojat puolestaan menestyvät tyttöjä paremmin. Tulosten erot heijastavat luultavasti asennoitumiseroja ja sitä, että englanti on nuorisokulttuurin ja tietotekniikan kieli.Vuonna 2003 K. Pohjolan tekemän tutkimuksen mukaan "oppilaiden osaaminen on yhteydessä heidän asenteisiinsa kielen tärkeyttä ja mieluisuutta kohtaan" ja hänen mukaansa erityisesti toisena kotimaisena kielenä opiskeltavan ruotsin opetusta tulisi kehittää siten, että oppilailla olisi "mahdollisuuksia olla kosketuksissa ruotsin kielen kanssa luonnollisissa tilanteissa."
Kyösti Julkusen tutkimuksessa "Vieraan kielen oppiminen: A2-kielen opiskelijoiden motivaatio ja kielen valintaan vaikuttaneet tekijät" vuodelta 1998 tutkittiin oppilaiden lähtömotivaatiota ja kielivalintojen syitä peruskoulun viidennellä luokalla. Tutkimusaineistona oli 181 oppilasta Joensuusta. Oppilaat olivat selvästi motivoituneimpia englannin kielen opiskeluun ja ranska, saksa ja venäjä olivat suunnilleen samalla tasolla. Ruotsin osalta motivaatio oli alhaisin lukuun ottamatta yhteiskunnallisen motivaation aspektia, eli näkemystä kielitaidon kuulumisesta yleissivistykseen. Opetusministeriön toimeksiannosta vuonna 1998 tehdyn haastattelututkimuksen perustella 44 % suomenkielisistä oppilaista piti ruotsin kielestä oppiaineena ja 63 % ilmoitti haluavansa opiskella jotain toista kieltä ruotsin sijaan. Ruotsin pakollisuuden kannalla oli 44 % tytöistä ja 19 % pojista. A-kielenä ruotsia opiskelleet suhtautuivat siihen tosin myönteisemmin kuin muut. Heistä 56 % tytöistä ja 41 % pojista oli ruotsin pakollisuuden kannalla.E. Mustilan tutkimuksessa pyrittiin selvittämään mitkä opiskelumotivaation perusteet parhaiten selittävät lukiolaisten ruotsin kielen opintomenestystä. Hyvin ruotsia osaavat oppilaat (19 %) motivoituivat opiskeluun erityisesti integratiivisista syistä, osallistuivat opetukseen tunneilla ja olivat kiinnostuneita ylimääräisten kielten opiskelusta. Keskinkertaiset oppilaat (45 %) suuntautuivat kotitehtäviin ja monet heistä olivat instrumentaalisesti motivoituneita. Heikoimmat oppilaat (38 %) olivat myös kotitehtäväorientoituneita ja heitä puuttui kokonaan opiskelumotivaatio. Motivaation selitysosuus menestyksestä oli 27,7 %, eli ennen kaikkea ahkeruus ruotsintunneilla ilmeni hyvinä arvosanoina. Laineen vuoden 1991 tutkimuksen mukaan kaupunkikouluissa ruotsin opiskelumotivaatio on selkeästi korkeampi kuin maaseutukouluissa, vaikka yleisessä opiskelumotivaatiossa ei havaittu samanlaisia eroja.
Suomessa suomea opiskellaan pakollisena kielenä joko äidinkielenä, suomena saamenkielisille, suomena viittomakielisille, suomena toisena kielenä tai viimeistään B-kielenä seitsemänneltä luokalta alkaen. Muille kuin suomen-, ruotsin-, saamen- ja romaninkielisille suomi toisena kotimaisena kielenä voi olla vapaaehtoinen. Yli 80 prosenttia suomenruotsalaisista käyttää päivittäin arki- tai työelämässään myös suomen kieltä. Professori Kari Sajavaaran mukaan toisen kotimaisen kielen merkitys Suomen ruotsinkielisille onkin kokonaan toisenlainen kuin ruotsin merkitys suomenkielisille. Sajavaaran mukaan Suomen koulujärjestelmässä suomea heikosti osaavien ruotsinkielisten asema jää helposti huomiotta. Ruotsinkielisissä kouluissa 90 % valitsee A1-kieleksi suomen ja A2-kielenä sitä opiskelee 3,4 %. Ruotsinkielisissä lukioissa 54 % oppilaista opiskeli kolmea vierasta kieltä. 80 % ruotsinkielisistä oppilaista suorittaa ylioppilaskirjoituksissa suomen kielen pitkän oppimäärän kokeen. Suomen kielen opetus ruotsinkielisissä oppilaitoksissa on käytännössä huomattavasti laajempaa kuin ruotsin opetus suomenkielisissä oppilaitoksissa.
Suomenruotsalaisten lisääntyneen kaksikielisyyden vuoksi oppilaiden kielitaustassa ja opiskelumotivaatiossa on suuria eroja. Opetusministeriön tutkimuksen mukaan noin yksi kolmesta ruotsinkielisten koulujen oppilaasta on taustaltaan kaksikielinen ja tämän lisäksi noin 20 % kuulee ja käyttää suomea säännöllisesti. Oppilaista 45 % on kosketuksessa suomeen vain koulussa.  Kaksikielisyys on voimakkaasti keskittynyt suuriin kaupunkeihin ja yksikielisesti ruotsia puhuvat ovat pääsääntöisesti Pohjanmaalta, Turun saaristosta, Ahvenanmaalta ja Uudenmaan maaseudulta. Erilaisten lähtökohtien vuoksi paikallisissa opetussuunnitelmissa yksikielisillä paikkakunnilla on melko laajasti käytetty hyväksi mahdollisuutta nostaa suomen kielen vuosiviikkotuntimäärä kahdeksasta kymmeneen tai joskus jopa 12−14. Ruotsinkielisissä kouluissa on myös tavallisen suomen oppimäärän rinnalle kehitetty niin sanottu äidinkielenomainen oppimäärä.Ahvenanmaalla kaikkien oppilaitosten virka- ja opetuskielenä on Ahvenanmaan itsehallintolain mukaisesti ruotsi. Maakunnalla on oikeus järjestää itsehallintolakinsa puitteissa opetustoimi alueellaan haluamallaan tavalla, mihin sisältyy maakunnan mahdollisuus säätää opetuskielestä ja opetussuunnitelmista vapaasti. Ahvenanmaan peruskouluissa suomi ei ole pakollinen oppiaine, mutta enemmistö koululaisista opiskelee sitä valinnaisaineena B-kielenä, useat jo ala-asteella A2-kielenä. Englanti on sen sijaan maakunnassa kaikille pakollinen A1-kieli peruskoulussa ja keskiasteen oppilaitoksissa.Suomen kieli oli 1970-luvulla pakollinen Ahvenanmaan ainoassa lukiossa Ålands lyceumissa. Myöhemmin koulu jakautui kahteen linjaan: ylioppilaslinja (studentlinje) ja lukiolinja (gymnasielinje). Lukiolinjan päästötodistus oikeutti pyrkimään Ruotsin korkeakouluihin sekä Åbo Akademi -yliopistoon. Muihin Suomen korkeakouluihin edellytettiin ylioppilaslinjan päästötodistus. Suomi oli pakollinen ylioppilaslinjalla, mutta ei lukiolinjalla.
Sittemmin suomen kieli oli pakollinen oppiaine kolmella linjalla neljästä Ålands lyceumissa: humanistis-yhteiskuntatieteellisellä, luonnontieteellisellä ja esteettisellä. Terveys- ja urheilulinjalla oli yksi pakollinen kieli englannin lisäksi; sen sai vapaasti valita suomen, saksan tai ranskan kesken. Nykyisin suomi on kaikilla linjoilla yksi vaihtoehto toiseksi pakolliseksi kieleksi, sen sijaan voi valita saksan tai ranskan.Itsehallinnon historiallinen pohja on Kansainliiton kesäkuussa 1921 tekemän päätös, jonka mukaan Ahvenanmaan saaret jäivät vastoin tuolloisen ahvenanmaalaisten enemmistön toiveita Suomen yhteyteen. Päätöksessä kuitenkin vaadittiin että saarten ruotsinkielisen väestön kansallisuuden, kielen ja kulttuurin turvaamiseksi oli annettava tiettyjä takeita, jotka Suomen eduskunta hyväksyi lisäyksinä ja muutoksina Ahvenanmaan jo 1920 saamaan laajaan itsehallintoon.
Ruotsin kielen opiskelun pakollisuus on herättänyt laajaa yhteiskunnallista keskustelua, jossa sekä pakollisuuden puolustajat että vastustajat viittaavat pedagogisiin seikkoihin. Kaikille annettavan toisen kotimaisen kielen opetuksen puolustajien näkemys on, että vapaaehtoisuus kaventaisi kielitaitoa ja muodostaisi riskin, etteivät ne, jotka haluavat opiskella ruotsia, enää saisi siihen mahdollisuutta. Heidän näkemyksensä on myös, etteivät oppilaat voi itse ennustaa mitä kieliä he tulevaisuudessa tarvitsevat.
Kaikille annettavan toisen kotimaisen kielen opetuksen vastustajien mukaan pakolla ei saavuteta mitään vaan opiskelusta kiinnostuneet oppilaat olisivat motivoituneimpia ja pääsisivät parempiin oppimistuloksiin.Suomalaisten suhtautumista ruotsin kielen opiskelun pakollisuuteen on mitattu useita kertoja. Taloustutkimus Oy:n vuosien 1990-2003 välillä tekemässä sarjassa mielipidemittauksia noin kaksi kolmasosaa vastaajista on tasaisesti kannattanut ruotsin kielen muuttamista vapaaehtoiseksi. Taloustutkimuksen toisille tilaajille tekemissä mittauksissa 1996 ja 2008 puolet kannatti ruotsin kielen pakollisuutta. Keskeiset poliittiset vaikuttajat suurimmissa puolueissa, kuten esimerkiksi Jyrki Katainen ja Paavo Lipponen, ovat kuitenkin kannattaneet kaikille annettavaa toisen kotimaisen kielen opetusta.Vapaa kielivalinta ry järjesti bussikampanjan Tampereella ruotsin vapaaehtoisuuden puolesta. Kampanjan suunnittelijan Heikki Orsilan mukaan suomalaista opetusta olisi kehitettävä niin, että pakollisen ruotsin edellyttämät oppitunnit voitaisiin käyttää paremmin opiskelijan omien tarpeiden mukaan.
Toisen kotimaisen kielen opetuksen kehittämisen suuntaviivoja Kieltenopetuksen monipuolistamis- ja kehittämishanke 1996–2000 Kimmoke  1999. Opetushallitus.   Viitattu PDF.

Toisenlainen iltahartaus on pastori Kai Sadinmaan kirjoittama monologi. Sen kuunnelmaversio (ohj. Kristian Smeds) esitettiin Radioteatterissa 2001. Radiokuunnelmassa monologin esittää Erkki Hetta. Monologi on dramatisoitu myös näytelmäksi. Turun Kulttuurikeskuksessa oli 17.3.2004 Keijo Välijeesiön dramatisoiman ja ohjaaman kantaesitys. Välijeesiö myös näyttelee monologin ja on kiertänyt sen kanssa ympäri Suomea, muun muassa Tampereen Teatterikesän Off-ohjelmistossa se on ollut kahdesti (2004 ja 2010). Kemin kaupunginteatterissa Toisenlainen iltahartaus sai ensi-iltansa 5.4.2009 (uusinta ensi-ilta oli 10.10.2009).
Vuonna 2002 monologille myönnettiin Yleisradion ja MTV3:n KOURA-tunnustuspalkinto vuoden parhaimpiin kuuluvana radio- ja tv-ohjelmana. Samaisena vuonna Toisenlainen iltahartaus edusti Suomea Pohjoismaisessa kuunnelmakilpailussa sekä Prix Italiassa￼￼. 
Kriitikot ovat järjestään kiittäneet esitystä. Jukka Kajava (HS 22.10.2001) luonnehti kuunnelmaa ilolla "poikkeuksellisen väkeväksi luomukseksi", vuosien radiotapaukseksi, jonka "synkeä paatos on kuulemisen arvoista". Hurjapoljentoinen teksti "täräyttää itkuun, nauruun ja häpeään" repien terävästi esiin aikakauden tekopyhyyden, kirjoitti Kirsikka Arkimies (Aamulehti 22.10.2001). Raili Mykkänen (Kaleva 22.10.2001) epäili, kannattaako sen, "jolle kirkko on Jumalaan yhteydessä ja näin ollen pyhä", ylipäätään kuunnella "ulkokultaisuudesta sen mitä tuleman pitää". Monologia ehdotettiin sen ensi-illan aikoihin papiston eettisten ohjeiden oheismateriaaliksi.

Toivo Henrik Rintala (24. lokakuuta 1876 Sysmä – 16. joulukuuta 1953 Pori) oli suomalainen toimitusjohtaja ja sosialidemokraattien kansanedustaja.Rintalan vanhemmat olivat talollinen Otto Henrik Olavinpoika Rintala (Hampeli) ja Anna Loviisa Eerikintytär Hakala. Hän kävi kansakoulun ja vuonna 1902 kauppaopiston. Rintala teki vuonna 1924 opintomatkan Keski-Eurooppaan. Rintala oli puutavara-alalla vuoteen 1902 saakka. Hän oli sitten Porin työväen osuuskaupan johtajana 1902–1916, Viipurin osuusliikkeen toimitusjohtajana 1917–1918 ja Osuusliike Kansan toimitusjohtajana Porissa 1919–1945. Rintala toimi myös Suomen Pankin Porin konttorin valvojana. Rintala oli kansanedustajana 1919–1922 edustaen Turun läänin pohjoista vaalipiiriä. Hän oli presidentin valitsijamiehenä vuoden 1931 presidentinvaaleissa ja toimi lisäksi Turun läänin eteläisen vaalipiirin keskuslautakunnan puheenjohtajana. Rintala oli myös Porin kaupunginvaltuuston varapuheenjohtajana 1922–1940 ja Porin rahatoimikamarin ja Porin kaupunginhallituksen jäsenenä. Hän toimi lisäksi muun muassa OTK:n hallintoneuvoston puheenjohtajana 1926–1946. Toivo Rintala oli naimisissa 1904–1917 Hilda Irene Selinin kanssa ja vuodesta 1918 Anna Maria Kaulingin kanssa. 

Tom (ven. Томь) on Amurin sivujokeen Zejaan laskeva 433 kilometriä pitkä joki Amurin alueella Venäjällä. Se saa alkunsa Amurin alueen ja Habarovskin aluepiirin rajaseudulta. Joen varrella on Belogorskin kaupunki.
Venäläinen palkkasoturi. Grinko kuului alun perin Spetsnaz-erikoisjoukkoihin, mutta hän erosi Venäjän armeijasta ja ryhtyi palkkasotilaaksi. Grinkolla oli yhteyksiä Venäjän alamaailmaan, ja hänelle työskentelevät mafiosot olivat vastuussa muiden muassa Nikoladzen georgialaishakkereiden eliminoinnista Kalinatek-rakennukseen Virginiassa. Grinko oli Nikoladzen luotetuimpia kätyreitä, ja johti yhdysvaltalaissotilaita Myanmarissa kidnapanneita palkkasotilaita. Kidnappauksen jälkeen Nikoladze antoi Grinkolle käskyn teloittaa yhdysvaltalaiset, mutta Sam Fisher onnistui pelastamaan sotilaiden henget estämällä Grinkon miehiä surmaamasta panttivankeja. Tulitaistelun päätteeksi Grinko saapui paikalle, mutta Fisher onnistui ampumaan hänet.Phillip Masse
Kanadalainen hakkeri. Hän työskentelee Nikoladzelle ja kehittää tehokkaita tietokonealgoritmeja, joiden avulla voidaan muiden muassa katkaista kokonaisten valtioiden tietoliikenne. Pelin toisessa kentässä Fisherin tulee salakuunnella Massen ja Grinkon välistä keskustelua. Massen kohtalo jää pelin Windows-versiossa epäselväksi, mutta Xbox-versio sisältää kartan, jossa Fisher eliminoi Massen. Hänen kuolemansa vahvistetaan Chaos Theoryn kolmannessa tasossa, jossa panamalaisen pankin tietokoneelle murtautuva Fisher toteaa tappaneensa Massen. Kuolemastaan huolimatta Massen algoritmit näyttelevät tärkeää roolia Chaos Theoryn juonessa.Kombayn Nikoladze
Georgialainen poliitikko ja miljardööri. Kun edellinen Georgian presidentti saa surmansa salaperäisessä pommi-iskussa, Nikoladze ottaa vallan haltuunsa. Hän esiintyy aluksi Yhdysvaltain liittolaisena, mutta käynnistää salaisen sotilasoperaation valloittaakseen Azerbaidžanin öljykentät. Fisher kuitenkin paljastaa hänen juonensa ja Nato-joukot pysäyttävät georgialaisjoukkojen etenemisen. Nikoladze piiloutuu ja käyttää Phillip Massen tietokonealgoritmeja romahduttaen Yhdysvaltain infrastruktuurin.Iskujen jälkeen Nikoladze aloittaa terroristikampanjansa Yhdysvaltain kukistamiseksi: hän liittoutuu kiinalaiskenraali Kong Feirongin kanssa, kidnappaa yhdysvaltalaissotilaita ja valmistaa varastamastaan ydinasemateriaalista salkkupommin nimeltä ”ARK”. Hänen suunnitelmansa kuitenkin epäonnistuvat Fisherin ansiosta, ja viimeisenä tekonaan Nikoladze palaa Tbilisiin saadakseen ARK:n aktivointiavaimen presidenttipalatsin kellarista. Fisher kaappaa hänet, mutta Cristavin henkivartijat vapauttavat Nikoladzen. Viime hetkellä Fisher kuitenkin onnistuu pakenemaan ja ampuu Nikoladzea kuolettavasti päähän. Pelin ”Presidential Palace” -kentän loppuanimaatio paljastaa, että medialle uskoteltiin, että Nikoladzen tappoivat Cristavin henkivartijat.Vernon Wilkes Jr.
Fisherin kuljettaja ja asevarustaja. Hän vie Fisherin kentälle ja noutaa pois. Hän kuitenkin haavoittuu kuolettavasti pelin Kalinatek tasossa ja kuolee Kalinatekin ja Chinese Embassyn välisessä animaatiossa. Lambert sanoo Fisherille, että heillä on jo uusi kuljettaja nimeltä Frances Coen.
Vuoden 2004 alkupuolella Georgian presidentti (hänen nimeään ei mainita, mutta kyseessä on mahdollisesti Mikheil Saakašvili) menehtyy salaperäisessä pommi-iskussa, minkä jälkeen georgialaismiljardööri Kombayn Nikoladze järjestää verettömän vallankaappauksen ja julistautuu uudeksi presidentiksi. Nikoladze lupaa nostavansa georgialaisten elintasoa ja parantavansa maan suhteita länsimaihin, erityisesti Yhdysvaltoihin. Samoihin aikoihin Sam Fisher, entinen Yhdysvaltain laivaston Navy SEAL -erikoisjoukkojen jäsen, valitaan NSA:n uuden operatiivisen yksikön Third Echelonin ensimmäiseksi kenttäagentiksi. 
Fisher saa ensimmäiseksi tehtäväkseen matkustaa Georgian pääkaupunkiin Tbilisiin ja tavata CIA-agentti Thomas Gurgenidze, joka on tutkimassa CIA-agenttien Blausteinin ja Madisonin salaperäisiä katoamisia. Kun Fisher pääsee rakennukseen, jossa hänen on määrä kohdata Gurgenidze, rakennus on sytytetty liekkeihin ja pahoin haavoittunut Gurgenidze kuolee vihjattuaan Fisherille, että Blaustein ja Madison kuolivat saatuaan selville ”jotain suurta”. Fisher löytää Blausteinin ja Madisonin ruumiit paikalliselta poliisiasemalta, minkä jälkeen hänet lähetetään Georgian puolustusministeriöön. Puolustusministeriössä Fisher salakuuntelee venäläisen palkkasoturin Vyacheslav Grinkon ja kanadalaisen hakkerin Phillip Massén välisen keskustelun, mikä vahvistaa Nikoladzen antaneen käskyn tappaa Blaustein ja Madison. Puolustusministeriössä Fisher myös murtautuu Nikoladzen toimistoon ja saa selville, että Nikoladze on salaa hyökännyt Azerbaidžaniin saadakseen haltuunsa maan valtaisat öljyvarat ja samalla harjoittanut kansanmurhaa paikallisen muslimiväestön keskuudessa. 
Fisher lähetetään azerbaidžanilaiselle öljynporauslautalle, jonka Nikoladzen joukot ovat miehittäneet. Kesken Fisherin tehtävän öljynporauslautta joutuu Naton hyökkäyksen kohteeksi. Yhdysvaltalaiset suihkuhävittäjien pommittaessa öljynporauslauttaa Fisher jahtaa Piotr-nimistä hakkeria, jonka kantamassa salkussa on arvokkaita Nikoladzea koskevia tietoja. Fisher saa salkun haltuunsa, mutta palatessaan takaisin Yhdysvaltoihin Lambert ottaa yhteyttä Fisheriin ja kertoo hänelle, että Nikoladze on julistanut sodan Yhdysvaltoja vastaan: koska yhdysvaltalaisjoukot karkottivat georgialaissotilaat pois Azerbaidžanista, Nikoladze on kostoksi käyttänyt Massen kehittämiä tietokonealgoritmeja ja lamauttanut niiden avulla sekä Yhdysvaltain tietoliikenteen että viestintäyhteydet. Fisher saa uudeksi tehtäväkseen jäljittää Nikoladze, ennen kuin tämä ehtii käyttämään algoritmeja uudestaan.
Fisherille annetaan tehtäväksi tunkeutua CIA:n päämajaan, missä hän kidnappaa georgialaisille salaa työskennelleen CIA:n työntekijä Mitchell Doughertyn. Doughertyn antamat tiedot paljastavat, että Nikoladzen hakkerit työskentelevät Kalinatek-toimistorakennuksessa Virginiassa, mutta Grinkolle työskentelevät venäläismafiosot ovat saaneet käskyn eliminoida hakkerit peittääkseen jäljet georgialaisten toimista Yhdysvaltain maaperällä. Fisher tunkeutuu Kalinatek-rakennukseen ja kohtaa Ivan-nimisen hakkerin, joka antaa hänelle uusia Nikoladze koskevia tietoja. Ivanin antamien tietojen avulla Third Echelonille ilmenee, että Nikoladze on kontakti Myanmarissa kiinalaisessa suurlähetystössä. Fisher tunkeutuu suurlähetystöön ja paljastaa, että korkea-arvoinen kiinalaiskenraali Kong Feirong kannattaa Nikoladzen antiamerikkalaista terroristikampanjaa. Yhdysvaltain ja Kiinan kansantasavallan välit tulehtuvat ja ihmiskunta on vaarallisen lähellä kolmatta maailmansotaa.
Samoihin aikoihin Nikoladzelle uskolliset georgialaissotilaat sieppaavat yhdysvaltalaissotilaita ja uhkaavat teloittaa heidät suorassa televisiolähetyksessä. Fisher kuitenkin tunkeutuu hylättyyn teurastamoon, jossa yhdysvaltalaisia pidetään panttivankeina. Hän myös kohtaa samalla georgialaisten vangitsemia kiinalaisdiplomaatteja, jotka kertovat, että todellisuudessa Feirong johtaa Kansan vapautusarmeijasta erkanevaa kapinallista ryhmittymää. Samalla hetkellä georgialaissotilaita johtava Grinko antaa joukoilleen määräyksen tappaa sekä yhdysvaltalaiset että kiinalaiset, jolloin Fisher joutuu puolustamaan panttivankeja ja tulitaistelun päätteeksi ampuu Grinkon. 
Kun Grinko on kuollut, Nikoladze hylkää Feirongin ja entiselle liittolaiselleen katkeroituneena Feirong antaa sotilailleen käskyn tuhota kaikki todisteet hänen petturuudestaan Myanmarin suurlähetystössä. Fisher kuitenkin tunkeutuu suurlähetystöön ja saa selville, että suurlähetystöstä on lähdössä kaksi rekka-autoa, joiden kuljettamia ydinaseita Feirong on aikeissa käyttää Taiwania vastaan. Fisher tuhoaa molemmat rekat, minkä jälkeen hän lähtee Feirongin toimistoon. Toimistossa Fisher kohtaa humaltuneen Feirongin, joka on alkanut ampua omia sotilaitaan. Fisher pakottaa Feirongin luovuttamaan hänelle tietokoneelta aineistoa, joka paljastaa kenraalin petturuuden, joskin Feirong menehtyy samalla. 
Third Echelonille selviää, että Nikoladze on palannut takaisin Georgiaan saadakseen haltuunsa Tbilisin presidentinlinnassa säilytettävän salaperäisen esineen, joka tunnetaan koodinimellä ”ARK”. Fisher tunkeutuu presidentinlinnaan ja saa selville, että ARK on itse asiassa matkasalkun kokoinen ydinräjähde, jota säilytetään presidentinlinnan kirjaston alapuolella sijaitsevassa holvissa. Kun Fisher saapuu kirjastoon, hän joutuu tulitaisteluun Nikoladzea suojelevien kommandojen kanssa. Hän selviytyy tulitaistelussa voitokkaana ja ottaa holvissa piileskelevän Nikoladzen kiinni, jotta hän voisi avata retinaskannerilla suojatun kassakaapin, joka on Lambertin mukaan ARK:n säilytyspaikka. Kassakaappi kuitenkin paljastuu tyhjäksi ja samalla hetkellä holviin saapuu uuden vastavalitun Georgian presidentin Varlam Cristavin lähettämiä erikoisjoukkoja. Nikoladze kertoo sotilaille, että kassakaapissa on vain ARK:n aktivointiavain ja että pommi itsessään on salakuljetettu Yhdysvaltoihin. Sotilaat vievät Nikoladzen Cristavin luokse, mutta Fisher pakenee holvista ja ampuu Nikoladzen, ennen kuin tämä olisi ehtinyt kertoa Cristaville ARK:ia koskevia tietoja. Kun Nikoladze on kuollut, Fisher pakenee presidentinlinnasta. Fisherin saamien tietojen avulla yhdysvaltalaiset paikantavat ja neutralisoivat ARK:n, mikä samalla päättää kriisin.

Paavo Tom Tammi on yhdysvaltalainen näyttelijä. Tammi aloitti näyttelijänuransa Minneapolisin Guthrie Theaterissa, mistä hän lähti kahdeksi vuodeksi Englantiin opiskelemaan Bristol Old Vic Theatre Schooliin. Sen jälkeen Tammi on näytellyt useissa Broadway- ja Off Broadway -teattereissa New Yorkissa, mutta myös sen ulkopuolella. Näytelmien lisäksi Tammi on näytellyt useissa elokuvissa ja televisiosarjoissa. Hänellä on  ollut pieniä rooleja elokuvissa kuten Uneton Seattlessa, Seikkailija Thomas Crown ja Isku Kolumbiaan.
Tammin veli John K. V. Tammi on teatteriprofessori Hope Collegessa, jossa Tom on näytellyt Charles Dickensin joulutarinan Scroogea ja veljensä ohjaamassa näytelmässä Kuningas Lear nimikkoroolia.

Tomáš Enge (s. 11. syyskuuta 1976, Liberec, Tšekkoslovakia) on tšekkiläinen autourheilija.Enge aloitti kilpa-ajan uransa kartingissa, josta hän siirtyi vuonna 1992 Tšekin Ford Fiesta Cup'iin. Vuonna 1995 hän vaihtoi Saksan Formula 3 ja Formula Ford -sarjoihin. Isompiin kilpasarjoihin hän sai tuntumaa vuonna 1998, kun hän alkoi ajaa Formula 3000:issa ja keräsi vuosien 1998-2002 sekä 2004 aikana kuusi voittoa. Hän oli sarjassa kolmas vuosina 2001-02 huolimatta siitä, ettei ajanut viimeistä kilpailua vuonna 2001 F1-pestin takia. Hän osallistui kolmeen F1-kilpailuun kaudella 2001 tuuraten onnettomuudessa loukkaantunutta Luciano Burtia Prostilla. Hän parhaaksi tulokseksi jäi kahdestoista sija debyyttikilpailusta Italian GP:stä. Enge on Tšekin ensimmäinen ja toistaiseksi ainoa F1-kuljettaja. Kaudeksi 2003 häntä ei hyväksytty positiivisen marihuanatestin takia, joka tuli ilmi Formula 3000:sten kauden aikana. Hän voitti Le Mansin 24 tunnin ajon GTS-luokan yhdessä Jamie Daviesin ja Peter Koxin kanssa Ferrarin autolla vuonna 2003. Vuonna 2004 hän palasi varsinaisesti radalle Indy Racing Leagueen. Samasta vuodesta lähtien Enge on ajanut erilaisissa kilpa-autosarjoissa, kuten A1 Grand Prix -sarjassa Tšekin tiimissä, American Le Mans Seriesiä sekä erilaisia GT-sarjoja. Hän voitti Le Mans Series -mestaruuden vuonna 2009.

Tomi Brotherus on elokuvaohjaaja. Hänen tunnettuja ohjauksiaan ovat muun muassa O Ye Barra, Happy Banana, Salattua Diplomatiaa. Hän on tehnyt myös fiktiivisen elokuvan ohjauksia, mutta on erikoistunut dokumenttielokuviin ja palkittu töistään eri elokuvafestivaaleilla muun muassa Yhdysvalloissa, Italiassa, Irakissa, Chilessä ja Suomessa. Brotherus on monipuolinen taiteilija ja kiitetty myös kirjallisista taidoistaan.lähde?

Tomi Eerik Sivenius on lappeenrantalainen laulaja ja kitaristi, joka tunnetaan yhtyeistä Pronssinen Pokaali, Magneetti ja Kotiteollisuus.
Sivenius oli Kotiteollisuuden kitaristi-laulaja 1990-luvun alussa, jolloin yhtyeen nimi oli vielä Hullu ukko ja kotiteollisuus. Hän oli mukana yhtyeen kahdella vuonna 1993 julkaistulla demolla. Kotiteollisuuden jälkeen Sivenius lauloi vuosina 1995–2000 toimineessa Pronssisessa Pokaalissa, jolta ilmestyi kolme albumia. Yhtye aktivoitui uudelleen vuonna 2007, jolloin se julkaisi kokoelma-albumin ja live-dvd:n. Sivenius soitti myös kitaraa Magneetissa, jonka ainoa albumi ilmestyi vuonna 1998. Vuonna 2001 hän julkaisi sooloalbumin Osa sinua.

Tonttu Toljanterin tarinoita on vuonna 1999  Yle TV2:n tuottama suomalainen lastenohjelma, jota esitettiin marras, joulu -ja tammikuussa 1999-2000. Ohjelmaa esitettiin 1.11.1999-3.1.2000. Ohjelma on esitetty uusintana joulukuussa 2001, vuoden vaihteessa 2005-2006 ja joulukuussa 2018. Ohjelman nimikkohenkilöä Tonttu Toljanteria näyttelee Kunto Ojansivu. Hilda Häkkyrän ensiesiintyminen oli viidennessä jaksossa 29.11.1999. "Näkymättömyyskone".
Yleisradio julkaisi sarjan DVD:llä 19. lokakuuta 2011. Sarja on julkaistu tuon jälkeen kahdessa boxissa.
Tonttu Toljanterin tarinoita sarjassa vietettiin uuttavuotta ja loppiaista. Sarjasta on myös laulu "Apua, housut palaa" ja "Möröt piiloon". Jaksoja ovat muun muassa Möröt piiloon, Toljanterin kasvupyrähdys, Puhuvat nuket ja Näkymättömyyskone.
Vuoden 2018 uusintakierroksella ei esitetty jaksoa Uusi vuosi Tonttulassa sen sisällön liiallisen aikasitovuuden takia.
Sarja on esitetty uusintana 1.12.2001 - 30.12.2001, 23.12.2005 - 6.1.2006 ja 17.12.2018 - 28.12.2018. 
Sarja julkaistin VHS-kasetilla nimellä Pikku Kakkosen parhaat  Tonttu Toljanterin parhaat. 19. lokakuuta 2011 sarja julkaistiin DVD:llä nimellä Tonttu Toljanterin tarinoita.

Tonttu Toljanterin tuhmaikä (tv:ssä nimellä Tonttu Toljanteri - Tuhmaikä, DVD-julkaisussa Tonttu Toljanteri ja Tuhmaikä) on Yle TV2:n tuottama suomalainen joulukalenterisarja vuodelta 2011,  joka esitettiin joulukuussa 2011. Sarja on toiseksi viimeinen Toljanteri-sarja. Sarjan päähenkilöä Tonttu Toljanteria näyttelee Kunto Ojansivu. Jukka Pääkkösen viimeinen esiintyminen Joulupukkina tässä Joulukalenterissa. Sarjan jälkeen oli vuoden tauko, mutta Yle TV2 esitti vuoden 1998 kalenterin uusintana 1.12.2012-24.12.2012. Sarjasta julkaistiin lähes samanjuoninen kirja Tonttu Toljanteri ja outo jouluvieras.
Äkäampiainen pistää Toljanteria 1. joulukuuta ja Toljanterilla alkaa tuhmaikä kiukutteluineen pahaan aikaan joulun alla. Toljanteri päättää salata asian kaikilta, ettei häneltä vaan jää lahjat saamatta. 12. joulukuuta Toljanteri palkkaa makkara- ja unisatupalkalla vahingossa tonttulaan eksyneen Nuutin (Kunto Ojansivu) Apu-Toljanteriksi, jotta tämä näyttelisi häntä, aina kun saa äkäilykohtauksen.

Toomalõuka on kylä Saarenmaan kunnassa, Saarenmaalla, Virossa. Kylä kuuluu Ansekülan kihlakuntaan ja siellä oli vuonna 2008 asukkaita 16. Toomalõuka sijaitsi aiemmin Salmen kunnan luoteisosassa.

Lontoon olympialaisissa vuonna 1948 Sjöstrand voitti kultamitalin Ruotsin saavuttaessa estejuoksussa kolmoisvoiton. Sjöstrandin voittoaika oli 9.04,6. Samana vuonna Sjöstrand juoksi Suomi–Ruotsi-maaottelussa toisena maailmassa alle yhdeksän minuutin tuloksen ajallaan 8.59,8. Ensimmäisenä yhdeksän minuuttia oli alittanut vuonna 1944 hänen maanmiehensä Erik Elmsäter, jonka Sjöstrand jätti olympiafinaalissa hopealle.

Toronto Raptors on kanadalainen koripalloseura, joka pelaa NBA-liigassa. Seura pelaa kotiottelunsa Air Canada Centre -areenalla Torontossa, Ontariossa. Aiemmin, vuosina 1995–1999, seuran kotiareena oli SkyDome (nykyiseltä nimeltään Rogers Centre). Seuran omistajayhtiö on Maple Leaf Sports & Entertainment, jonka omistukseen kuuluvat myös muun muassa jääkiekkoseurat Toronto Maple Leafs ja Toronto Marlies sekä jalkapalloseura Toronto FC. Raptors kuuluu NBA:n itäisen konferenssin Atlantin divisioonaan, jonka se on voittanut kuusi kertaa.
Raptors on ollut vuodesta 2001 lähtien ainoa kanadalainen koripalloseura NBA:ssa. Ensimmäisen kerran se ylsi konferenssifinaaleihin eli NBA:n pudotuspelien neljän parhaan joukkoon kaudella 2015–2016 ja ensimmäisen kerran NBA:n loppuotteluun kaudella 2018–2019, jolloin se myös voitti mestaruuden ensimmäisenä seurana Yhdysvaltain ulkopuolelta.
Vuonna 1993 NBA sai virallisen hakemuksen uudesta seurasta. Hankkeen johtomiehenä toimi kanadalainen John Bitove, jonka isä oli jo aikaisemmin yrittänyt saada NBA-joukkuetta Kanadaan. Saman vuoden heinäkuussa NBA:n laajentumiskomitea vieraili Torontossa tapaamassa hankkeen vetäjiä ja katsastamassa suunnitelmia. Komitean vakuuttivat erityisesti uuden areenan rakennussuunnitelmat. Marraskuussa 1993 NBA hyväksyi uuden seuran osaksi sarjaa. Liittymismaksu oli kuitenkin neljä kertaa suurempi kuin edellisillä laajentumiskerroilla, 125 miljoonaa dollaria.Raptors liittyi NBA:han kaudeksi 1995–1996 laajennusjoukkueena samaan aikaan Vancouver Grizzliesin kanssa. Grizzlies ja Raptors olivat ensimmäiset kanadalaiset NBA-seurat sitten vuoden 1947, jolloin Toronto Huskies lopetti toimintansa. Grizzliesin siirryttyä Memphisiin vuonna 2001 Raptors on ollut liigan ainoa kanadalaisseura.Joukkueen kokoaminen aloitettiin pian ja uudeksi päävalmentajaksi hankittiin Detroit Pistonsin entinen apuvalmentaja Brendan Malone. Seuran ensimmäiseksi toimitusjohtajaksi valittiin Isiah Thomas. Kahden uuden NBA-seuran takia vuonna 1995 järjestettiin laajentumisvaraustilaisuus, jossa joukkueet saivat varata pelaajia. Arvonnan kautta Toronto sai ensimmäisen varauksen, ja joukkue valitsi ensimmäisenä pelaajana Chicago Bullsin B. J. Armstrongin. Hän kuitenkin kieltäytyi tulemasta Raptorsin harjoituksiin, joten hänen tilalleen hankittiin Carlos Rogers ja Victor Alexander.
Raptors pelasi ensimmäisen kautensa Keskisessä divisioonassa ja aloitti historiansa 3. marraskuuta 1995 ottelulla New Jersey Netsiä vastaan. Raptors voitti ottelun luvuin 94–79, ja katsojia oli heti ensimmäisessä pelissä 33 306. Ensimmäinen kauden aikana joukkue voitti 21 ottelua 61:stä ja jäi divisioonansa viimeiseksi. Huonosta pelillisestä menestyksestä huolimatta Raptors oli koko liigan kolmanneksi paras yleisöjoukkue, sillä joukkueen otteluita kävi katsomassa yhteensä 950 330 katsojaa. Kauden jälkeen joukkueen takamies Damon Stoudamire valittiin NBA:n vuoden tulokkaaksi. Stoudamire oli myös joukkueen paras pistemies. Kauden jälkeen joukkueen uudeksi valmentajaksi palkattiin Darrell Walker.Raptorsin ensimmäinen varsinainen NBA:n varaustilaisuus oli vuoden 1996 varaustilaisuus, jossa seura sai toisen varauksen. Raptors päätti käyttää varausvuoronsa Marcus Cambyn varaamiseen. Joukkue voitti kauden 1996–1997 aikana 30 ottelua, enemmän kuin edellisellä kaudella, mutta pudotuspeleihin Raptors ei silti päässyt. Kauteen mahtui joka tapauksessa koviakin voittoja, sillä Raptors oli yksi yhdestätoista joukkueesta, jotka onnistuivat voittamaan kauden voittaneen Chicagon.Kauden 1997–1998 alussa joukkue kärsi loukkaantumisista, sillä pahimmillaan viisi pelaajaa oli kauden alussa loukkaantuneena. Tämän takia Raptors kärsi seitsemäntoista ottelun mittaisen tappioputken, joka alkoi marraskuun lopussa Seattle Supersonicsia vastaan ja päättyi joulukuussa Philadelphia 76ersia vastaan. Raptorsin varapresidentti Isiah Thomas lähti yllättäen seurasta epäonnistuttuaan omistustarjouksesta seuran kanssa, jolloin hänen tilalleen tuli Glen Grunwald. Helmikuun siirtoikkunan sulkeutuessa seura teki lukuisia pelaajavaihdoksia, joiden seurauksena Raptorsista tuli liigan nuorin joukkue. Muun muassa koko liigan nuorin pelaaja, 18-vuotias Tracy McGrady, oli liittynyt joukkueeseen. Kausi päättyi Raptorsilta seuran historian huonoimpaan tulokseen, sillä joukkue onnistui voittamaan vain kuusitoista ottelua.Vuoden 1998 varaustilaisuudessa Raptors sai neljännen varauksen, jolla se hankki Antawn Jamisonin, joka vaihdettiin saman tien Golden State Warriorsille. Vastineeksi Raptors sai Golden Staten viidennen varauksen, Vince Carterin. Kausi 1998–1999 oli poikkeuksellisesti ainoastaan viidenkymmenen ottelun mittainen. Kauden neljännessä kotipelissä Raptors sai uuden Air Canada Centren käyttöönsä ja voitti heti ensimmäisen ottelun areenalla. Kausi oli joukkueelta siihenastisen historian paras: Raptors voitti 23 peliä ja hävisi 27. Sarjan loputtua Vince Carter valittiin liigan vuoden tulokkaaksi.
Vuoden 1999 varaustilaisuudessa Raptors varasi Jonathan Benderin viidentenä pelaajana, mutta seura vaihtoi hänet Indiana Pacersin kanssa Antonio Davisiin. Kauden alku sujui Raptorsilta hyvin ja ennen tähdistöviikonloppua joukkue oli voittanut 22 peliä. Seura sai ensimmäistä kertaa edustajan NBA:n tähdistöotteluun, sillä Carter valittiin historian toiseksi suurimmalla äänivyöryllä otteluun. Hän osallistui myös donkkikilpailuun, joka järjestettiin kahden vuoden tauon jälkeen. Carter voitti donkkikilpailun, ja Raptors jatkoi kautta voitoilla. Runkosarjan päätyttyä joukkue oli voittanut 82:sta pelistään 45, jolloin se pääsi ensimmäistä kertaa pudotuspeleihin. Pudotuspeleissä Raptors ei onnistunut voittamaan kertaakaan New York Knicksiä, vaikkakin toisen pelin joukkue hävisi ainoastaan pisteellä.Vaikka Raptors oli päässyt pudotuspeleihin ensimmäistä kertaa historiassaan, valmentajaa päätettiin vaihtaa. Uudeksi valmentajaksi palkattiin Lenny Wilkens. Kauden alku sujui Raptorsilta hyvin ja syyskauden jälkeen joukkueen saldo oli 26 voittoa ja 23 tappiota. Tähdistöviikonlopulle osallistui joukkueesta kolme pelaajaa: Vince Carter, Antonio Davis ja vuoden 2000 varaustilaisuudesta hankittu Morris Peterson. Tammikuun siirtoajalla joukkueeseen hankittiin lukuisia uusia pelaajia, mikä näytti tuovan lisävoimaa ryhmään, sillä Raptors voitti 19 ottelua loppukauden 27 pelistä. Kauden loputtua Raptors oli voittanut 47 ottelua, joten pääsy pudotuspeleihin varmistui jo toisena kautena perättäin. Pudotuspeleissä Raptors sai vastaansa uudestaan New Yorkin. Kolmen ensimmäisen ottelun jälkeen Raptors oli häviöllä otteluvoitoin 2–1. Voitettuaan kaksi viimeistä ottelua joukkue pääsi konferenssinsa välieriin. Välierät Raptors aloitti 96–93-voitolla Philadelphia 76ersista, mutta kuuden ottelun jälkeen otteluvoitot olivat tasan 3–3. Ratkaisevan ottelun Philadelphia voitti luvuin 88–87, jolloin Raptorsin seurahistorian tuloksellisesti paras kausi oli ohitse.Kauden 2001–2002 alussa seuraan hankittiin entinen NBA:n arvokkain pelaaja Hakeem Olajuwon, jonka lisäksi Vince Carterin kanssa solmittiin jatkosopimus. Raptors aloitti kauden jälleen hyvin, ja puolivälissä kautta joukkue oli voittanut 29 ottelua ja hävinnyt 21. Viimeisessä ottelussa ennen tähdistöviikonloppua Carter loukkasi jalkansa, joten joukkueen paras pistemies oli loppukauden sivussa. Raptorsin aloitettua loppukauden joukkue hävisi kolmetoista ottelua perättäin, mutta viimeisistä neljästätoista ottelusta Raptors hävisi ainoastaan kaksi. Pudotuspelien alkaessa joukkue oli ensimmäisissä otteluissa kateissa ilman Carteria ja avauspelin joukkue hävisikin luvuin 85–63 Detroit Pistonsille. Kahden tappion jälkeen Raptors voitti kaksi ottelua perättäin, jolloin joukkueet pelasivat viidennen ja ratkaisevan ottelun. Sen Raptors hävisi luvuin 85–82 Jerry Stackhousen ratkaistua ottelun vierasjoukkueelle.
Kausi 2002–2003 ei alkanut seuralta hyvin, sillä Raptorsiin hankittu Lamond Murray kärsi ennen kauden alkua loukkaantumisesta, joka piti hänet poissa runkosarjasta. Myös toinen uusi pelaaja, Lindsey Hunter, joutui olemaan poissa suuresta osasta peleistä. Vanhoista pelaajista Carter joutui olemaan sivussa 39 ottelusta ja Davis 29 ottelusta. Loukkaantumisten takia Raptorsista tuli NBA-historian ainoa joukkue, joka ei saanut kahtatoista pelaajaa mukaan yhteen otteluun. Raptorsin kauden musta hetki osui vuodenvaihteeseen, jolloin joukkue voitti neljästätoista perättäisestä ottelusta ainoastaan yhden. Kauden lopussa joukkue oli onnistunut voittamaan 24 ottelua ja häviöitä oli kertynyt 58. Kauden loputtua joukkueen uudeksi valmentajaksi palkattiin Kevin O’Neill.Vuoden 2003 varaustilaisuudessa Raptorsilla oli käytössä neljäs varaus, jonka seura käytti Chris Boshin varaamiseen. Kauden ensimmäisessä ottelussa Raptors esitteli uudet peliasut voitto-ottelussa New Jersey Netsiä vastaan. Marraskuussa joukkue teki Minnesota Timberwolvesia vastaan vain 56 pistettä, joka sivusi sarjahistorian alinta piste-ennätystä. Hyökkäyspään ongelmat jatkuivat läpi kauden, ja sarjan lopussa Raptors oli liigan vähiten koreja tehnyt joukkue. Puolivälissä kautta joukkue oli voittanut puolet peleistään, joten sillä oli vielä mahdollisuudet päästä pudotuspeleihin. Epäonni jatkui kuitenkin Raptorsin osalta, sillä Jalen Rose, Vince Carter ja Alvin Williams loukkaantuivat loppukautena. Kauden viimeisistä peleistä joukkue onnistui voittamaan kahdeksan ottelua, kun taas tappioita kertyi 24. Huhtikuun alussa Raptorsin toiminnanjohtajalle, Glen Grunwaldille, annettiin potkut ja hänen tilalleen palkattiin väliaikaisesti Jack McCloskey. Kauden loputtua Toronto oli divisioonansa kuudes, eikä täten päässyt pudotuspeleihin. Päävalmentaja Kevin O'Neill sai potkut ja uudeksi valmentajaksi palkattiin Charlotte Bobcatsin apuvalmentajana toiminut Sam Mitchell.Ennen kauden 2004–2005 alkua Carter ilmoitti, että hän haluaa siirtyä New Jerseyn joukkueeseen. Uudeksi toiminnanjohtajaksi kesällä 2004 hankittu Rob Babcock ei kuitenkaan halunnut hänen lähtevän, koska sopimus oli vielä voimassa. Fanit ja analyytikot arvostelivat myös seuran toimia vuoden 2004 varaustilaisuudessa. Raptors varasi Rafael Araújon kahdeksantena varauksena, eikä varaus ollut fanien mieleen. Carter kuitenkin pelasi alkukauden Raptorsissa, muttei pelannut omien sanojensa mukaan täysillä viimeisinä kausina. Joulukuussa 2004 hän siirtyikin New Jersey Netsiin. Carter ei ollut ainoa tyytymätön pelaaja seurassa kauden aikana. Myös Rafer Alston sanoi, ettei hän ollut tyytyväinen joukkueen valmentajaan. Helmikuussa Alston hyllytettiin kahden pelin ajaksi. Kauden aikana Boshista alkoi tulla Raptorsin uusi tähti hyvien peliensä ansiosta. Hän teki kauden aikana keskimäärin 16,8 pistettä ottelua kohden ja oli usein joukkueensa paras pistemies. Asema vahvistui entisestään Carterin lähdettyä joukkueesta. Matt Bonner nousi kauden suurimmaksi yllättäjäksi ja fanien suosioon. Hän oli tulokkaiden paras kolmen pisteen heittäjä ja toiseksi paras kahden pisteen heitoissa. Raptors lopetti ensimmäisen kautensa Atlantin divisioonassa 33 voittoon ja 49 tappioon, joten seura ei taaskaan päässyt pudotuspeleihin.
Kaudella 2005–2006 Raptors jatkoi pelaajien vaihtoa: vuoden 2005 varaustilaisuudesta seura hankki Charlie Villanuevan, Uroš Slokarin, Roko Ukićin ja Joey Graham. Takakentällä joukkue hankki Mika Jamesin ja José Calderónin. Pelaajavaihdoksista huolimatta kauden alku oli historian huonoin: Raptors oli voittanut kuudentoista ottelun jälkeen ainoastaan yhden pelin. Huonon alun takia joukkueen apuvalmentajaksi hankittiin yliopistovalmentaja Gene Keady. Tammikuussa Raptors pelasi Los Angeles Lakersia vastaan ja ottelussa Kobe Bryant teki 81 pistettä, joka oli historian toiseksi korkein lukema. Lukuisten tappioiden takia toimitusjohtaja Rob Babcockille annettiin tammikuussa 2006 potkut ja hänen tilalleen siirtyi väliaikaisesti Wayne Embry. Kuukauden päästä hänen tilalleen siirtyi Bryan Colangelo. Loppukautena Bosh kärsi loukkaantumisesta, joka piti hänet loppukauden sivussa. Raptors sijoittui oman divisioonansa toiseksi viimeiseksi, eikä päässyt tälläkään kertaa pudotuspeleihin.
Raptors sai vuoden 2006 varaustilaisuuteen historiansa ensimmäisen ykkösvarauksen. Tämän seura käytti Andrea Bargnanin varaamiseen, joka oli samalla ensimmäinen kerta kun eurooppalainen pelaaja aloittaa varaustilaisuuden. Euroopasta seura hankki Anthony Parkerin ja Jorge Garbajosan. Bargnanin entisestä seurasta, Benetton Trevisosta, palkattiin seuran vara-presidentiksi ja aputoimitusjohtajaksi Maurizio Gherardini. Raptors aloitti kauden haparoiden, mutta loppukautta kohden joukkue alkoi saavuttaa voittoja enemmän. Runkosarjan saldo joukkueelta oli 47–35, jolla Raptors pääsi pudotuspeleihin ja ensimmäistä kertaa seurahistoriassa kotiedun kanssa, sillä joukkue voitti oman divisioonansa. Runkosarjan jälkeen Mitchell valittiin NBA:n vuoden valmentajaksi, joka oli myös seuran historian ensimmäinen kerta. Pudotuspeleissä Raptors sai vastaansa New Jersey Netsin. Raptors onnistui voittamaan kaksi ottelua, mutta se ei auttanut, vaan Nets voitti otteluparin voitoin 4–2. Kauden jälkeen Colangelo valittiin vuoden seurajohtajaksi.Kaudella 2007–2008 Raptors jatkoi Euroopassa pelanneiden pelaajien palkkaamista, sillä argentiinalainen Carlos Delfino siirtyi Detroit Pistonsista Raptorsiin. Uusia pelaajia olivat myös Jamario Moon ja Jason Kapono. Joukkue oli edelleen nuori, mutta pelaajista erityisesti Boshin ja Garbajosan loukkaantumista pelättiin. Raptors aloitti kauden kahdella perättäisellä voitolla ja syyskaudella voittoja tulikin tappioita enemmän. Loukkaantumiset pilasivat kuitenkin loppukauden: Jorge Garbajosa joutui seitsemän ottelun jälkeen olemaan loppukauden sivussa, T. J. Ford loukkaantui joulukuussa ja palasi kentille helmikuussa 2008 sekä Chris Bosh loukkaantui kauden alussa. Raptorsin lopettaessa kauden joukkue oli voittanut otteluista puolet, joten se pääsi pudotuspeleihin toista kertaa perättäin. Pudotuspeleissä Raptors sai vastaansa Orlando Magicin. Raptors voitti yhden ottelun, mutta hävisi neljä, jolloin kausi oli jälleen kerran ohi ensimmäisen pudotuspelikierroksen jälkeen.
Kauden 2008–2009 alun suurin pelaajahankinta oli Jermaine O'Neal, joka siirtyi Raptorsiin Indiana Pacersista. Vaihdossa Raptors luopui muun muassa Rasho Nesterovičista ja T.J. Fordista. Kauden alussa seura otti myös käyttöönsä uuden mustapohjaisen peliasun, joka oli vaihtoehtoinen vierasasu. Seuran ulkomaalaisten pelaajien tekniikkavalmentajaksi palkattiin suomalais-kanadalainen Gordon Herbert yksivuotisella sopimuksella. Kauden alku ei sujunut seuralta odotetunlaisesti, jolloin päävalmentaja Sam Mitchellille annettiin potkut ja apuvalmentajana toiminut Jay Triano nostettiin uudeksi päävalmentajaksi. Helmikuussa O'Neal ja Jamario Moon myytiin Miami Heatille ja vaihdossa saatiin Marcus Banks sekä Shawn Marion. Pelaajavaihdokset eivät auttaneet Raptorsin alamäkeä, sillä kauden seitsemänneksi viimeisessä ottelussa New Yorkia vastaan varmistui joukkueen putoaminen pois pudotuspeleistä. Kauden jälkeen Raptors teki Trianon kanssa kolmen vuoden jatkosopimuksen.Kesällä 2009 Kapono lähti Raptorsista Philadelphiaan, josta joukkueeseen siirtyi Reggie Evans. Muita hankintoja olivat turkkilainen Hedo Türkoğlu sekä Antoine Wright. Myöhemmin Golden Staten Marco Belinelli hankittiin myös joukkueeseen. Kauden alku oli joukkueelta vaikea, mutta ennen vuoden vaihetta Raptors voitti viisi ottelua peräkkäin, jonka jälkeen joukkue oli voittanut 16 ottelua ja hävinnyt 17. Hieman ennen kauden loppua joukkueen tähtipelaaja Bosh loukkaantui, jonka takia Raptors kärsi tappioita. Lopulta Raptors sijoittui divisioonansa toiseksi voitettuaan 40 ottelua ja hävittyään 42. Tämä ei kuitenkaan riittänyt seuralta pudotuspelipaikkaan.Ennen kautta 2010–2011 Raptorsin suurin tähti, Chris Bosh, lähti Miami Heatiin. Vaihdossa Raptors sai ensimmäisen kierroksen varauksia vuoden 2011 NBA:n varaustilaisuudesta. Toronto oli tekemässä myös suurta pelaajakauppaa, jossa Calderón, Evans ja Türkoğlu olisivat siirtyneet pois. Tämä ei kuitenkaan toteutunut, sillä kaupassa mukana ollut Tyson Chandler siirtyi Dallasiin. Sen sijaan runkosarjan käynnistyttyä Raptors kauppasi Jarrett Jackin, David Andersenin ja Marcus Banksin New Orleans Hornetsille. Tilalle seura sai Predrag Stojakovićin ja Jerryd Baylessin. Raptors voitti kauden aikana vain 22 ottelua, mikä oli pienin määrä sitten kauden 1997–1998.Kauden jälkeen päävalmentaja Jay Trianon tilalle hankittiin Dwane Casey, joka oli toiminut aikaisemmin NBA-seurojen apuvalmentajana. Kesän varaustilaisuudessa Raptors varasi liettualaisen Jonas Valančiūnasin viidentenä pelaajana. NBA:n vuoden 2011 työsulun takia kauden 2011–2012 aloitus myöhästyi, mutta lopulta runkosarjassa pelattiin 66 ottelua. Raptors voitti 23 ottelua ja hävisi 43, eikä täten päässyt pudotuspeleihin. Kesken pelikauden 2012–2013 Raptors oli osallisena kolmen joukkueen pelaajakaupassa, jossa Rudy Gay sekä Hamed Haddadi siirtyivät seuraan. Vaihdossa José Calderón sekä Ed Davis siirtyivät pois Torontosta. Runkosarjan päätteeksi seura jäi pudotuspelien ulkopuolelle ottelusuhteella 34–48.
Heinäkuussa 2018 Raptors teki Spursin kanssa pelaajakaupan, jossa se muun muassa luopui tähtipelaajastaan DeMar DeRozanista ja sai vastaavasti Kawhi Leonardin. Siirto osoittautui menestyksekkääksi: runkosarjassa konferenssin toinen sija ja voitot pudotuspeleissä kuljettivat Raptorsin historiansa ensimmäiseen loppuottelusarjaan, jossa se sai vastaansa hallinneen mestarin Golden State Warriorsin. Raptors voitti loppuottelut 4–2 ja voitti NBA:n mestaruuden ensimmäisenä seurana Yhdysvaltain ulkopuolelta. Leonard palkittiin loppuottelujen arvokkaimpana pelaajana.
Raptorsin kotiareenana toimi vuosina 1995–1999 SkyDome. Areena avattiin vuonna 1989, ja siinä oli maailman ensimmäinen sisäänvedettävä katto. Areena oli suunniteltu enemmän baseball-käyttöön. Vuonna 2005 areena sai nykyisen nimensä. Koripallossa areenan katsojakapasiteetti oli 28 708 katsojaa.Vuonna 1999 seura muutti nykyiseen kotiareenaansa, Air Canada Centreen, joka valmistui samana vuonna. Areena sijaitsee aivan kaupungin keskustassa. Koripallo-otteluissa halliin mahtuu 19 800 katsojaa. Air Canada Centren viimeisin suuri remontti saatettiin kesän 2009 aikana loppuun. Samalla areenan kapasiteetti nousi hieman.
Uuden seuran nimestä järjestettiin nimeämiskilpailu, johon tuli yli 2 000 ehdotusta. Nimiehdotuksissa näkyi Jurassic Parkin vaikutus, sillä moni nimi liittyi elokuvaan. Toukokuussa 1994 pidetyssä lehdistötilaisuudessa uudeksi nimeksi paljastettiin Toronto Raptors.Joukkueen alkuperäisessä logossa oli aggressiivisen ja terävähampaisen näköinen dinosaurus, joka pomputti palloa. Raptorsin tunnusväreiksi päätettiin kirkkaanpunainen, purppura, musta ja hopea. Hopealla haluttiin kunnioittaa koripallon keksijänä pidettyä James Naismithia. Joukkueen tunnuksena käytetään myös vaihtoehtoisesti tammenlehteä, joka seuran mukaan korostaa Raptorsin kanadalaista alkuperää. Joukkue sanookin olevansa ainoa NBA-joukkue, jonka peliasussa on valtioon viittaava elementti.
Raptorsilla on aina ollut aktiivisesti peleissä käyvä kannattajakunta. Seuran parhaat vuodet kausikorttien myynnissä oli 2000-luvun alussa, jolloin Raptors myi 12 000 kausikorttia kaudessa. Kauden 2007–2008 alussa seura lähenteli taas ennätyslukuja myytyään 11 000 kausikorttia edelliskauden menestyksen siivittämänä. Koko yleisömäärää tarkkailtaessa paras kausi oli ensimmäinen kausi, jolloin keskimäärin 23 179 ihmistä kävi Raptorsin kotiottelussa. Vähiten yleisöä oli kaudella 1997–1998: ainoastaan 16 470 henkeä ottelua kohden.Kaudella 2006–2007 Raptorsin ottelut keräsivät The Sports Networkille keskimäärin 143 000 katsojaa eli noin kymmenesosan siitä, mitä Toronto Maple Leafsin ottelut keräsivät katsojia.
Vuonna 2009 talouslehti Forbesin mukaan Raptorsin arvo oli 386 miljoonaa dollaria. Sillä Raptors sijoittui NBA-seurojen vertailussa sijalle yksitoista. Laskua oli tapahtunut edellisvuodesta, sillä tällöin Raptorsin arvo oli 400 miljoonaa, mutta seuran sijoitus oli silti sama yhdestoista. Raptorsilla oli velkaa vuonna 2009 noin 38 miljoonaa dollaria.
Raptorsilla on oma televisiokanava Raptors NBA TV, joka keskittyy seuraan liittyviin uutisiin. Tämän lisäksi kanava näyttää muutakin koripallo-ohjelmistoa. Kanava toimii vain Kanadassa. Raptors NBA TV aloitti toimintansa vuonna 2001. Kanava näkyi vuonna 2008 1,5 miljoonassa kotitaloudessa, mutta määrä on laskenut, koska osa Raptorsin ottelujen televisio-oikeuksista on siirtynyt muille kanaville. Muun muassa The Sports Network näyttää omilla kanavillaan Raptorsin pelejä.

Torpedo Nižni Novgorod (ven. Хоккейный клуб «Торпедо» Нижний Новгород) on venäläinen KHL-sarjan läntisen lohkon (konferenssin) Tarasov-divisioonassa pelaava jääkiekkoseura. Volgan varrella sijaitsevasta, runsaan 1,2 miljoonan asukkaan Nižni Novgorodista oleva joukkue pelaa nykyisin kotiottelunsa "Nagornyi" -monitoimihallissa (Нагорный). Nimensä GAZ-autotehtaan edelleen sponsoroima seura on saanut historiallisesta autojen korimallista kuten muutkin Neuvostoliiton autoteollisuuden aikanaan tukemat joukkueet. Joukkueen valmentajana toimii latvialainen Peteris Skudra (8.7.2013).
 Kuvia tai muita tiedostoja aiheesta Torpedo Nižni Novgorod Wikimedia CommonsissaSeuran kotisivut (venäjäksi) (hctorpedo.ru)
Torpedomalawinahven (Pseudotropheus elongatus) on afrikkalaisessa Malawijärvessä elävä endeeminen kirjoahvenlaji, jota pidetään myös akvaariokalana. Kerääminen akvaarioihin ja vesien saastuminen ovat aiheuttaneet sen, että laji luokitellaan vaarantuneeksi.
Torpedomalawinahvenkoiras voi saavuttaa jopa 17 cm pituuden. Torpedomalawinahvenen pohjaväri on tummansininen vaaleamman sinisin pystyraidoin. Naaraiden väritys erityisesti koiraiden läheisyydessä on vaatimattomampi. Yksityiskohdat vaihtelevat eri muunnoksilla, joita on useita. 
Torpedomalawinahvenet viihtyvät vedessä, jonka lämpötila on 22–25 °C ja pH hieman emäksinen. Ravintonaan laji käyttää levää ja kasveja . Akvaariossa sopivaa ruokaa ovat spirulina-hiutaleet sekä kasvit .

Järven pinta-ala on 1 600 hehtaaria eli 16 km². Se on 13 kilometriä pitkä ja 4,1 kilometriä leveä. Järvi on luodattu, ja siitä on julkaistu syvyyskartat. Sen tilavuus on 235,6 miljoonaa m³ eli 0,24 km³. Järven keskisyvyys on 14,9 metriä ja suurin syvyys on 56,1 metriä.Järvessä on laskettu olevan 11 saarta. Niiden yhteispinta-ala on 2 ha, mikä on noin 0,1 prosenttia järven kokonaispinta-alasta. Saarista yksi on yli hehtaarin suuruinen, 4 yli aarin ja loput 6 ovat alle aarin kokoisia. Yksikään saari ei ylitä neliökilometriä. Järven rantaviivan pituus on 47 kilometriä, josta saarten rantaviivan yhteispituus on 1 kilometriä. 
Järvi kuuluu Hiitolanjoen vesistössä (vesistöaluetunnus 03) Torsanjärven valuma-alueella (03.05) Torsan lähialueeseen (03.051).

Tortona on kunta Pohjois-Italiassa Alessandrian maakunnassa Piemonten alueella. Se sijaitsee 30 kilometriä Alessandriasta itään Scriviajoen varrella, joka on Pojoen sivujoki. 
Tortona sijaitsee strategisesti tärkeällä paikalla suurten liikenneväylien risteyskohdassa. mikä on houkutellut vuosisatojen aikana kaupunkiin useita valloittajia. Kaupungin ovat vallanneet muiden muassa 1100-luvulla Fredrik I Barbarossa, 1400-luvulla Ludovico Sforza ja 1800-luvulla Napoleon Bonaparte.
Luigi Malabrocca; pyöräilijä joka sai urallaan kahdesti Italian ympäriajon mustan paidan, Maglia neran, joka annetaan kilpailussa viimeiseksi maaliin tulleelle.

Torture Killer on suomalainen death metalia soittava yhtye, joka perustettiin vuonna 2002 Turussa. Yhtye aloitti uransa tekemällä Six Feet Underin ja Obituaryn kappaleista covereita. Pian he rupesivat myös itse kirjoittamaan kappaleita.
Yhtyeeseen liittyi entinen Cannibal Corpse -vokalisti Chris Barnes, ja yhtye kiinnitettiin tunnetulle Metal Blade Records -levy-yhtiölle. 

Tosimiehet on MTV-kanavalla syksyllä 2017 esitetty reality- ohjelma, jossa viisi suomalaista miestä käyvät läpi kuntoremontin fysiikkavalmentajansa Thomas Tallbergin kanssa.
Touko Voutilainen (1. toukokuuta 1918 Tohmajärvi – 5. maaliskuuta 1991 Helsinki) oli suomalainen filosofian lisensiaatti ja rehtori. Hän oli kurssimuotoisuuden ja luokattoman lukion keksijä ja kehittäjä Suomessa.
Touko Voutilaisen vanhemmat olivat levikkipäällikkö Lauri Voutilainen ja Lyyli Maria Nöjd. Hän pääsi ylioppilaaksi 1938 ja valmistui filosofian kandidaatiksi 1947 ja lisensiaatiksi 1959.
Voutilanen toimi Sysmän yhteiskoulun rehtorina ja historian opettajana 1949–1952 sekä Uuden Suomen kulttuuritoimittajana 1954–1956
Voutilainen perusti 1956 Helsingin yhtenäiskoulun. Yhtenäiskoulun perustaminen sai 1950-luvulla alkunsa epävirallisen yhdistyksen Urania-piirin puitteissa, kun seuran jäsenten lapset alkoivat tulla kouluikään ja silloiset koulut eivät olleet jäsenten mielestä sellaisia, joihin he lapsensa haluaisivat opintielle laittaa. Koulun perustajat, rehtori Touko Voutilainen ja muut Urania-piiriläiset, eivät hyväksyneet silloista rinnakkaiskoulujärjestelmää, jossa oppilaat neljän vuoden kansakoulun jälkeen erotettiin varallisuuden ja pääsykokeissa pärjäämisen perusteella niihin, jotka pääsivät yliopistoon johtavaan maksulliseen oppikouluun ja niihin, jotka jatkoivat maksuttomassa kansakoulussa ja jatkoivat mahdollisesti ammatillisessa koulutuksessa. He halusivat kehittää suomalaista koulujärjestelmää myöhemmin Britanniassa yleistyneen comprehensive schoolin eli kaikille oppilaille yhteisen, yleissivistävän yhtenäiskoulun suuntaan. Helsingin yhtenäiskoulua ylläpitämään perustettiin Yhtenäiskouluyhdistys ry ja koulu alkoi toimia syksyllä 1956, jolloin koulun aloitti 51 oppilasta, ensimmäinen ja toinen luokka. Voutilainen toimi yhtenäiskoulun rehtorina 1956–1971.
Vuonna 1962 Voutilainen perusti Käpylän iltaoppikoulun, jossa noudatettiin alusta lähtien jakso-opiskelua. Koulu siirtyi 1970 ensimmäisenä Suomessa täydelliseen luokattomuuteen. Voutilainen oli Käpylän iltaoppikoulun rehtorina 1962–1977.Voutilainen toimi lisäksi Koulusanomien (Koti ja Koulu) päätoimittajana 1957–1958 ja hän oli Helsingin yliopiston liikuntapedagogiikan opettajana 1955–1958.
Koulukokeilun yleisistä suuntaviivoista. Alppilan yhteislyseon julkaisuja. Sarja A, Koulututkimuksia 1. Helsinki 1964
Aapinen ; kirj. Saini Knuuttila, Hillevi Kääriäinen, Maija Turunen ja Touko Voutilainen ; kuvitus Kylli Koski. Weilin + Göös, Helsinki 1967, 4. painos 1971
Aapisen opetusohjeita ; kirj. Saini Knuuttila, Hillevi Kääriäinen, Maija Turunen ja Touko Voutilainen. Weilin + Göös, Helsinki 1967
Lukutaito 2a : Peruskoulun 2. luokan äidinkielen oppikirja syyslukukautta varten ; kirj. Saini Knuuttila, Hillevi Kääriäinen, Touko Voutilainen ; kuvitus Martti Huttunen ja työryhmä Olavi Hankimo ym. Weilin + Göös, Helsinki 1975, 3. korj. painos 1978
Lukutaito 2b : Peruskoulun 2. luokan äidinkielen oppikirja kevätlukukautta varten ; kirj. Saini Knuuttila, Hillevi Kääriäinen, Touko Voutilainen ; kuvitus Martti Huttunen ja työryhmä Olavi Hankimo ym. Weilin + Göös, Helsinki 1975, 3. korj. painos 1978
Jumpasta tiedekunnaksi : suomalainen voimistelunopettajakoulutus 100 vuotta, 1882–1982 : Helsingin yliopiston voimistelulaitoksen ja Jyväskylän yliopiston liikuntatieteellisen tiedekunnan historia ; kirj. Kalervo Ilmanen, Touko Voutilainen. Liikuntatieteellisen seuran julkaisuja 84. Valtion painatuskeskus, Helsinki 1983
Tiedonkäsitys ; kirj. Touko Voutilainen, Jouko Mehtäläinen, Ilkka Niiniluoto. Julkaisija Kouluhallitus. Valtion painatuskeskus, Helsinki 1989, 6. painos 1992

Tove Marika Jansson (9. elokuuta 1914 Helsinki – 27. kesäkuuta 2001 Helsinki) oli suomenruotsalainen kirjailija, taidemaalari, pilapiirtäjä ja sarjakuvataiteilija, joka tunnetaan parhaiten muumihahmojen luojana. Taiteilijaperheeseen syntynyt Jansson oli jo lapsuudestaan asti tuottelias, ensin etenkin kuvataiteilijana ja myöhemmin kirjailijana ja kuvittajana. Menestykseen Jansson nousi 1940-luvulla, kun ensimmäiset muumikirjat ilmestyivät. Muumitarinoita valmistui Janssonin elämän aikana proosana ja kuvakirjoina toistakymmentä, sanomalehtien sarjakuvina kaikkiaan tuhatviisisataa sarjaa.
Boheemien, suvaitsevaisten ja humorististen muumien kautta Jansson on luontevasti käsitellyt myös vaikeita aiheita, kuten yksinäisyyttä, riittämättömyyttä ja kuolemaa. Muumikirjojen filosofia on antanut paljon myös aikuisille lukijoille, ja Jansson olikin koko tuotannossaan taitava lasten ja aikuisten roolien kuvaaja.
Myöhemmällä iällä Jansson keskittyi enemmän aikuisille tarkoitettuun kirjallisuuteen sekä kuvataiteeseen ja kirjojen kuvituksiin. 1970-luvun lopulta eteenpäin hän keskittyi teoksissaan yhä enemmän oman aikansa maailmaan ja etenkin ihmissuhteisiin. Myöhemmissä kirjoissa korostuu yhtäältä koti ja perusturva, toisaalta luova epävarmuus ja kaiken suhteellisuus. 
Jansson piti itseään aina ensisijaisesti taidemaalarina. Janssonin merkittävintä kuvataiteellista tuotantoa ovat julkiset tilaustyöt ja koristelumaalaukset muun muassa Auroran lasten­sairaalaan, kouluihin ja lastentarhoihin. 
Vuonna 2004 Jansson sijoittui 19:nneksi Yleisradion järjestämässä Suuret suomalaiset -äänestyksessä. Jansson on nykyisinkin yksi Suomen luetuimpia ja tunnetuimpia kirjailijoita. Hänen teoksiaan, etenkin muumikirjoja, on käännetty 45 kielelle, ja hän on Suomen käännetyin kirjailija. Lisäksi muumeista on tehty useita teatteri-, ooppera-, elokuva-, televisio- ja radiosovituksia. Janssonin alkuperäisiä satukuvituksia ja erikielisiä muumikirjoja on tallennettu Muumimuseoon (ent. Muumilaakso), joka on toiminut Tampereella vuodesta 1987.
Tove Jansson syntyi 9. elokuuta 1914 Helsingissä. Hänen vanhempansa olivat suomenruotsalainen kuvanveistäjä Viktor Jansson sekä ruotsalaissyntyinen piirtäjä Signe Hammarsten-Jansson, jotka olivat tavanneet toisensa Pariisissa opiskellessaan Académie de la Grande Chaumièressä ja olleet naimisissa vuodesta 1913. Vanhemmat toivoivat lapsesta alusta asti taiteilijaa. Perheeseen syntyi myöhemmin vielä kaksi poikaa, Per Olov Jansson vuonna 1920 ja Lars Jansson vuonna 1926. Myös Toven molemmista veljistä tuli taiteilijoita.Janssonit asuivat Toven lapsuuden ja nuoruuden ajan Helsingin Katajanokalla Luotsikatu 4:ssä. Talossa asui paljon taiteilijoita. Janssonien hallussa oli ylimmän kerroksen ateljeehuoneisto, jonka edellinen asukas oli ollut taidemaalari Hugo Simberg. Tove vietti suuria osia lapsuudestaan myös Ruotsissa äidinpuoleisten sukulaistensa luona. Suomen itsenäistymisen jälkeisten levottomuuksien aikana Signe ja Tove asuivat pidemmän aikaa Ruotsissa, kun Viktor Jansson taisteli Suomen sisällissodassa valkoisten puolella. 
Hammarsten-suvun yhteinen kesänviettopaikka oli Ängsmarnin huvila Blidön saarella Tukholman saaristossa. Myös Tove vietti lapsuutensa kesät Ängsmarnissa, ja vanha puuhuvila sekä sitä ympäröinyt vehreä laakso toimivat myöhemmin esikuvina Muumitalolle ja Muumilaaksolle.Omaelämäkerrassaan Kuvanveistäjän tytär (1968) Tove Jansson kuvaili lapsuuttaan impulsiivisen kuvanveistäjä-isän ja käytännönläheisen piirtäjä-äidin tyttärenä. Viktor Jansson oli boheemi taiteilijaluonne, jonka ateljeessa järjestetyt juhlat saattoivat jatkua päiväkausia. Hänen lähipiiriinsä kuului useita sukupolvensa johtavia taiteilijoita, kuten Alvar Cawén, Marcus Collin, Jalmari Ruokokoski ja Tyko Sallinen, jotka istuivat usein iltaa Janssoneilla. Nuoruudessaan Tove oli muutamien isänsä tekemien veistosten mallina. Kuuluisin näistä on Convolvulus, joka voitti Helsingin kaupungin kuvanveistokilpailun vuonna 1930 ja pystytettiin Kaisaniemen puistoon. 
Koska Viktorin kuvanveistäjäntulot olivat epäsäännölliset, perheen päivittäisestä toimeentulosta huolehti Signe Hammarsten-Jansson. Hän työskenteli Suomen Pankin setelipainon graafikkona ja teki huomattavan uran etenkin suomalaisten postimerkkien suunnittelijana. Lisäansioita Signe hankki piirtämällä kirjankansia ja kuvittamalla suomenruotsalaisia lehtiä.Taiteilijakodin ilmapiirin ja etenkin äitinsä esimerkin innostamana Jansson aloitti jo varhain uransa kuvittajana. Hän julkaisi ensimmäiset piirroksensa 14-vuotiaana Allas Krönika -lehdessä nimimerkillä ”Totto”. Piirrossarjan nimi oli Hej hurra för Mannerheim! (”Hei hurraa Mannerheimille”) ja se kuvasi sisällissodan 10-vuotisjuhlaparaatia. 15-vuotiaana Jansson ryhtyi avustamaan vakituisesti suomenruotsalaista pilalehti Garmia, jonka toimituskuntaan hänen äitinsä kuului. Vuonna 1933 Jansson asetti ensimmäistä kertaa töitään näytteille, ja samana vuonna julkaistiin myös hänen ensimmäinen kuvakirjansa Sara och Pelle och Neckens bläckfiskar (suom. Pipu ja Kalle ja Ahdin mustekalat, 1933; uusi suomennos Seikkailu merenpohjassa, 2014) salanimellä Vera Haij. Hän oli kirjoittanut ja kuvittanut kirjan jo viisi vuotta aiemmin, 14-vuotiaana.
Taiteilijaperheen tyttärenä Tove Janssonille oli lapsesta asti itsestään selvää, että hänestä tulee kuvataiteilija. Tove kävi keskikoulun Helsingin suurimmassa ruotsinkielisessä yhteiskoulussa Brobergska samskolanissa. Kesken koulun äiti onnistui järjestämään Tovelle vapautuksen vaikeimmaksi osoittautuneesta kouluaineesta, algebrasta. 
Keväällä 1930 15-vuotias Tove Jansson päätti koulunsa Helsingissä, ja saman vuoden syksyllä hän kirjautui Tukholman taideteolliseen kouluun opiskelemaan mainospiirtämistä ja muotoilua. Äiti Signe oli aikanaan valmistunut piirustuksenopettajaksi samasta oppilaitoksesta. Syksyllä 1931 Tove jatkoi opintojaan Tukholman Ylemmässä taideteollisuuskoulussa paino- ja taidekäsityön linjalla, kuvittaja- ja mainospiirtäjäkoulutuksessa. Jansson opiskeli Tukholmassa kolme vuotta ja asui enonsa, lääkekemian professori Einar Hammarstenin luona.Aiemmista suunnitelmista poiketen Tove ei pyrkinytkään Tukholman kuninkaalliseen taideakatemiaan, vaan palasi 1933 Helsinkiin ja jatkoi opintojaan Ateneumissa eli Suomen Taideyhdistyksen piirustuskoulussa. Opiskeluvuodet Tukholmassa olivat vakuuttaneet hänet siitä, että hänen ominta alaansa on maalaaminen, ja Ateneumissa hän valitsi taidemaalariluokan. Ateneumissa Jansson opiskeli William Lönnbergin ja Uuno Alangon oppilaana, mutta kummallakaan ei ollut suurta vaikutusta hänen tyyliinsä. 
Sen sijaan ystävyys ja rakkaus kuusi vuotta vanhemman Sam Vannin kanssa oli merkityksellinen ja vahvisti Janssonin näkemystä värien merkityksestä maalaustaiteessa. Vuonna 1934 hän matkusti Saksan kautta Pariisiin. 
Taidemaalariluokan oppilaat olivat tyytymättömiä Ateneumin opetukseen ja etenkin pääopettaja Lönnbergiin, ja keväällä 1936 tilanne muuttui avoimeksi kapinaksi: suurin osa taidemaalariluokan oppilaista jätti Ateneumin. Tove Jansson ja kolme muuta oppilasta, Runar Engblom, Christian Sibelius ja Unto Virtanen, vuokrasivat yhteisen ateljeen Ullanlinnan Tähtitorninkadulta.Jansson palasi myöhemmin Ateneumiin, mutta päätti opintonsa siellä lopullisesti vuonna 1937. Samana vuonna hän muutti omaan ateljeehensa Vänrikki Stoolin kadulle Etu-Töölöön. Hän asetti maalauksiaan näytteille useisiin eri näyttelyihin ja sai hyviä arvosteluja. Hän sai myös joitakin palkintoja, ja matka-apurahojen turvin hän opiskeli ja työskenteli Pariisissa ja Bretagnessa kevään 1938 sekä teki matkan Italiaan kevätkesällä 1939.Taidemaalarin työ ei kuitenkaan taannut toimeentuloa, ja Jansson oli taloudellisesti riippuvainen kuvitustyöstä. Hän avusti ahkerasti suomenruotsalaisia lehtiä kuvituksillaan ja alkoi kirjoittaa myös lehtinovelleja: ensimmäinen näistä oli Helsingfors-Journalenissa julkaistu ”Bulevarden” (1934). Hän sai myös kuvitettavakseen kirjoja, pääasiassa lastenkirjoja, kuten Brita Hiort af Ornäsin Pikku-Olli ja Jänis Suurisuu (1943) sekä Solveig von Schoultzin Nalleresan (1944). Kaivattuja lisäansioita toivat myös postikorttien ja mainoskuvien piirtäminen.
Ostettuaan 1952 isolla pankkilainalla omakseen Ullanlinnankadun 1:ssä sijaitsevan torniateljeehuoneiston, jossa hän oli asunut jo 1944 lähtien, velkainen Jansson teki kymmenessä vuodessa kaikkiaan 11 monumentaalityötä lasimaalauksista monimetrisiin öljymaalauksiin, muun muassa seinämaalauksia, joista maksettiin hyvin. Hän teki monet al secco -tekniikalla, kalkkimaalilla kuivaan seinään. 
Hän on maalannut muun muassa Elsi Borgin suunnitteleman, 1953 valmistuneen Teuvan kirkon alttaritaulun Kymmenen neitsyttä (Viisaat ja tyhmät neitsyet, 1954). Tämä on ainoa hänen maalaamansa alttaritaulu. Haminan Seurahuoneen yläkerran Marskin salissa on kaksi hänen suurikokoista maalaustaan. Maalauksia valmistui 1945 Helsingin Pitäjänmäkeen, Strömbergin tehtaan ruokasaliin, 1947 Helsingin kaupungintalon ravintolaan, 1952 Kotkan ammattikouluun, 1953 Casa Academicaan Helsinkiin sekä Karjaan yhteiskouluun ja 1955-1957 Auroran lastensairaalaan. Satuaiheisia seinämaalauksia valmistui 1949 myös Kotkaan yksityiseen lastentarhaan. Viimeiset julkiset öljymaalauksensa Jansson teki 1984 porilaiseen Reima ja Raili Pietilän suunnittelemaan Taikurin hattu -lastentarhaan.Erityisen merkitykselliseksi muodostui suhde pilalehti Garmiin, jota Jansson oli avustanut 15-vuotiaasta lähtien. Hän työskenteli Garmin vakituisena kuvittajana viitisentoista vuotta ja piirsi siihen noin sata kansikuvaa sekä noin viisisataa muuta piirrosta. Ahkerin kausi oli 1940-luvun alussa toisen maailmansodan aikana, jolloin Jansson oli Garmin johtava taiteilija. Hän kuvasi piirroksissaan sekä taiteilijaelämää että sota-ajan karua arkea, mutta kaikkein eniten hän nautti poliittisten pilapiirrosten tekemisestä ja siitä, että sai olla ”sikamainen Hitleriä ja Stalinia kohtaan”. Janssonin terävä kynä johti Garmin ajoittain jopa ongelmiin esivallan kanssa. 
Vuonna 1938 Garmissa julkaistiin Janssonin piirtämä kansikuva, joka arvosteli Münchenin sopimusta: kuvassa Adolf Hitler on kuvattu kiukuttelevana pikkupoikana, joka vaatii huutaen lisää kakkua, vaikka on jo saanut runsaasti kakunpaloja (Puolan käytävän, Elsass-Lothringenin, Danzigin jne.). Garmin päätoimittajan Henry Reinin mukaan lehti oli vähällä saada rangaistuksen ”vieraan ystävällismielisen valtion päämiehen loukkaamisesta”. Maaliskuussa 1940, juuri ennen Moskovan rauhaa, sensuuri kielsi Garmia julkaisemasta Janssonin piirtämää kansikuvaa, jossa irvailtiin Stalinin sotilaalliselle kyvyttömyydelle.
Muumien ajatus syntyi Tove Janssonin mielikuvituksessa jo 1930-luvulla. Ensimmäinen piirros muumista syntyi Janssonien kesäpaikan ulkohuussin seinälle. 1930-luvun alkupuolella hänen akvarelleissaan esiintyy mustia muumin kaltaisia olentoja, ja pian Jansson alkoi käyttää hahmoa Garmin pilapiirroksissaan, joissa se toimi tekijän tunnusmerkkinä yhdessä signeerauksen kanssa.Varhaisessa vaiheessa hahmon nimi oli Snork (niisku), mutta myöhemmin se sai nimen Mumin tai Mumintroll (muumi/muumipeikko). Tämä nimi oli peräisin Tukholman taidekoulun ajoilta ja oli Toven enon Einar Hammarstenin keksimä. Tämä oli kertonut ruokaa näpistelevälle sisarentyttärelleen kauhutarinoita ruokakomerossa asuvasta ”muumipeikosta”. Alkuvaiheissaan muumit olivat pelottavia olentoja, mustia ja punasilmäisiä, eräänlaisia henkilökohtaisia demoneita. Ne olivat laihoja ja usein sarvipäisiä. Muumikirjojen myötä ne muuttuivat ystävällisiksi hahmoiksi.Ensimmäisen muumikirjansa Småtrollen och den stora översvämningen (suom. Muumit ja suuri tuhotulva) Jansson kirjoitti talvisodan aikana, vuosina 1939–1940. Hän puhtaaksikirjoitti ja kuvitti kirjan jatkosodan jälkeen, ja se ilmestyi syksyllä 1945 Söderström & Co:n kustantamana. Viisikymmentä vuotta myöhemmin Jansson teki kirjan uuteen painokseen esipuheen, jossa hän selosti vaikuttimiaan ryhtyä kirjailijaksi: 
Sotatalvena 1939 työni oli seisahtunut; tuntui aivan hyödyttömältä koettaa piirtää kuvia. Kai voi ymmärtää, että äkkiä innostuin kirjoittamaan jotain, mikä alkoi sanoilla ”Olipa kerran”. Satuhan jatkosta piti tulla, ei mahtanut mitään, mutta puolustelin itseäni sillä, etten ottanut mukaan prinssejä, prinsessoja enkä pieniä lapsia, vaan valitsin sen sijaan pilapiirrosteni äkäisen tunnushahmon ja nimesin sen Muumipeikoksi.Ensimmäistä muumikirjaa hädin tuskin huomattiin maailmansodan jälkeisillä kirjamarkkinoilla, ja siitä ilmestyi vain yksi – joskin myönteinen – arvostelu. Jansson oli kuitenkin innoissaan uudesta aluevaltauksesta ja ryhtyi välittömästi kirjoittamaan uutta muumikirjaa. Kometjakten (suom. Muumipeikko ja pyrstötähti) ilmestyi syksyllä 1946. Jansson teki kirjan pohjalta myös jatkosarjakuvan Mumintroll och jordens undergång (”Muumipeikko ja maailmanloppu”) joka ilmestyi vasemmistolaisessa Ny Tid -lehdessä 1947–1948. Muumien saama vastaanotto oli kuitenkin edelleen vaisu. Kometjakten sai hieman edeltäjäänsä enemmän huomiota, mutta sen myyntiluvut olivat huonot, ja Söderström & Co kieltäytyi julkaisemasta enempää muumikirjoja, koska piti niitä taloudellisesti kannattamattomina. Ny Tidin lukijat puolestaan valittivat, että muumiperhe on liian porvarillinen, eikä lehti tilannut Janssonilta enempää sarjakuvia.Janssonin kirjoitustarmoa nämä takaiskut eivät kuitenkaan kyenneet lannistamaan. Kolmannen muumikirjan Trollkarlens hatt (suom. Taikurin hattu) hän vei kilpailevalle kustantajalle Schildtsille, joka julkaisi sen syksyllä 1948. Trollkarlens hatt oli Tove Janssonin kirjallinen läpimurto. Se sai ylistävät arvostelut sekä Suomessa että Ruotsissa, jossa se edeltäjiensä tapaan julkaistiin samaan aikaan. Kirjasta tehtiin myös nopeasti englanninkielinen käännös Finn Family Moomintroll, joka ilmestyi 1950.
Ensimmäinen merkittävämpi rakkaussuhde Janssonilla oli 1935—1939 taidemaalari Sam Vannin kanssa. Sodan aikana Janssonilla oli 1941-1942 rakkaussuhde kuvataiteilija Tapio Tapiovaaraan. Vakavampi suhde oli 1940-luvun puolenvälin molemmin puolin vasemmistolaisen älykön ja kansanedustaja Atos Wirtasen kanssa, joka tiedetään muumiteosten hahmon Nuuskamuikkusen esikuvaksi. Jansson oli valmis avioitumaan Wirtasen kanssa.27-vuotias Tove kirjoitti lokakuussa 1941 ystävälleen Evalle suhtautumisestaan miehiin: 
” – minulla ei ole varaa eikä aikaa avioitua heistä kenenkään kanssa! En ehdi ihailla ja lohduttaa. Kyllähän minä säälin heitä, kyllähän minä pidän heistä mutta en halua omistaa elämääni esitykselle jonka läpi olen nähnyt. – Miesten sota! Näen miten työni käy, jos menen naimisiin. Sillä siitä ei pääse mihinkään, että minullakin on kaikki nuo naisten taipumukset lohduttaa, ihailla, alistua, luopua itsestäni. Minusta tulisi joko huono maalari tai huono vaimo. Enkä halua synnyttää lapsia, jotka tapetaan jossakin tulevassa sodassa!”Atos Wirtasen empiessä avioitumisen suhteen, Jansson tutustui naimisissa olevaan teatteriohjaaja Vivica Bandleriin 1946. Tästä muodostui hänen ensimmäinen naissuhteensa 32-vuotiaana. Tove ja Vivica ikuistuivat muumikirjoihin Tiuhtin ja Viuhtin muodossa (Tofslan och Vifslan); Jansson signeerasi töitäänkin Tofslan-nimellä. Jansson ikuisti Bandlerin Helsingin kaupungin häneltä 1947 tilaamaan Juhlat kaupungissa freskoon.Suhde kuitenkin päättyi nopeasti, mutta ystävyys säilyi loppuelämän ajan. Jansson ja Bandler myös toteuttivat useita muuminäytelmiä yhdessä.Vuodesta 1956 alkaen kuolemaansa 2001 saakka Janssonin elämänkumppani oli taidegraafikko Tuulikki Pietilä, jonka kanssa hän vietti kymmeniä kesiä Pellingissä sijaitsevassa Klovaharunin saaressa. He kirjoittivat yhdessä kirjan Haru, eräs saari (1996), jossa he kertoivat kesistään saarella. Jansson ja Pietilä asuivat ja pitivät yllä galleriaa Helsingin Kaartinkaupungissa Ullanlinnankadulla. Pietilän kuvaamista kaitafilmeistä on koottu useita TV-dokumentteja, joissa on käsitelty niin heidän kesiään Klovaharunilla samoin kuin heidän matkusteluaan ympäri maailmaa. Pietilä oli Janssonin seuralainen Presidentinlinnan itsenäisyyspäiväjuhlissa vuonna 1992, ehkäpä ensimmäisenä naisparina. Tuulikki Pietilän piirteitä löytyy 1957 julkaistun Taikatalvi-kirjan Tuutikista.
Omien muumikirjojensa lisäksi Jansson kuvitti myös muita lastenkirjallisuuden klassikoita, kuten J. R. R. Tolkienin Hobitti eli sinne ja takaisin sekä Lewis Carrollin romaanin Liisan seikkailut ihmemaassa ja runoelman Kraukijahti ruotsinnokset. Hän on kirjoittanut myös useita aikuisille suunnattuja kirjoja, muun muassa novelleja. Muumi-sarjakuvia Jansson piirsi itse 1947–1961 suomalaisiin ja ulkomaisiin lehtiin, minkä jälkeen niitä jatkoi hänen veljensä Lars. Parhaimmillaan 1950-luvulla Muumipeikko-sarjakuva ilmestyi yli 40 maassa ja 60 kielellä.Jansson kirjoitti ja kuvitti toistakymmentä muumikirjaa, joista viimeinen, Muumilaakson marraskuu, ilmestyi vuonna 1970. Sen jälkeen Jansson julkaisi aikuisille suunnattua proosaa: lapsuusmuistoja, matkakertomuksia, tiiviitä novelleja ja romaaneja ihmissuhteista, jopa jännitys- ja kauhutarinoita.Jansson sai työstään useita palkintoja. Vuonna 1966 hän sai Hans Christian Andersenin palkinnon työstään lastenkirjallisuuden hyväksi. Valtion kirjallisuuspalkinnon hän sai vuosina 1963, 1971 ja 1982. Jansson sai myös Suomen Kulttuurirahaston palkinnon 1990 sekä Suomi-palkinnon 1993.Vuonna 1986 Jansson ja Pietilä lahjoittivat Tampereen taidemuseolle teoskokonaisuuden, johon kuului yli tuhat Janssonin alkuperäiskuvitusta ja useita Pietilän rakentamia muumiaiheisia kuvaelmia. Lahjoitukseen sisältyi myös muumikirjojen erikielisiä käännöksiä ja yli kaksimetrinen muumitalo, jonka Jansson ja Pietilä olivat tehneet yhdessä ystävänsä, erikoislääkäri Pentti Eistolan kanssa. Kokoelmaa varten perustettiin erillinen Muumilaakso-museo, joka avasi ovensa yleisölle Tampereen pääkirjastotalo Metsossa keväällä 1987.
Tove Jansson sairastui 1990-luvulla sekä keuhko- että rintasyöpään. Sairastumisensa myötä Jansson vetäytyi julkisuudesta; hänen viimeinen huomattava julkinen esiintymisensä oli vuonna 1994 Tampereella 80-vuotispäivänsä kunniaksi järjestetyssä kirjailijasymposiumissa. Jansson sai keväällä 2000 vaikean aivoverenvuodon. Hän vietti koko seuraavan vuoden sairaalassa ja kuoli 86-vuotiaana 27. kesäkuuta 2001. Hänet on haudattu sukuhautaan Hietaniemen hautausmaalle vanhempiensa sekä veljensä Larsin ja tämän vaimon Nitan viereen.
Janssonin ura lastenkirjailijana alkoi sodan aikana – hän halusi synkkyyden keskelle muistutuksen lapsuuden onnesta ja turvallisuudesta. Muumikirjoissa joudutaan yleensä seikkailuun, johon liittyy matka ja siltä paluu. Lopussa kotielämä palautuu aina turvallisiin uomiinsa. Muumit ovat boheemeja hahmoja, jotka eivät usko auktoriteetteihin. Boheemiuteen kuuluvat suvaitsevaisuus ja huumori. Muumit ovat kuitenkin melko materialistisia ja porvarillisia. Ulkoisen ja sisäisen tapahtumisen vuorottelussa muumikirjat nojaavat vahvasti myös sykliseen luonnon kiertokulkuun ja ihmisen ikäkausiin. Muumikirjojen sarja tuntuu vakavoituessaan kulkevan koko ajan syksyä ja talvea, autioitumista ja kuulasta selkeyttä kohti. Suvi Aholan mukaan muumikirjojen suosiota selittävät varmasti eniten niiden psykologinen osuvuus ja kyky, jolla kirjailija tasapainottelee lapsen ja aikuisen maailman välissä. Muumikirjat ovat sekä lasten että aikuisten kirjoja.Ruotsalaisen kirjallisuudentutkijan Boel Westinin mukaan Jansson käyttää läpi tuotantonsa monia eri kirjallisuudenlajeja. Hän siirtyy notkeasti sadusta seikkailukertomukseen ja fantasiaan, onpa kokeillut muistelmatekniikan parodiaakin Muumipapan urotöissä sekä Shakespearella leikittelevää, kohtauksittaista, dialogiin nojaavaa dramaattista kerrontaa Vaarallisessa juhannuksessa.Myös niin sanottu yleisproosa eli aikuisille suunnatut romaanit ja novellit ovat Westinin mukaan Janssonille vain yksi kirjallisuudenlaji monen joukossa, yksi tapa kirjoittaa. Niissäkin hän vuorottelee lapsuusmuistelmista, matkakertomuksista ja psykologisista novelleista jännitys- ja kauhutarinoihin.
Jansson piti ensimmäisen yksityisnäyttelynsä 1943. Melko myönteisistä arvioista huolimatta sen öljytöitä kritisoitiin viimeistelyn puutteesta: sommitelmissa ja asetelmissa oli liikaa yksityiskohtia ja sisältöjä. Ranskaan ja Italiaan 1948 suuntautunut matka selvensi Janssonin taiteellisia päämääriä, hän lakkasi kuormittamasta maalausten kuva-alaa ja tarkensi sommittelua. Tyylin ja muotokielen muuttuminen näkyvät jo yksityisnäyttelyssä 1955 yksinkertaisuutena ja abstraktia lähentelevänä pelkistämisenä.Nonfiguratiivisiin töihin hän siirtyi kuitenkin vasta 1960-luvulla maalaustaiteensa toisella aktiivikaudella, kun hän piti kymmenessä vuodessa kaikkiaan viisi yksityisnäyttelyä. Silloinkin hän silti menetteli teknisesti samaan tapaan kuin ennen: lähtökohtana oli konkreettinen aihe. Taidehistorioitsija Erik Kruskopfin mukaan todellisuus pysytteli aina Tove Janssonin abstrakteimpienkin teosten pohjana. Abtrakteissa teoksissa oli mukana usein tunnistettava elementti kuten rantamaisema tai vaikkapa punainen takki.Öljyvärimaalausten ja kirjankuvitusten lisäksi Jansson teki tilaustöinä monia seinämaalauksia julkisiin tiloihin kuten Auroran lastensairaalaan, Helsingin kaupungintalon ravintolaan ja Haminaan hotelli Seurahuoneelle. Teuvan kirkkoon hän teki alttaritaulun Kymmenen neitsyttä (1954).
Tove Jansson sai oman nimikkoseuransa 9. marraskuuta 2007. Seuran ensimmäiseksi puheenjohtajaksi valittiin entinen kansanedustaja ja europarlamentaarikko Kirsi Piha. Seuraan liittyi jo sen perustamisvaiheessa noin 50 henkilöä. Seuran tarkoituksena on edistää tietoutta Janssonin kirjallisuudesta ja elämästä sekä innostaa lukemisen harrastamiseen.Vuonna 2014 Tove Janssonin syntymästä tuli kuluneeksi sata vuotta. Hänen elämäntyötään esiteltiin kevään ja kesän ajan laajassa juhlanäyttelyssä Ateneumin taidemuseossa. Syksyllä sama näyttely oli esillä Japanissa, jossa se kiersi viisi museota.
Kesällä 2014 Helsingin Katajanokalla sijaitseva Katajanokan puisto nimettiin Tove Janssonin puistoksi. Nimikkopuisto sijaitsee lähellä Janssonin lapsuudenkotia. Myös Tukholman kaupunki aikoi samana vuonna nimetä Janssonin mukaan kadun Kristinebergin kaupunginosassa Kungsholmenilla, jossa on entuudestaan paljon kuuluisien kirjailijoiden mukaan nimettyjä katuja. Hanke jouduttiin perumaan, koska Janssonin perikunta ei antanut sille lupaa ja hänen nimensä on rekisteröity tavaramerkki, jota ei saa käyttää luvatta.Janssonin laajasta kirjeenvaihdosta julkaistiin syksyllä 2014 ruotsin- ja suomenkielinen valikoima Kirjeitä Tove Janssonilta, jonka ovat toimittaneet Boel Westin ja Helen Svensson.Janssonista on suunnitteilla elämäkertaelokuva Tove, jonka ohjaa Zaida Bergroth, käsikirjoittaa Eeva Putro ja tuottaa Helsinki-filmi; elokuva keskittyy 1940–1950-luvun tapahtumiin. Myös Kesäkirjan pohjalta suunnitellaan elokuvaa Isossa-Britanniassa. Hanke etsii toistaiseksi rahoitusta.
Tove Janssonin kunniaksi on Suomessa julkaistu vuosina 1988–2015 kolmetoista eri muumiaiheista postimerkkiä, postimerkkivihkoa ja ehiötä. Elokuussa 2004 juhlistettiin Janssonin 90. syntymävuotta julkaisemalla graafikko Päivi Vainionpään suunnittelema muumiaiheinen postimerkki sekä Pertti Mäkisen suunnittelema juhlaraha Tove Jansson ja Muumi. Toinen juhlaraha lyötiin vuonna 2014, ja samana vuonna julkaistiin myös kahden euron erikoiskolikko.Luettelo postimerkkijulkaisuista:
27.1.1994: Ystävyydellä — Muumeja (postimerkkivihko 8 × 1. lk., 2 erilaista merkkiä)
Muumit: Sarjakuvaklassikot 1. (Moomin, 1954–55.) Suomentanut Anita Salmivuori.  Helsinki: WSOY, 2008. ISBN 978-951-0-34342-5.    
Muumit: Sarjakuvaklassikot 2. (Moomin, 1955–56.) Suomentanut Anita Salmivuori ja Juhani Tolvanen.  Helsinki: WSOY, 2009. ISBN 978-951-0-35404-9.    
Muumit: Sarjakuvaklassikot 3. (Moomin, 1956–57.) Suomentanut Anita Salmivuori ja Juhani Tolvanen.  Helsinki: WSOY, 2010. ISBN 978-951-0-36520-5.    
Muumit: Sarjakuvaklassikot 4. (Moomin, 1957–58.) Suomentanut Anita Salmivuori ja Juhani Tolvanen.  Helsinki: WSOY, 2010. ISBN 978-951-0-37874-8.    
Muumit: Sarjakuvaklassikot 5. (Moomin, 1959.) Suomentanut Anita Salmivuori ja Juhani Tolvanen.  Helsinki: WSOY, 2012. ISBN 978-951-0-39157-0.    
Muumit: Sarjakuvaklassikot 6. (Moomin, 1960.) Suomentanut Anita Salmivuori ja Juhani Tolvanen.  Helsinki: WSOY, 2013. ISBN 978-951-0-39746-6.
Mumintroll i kulisserna 1982 (Muumipeikot kulisseissa, suomentanut Eila Maunu, 1994)
J. R. R. Tolkien: Bilbo, en hobbits äventyr, 1962, suom. Hobitti eli sinne ja takaisin
Ahola, Suvi: Jansson, Tove (1914–2001) Kansallisbiografia-verkkojulkaisu.  17.1.2008 (päivitetty 11.8.2014). Helsinki:  Suomalaisen Kirjallisuuden Seura.   Viitattu 13.10.2015. 
Karjalainen, Tuula: Tove Jansson: Tee työtä ja rakasta.   Helsinki: Tammi, 2013. ISBN 978-951-31-6963-3.    
Kivi, Mirja: Muumilaakso: Tarinoista museokokoelmaksi.   Espoo: Schildt, 2000. ISBN 951-50-1135-3.    
Tolvanen, Juhani: Muumisisarukset Tove ja Lars Jansson: Muumipeikko-sarjakuvan tarina.   Helsinki: WSOY, 2000. ISBN 951-0-23633-0.    
Tove Jansson: Muistonäyttely. Taiteilijavanhemmat Signe Hammarsten Jansson ja Viktor Jansson. Toimittajat: Anneli Ilmonen, Teija Waaramaa, Elina Bonelius.  Tampere: Tampereen taidemuseo – Pirkanmaan aluetaidemuseo, 2002. ISBN 952-9549-70-9.    
Toven matkassa: Muistoja Tove Janssonista. (Resa med Tove. En minnesbok om Tove Jansson, 2002.) Toimittanut Helen Svensson. Suomentanut Outi Menna.  Helsinki: WSOY, 2004. ISBN 951-0-28323-1.    
Westin, Boel: Tove Jansson: Sanat, kuvat, elämä. (Tove Jansson. Ord, bild, liv, 2007.) Suomentanut Jaana Nikula.  Helsinki: Schildt, 2008. ISBN 978-951-50-1752-9.    
Ørjasæter, Tordis: Tove Jansson: Muumilaakson luoja. (Møte med Tove Jansson, 1985.) Suomentanut Saima-Liisa Laatunen.  Porvoo Helsinki Juva: WSOY, 1987. ISBN 951-0-14401-0.
Happonen, Sirke: Muumiopas.   Helsinki: Suomalaisen Kirjallisuuden Seura, 2012. ISBN 978-952-222-363-0.    
Happonen, Sirke: Vilijonkka ikkunassa: Tove Janssonin muumiteosten kuva, sana ja liike. Väitöskirja: Helsingin yliopisto.  Helsinki: WSOY, 2007. ISBN 978-951-0-33163-7.    
Karlsson, Petter: Muumimaailma ja todellisuus: Tove Janssonin elämä kuvina. (Muminvärlden & verkligheten. Tove Janssons liv i bilder, 2014.) Kuvatoimitus: Bengt Wanselius. Suomentanut Sari Kumpulainen.  Helsinki: WSOY, 2014.  ISBN 978-951-0-40949-7.   
Kruskopf, Erik: Kuvataiteilija Tove Jansson. (Bildkonstnären Tove Jansson, 1992.) Suomentanut Eija Kämäräinen.  Porvoo Helsinki Juva: WSOY, 1992. ISBN 951-0-18241-9.    
Tarkka, Pekka: Tove Jansson. Teoksessa Suomalaisia nykykirjailijoita. 6., uudistettu laitos.  Helsinki: Tammi, 2000. ISBN 951-31-1770-7.    
Westin, Boel & Svensson, Helen (toim.): Kirjeitä Tove Janssonilta. (Brev från Tove Jansson, 2014.) Suomentanut Jaana Nikula.  Helsinki: Schildts & Söderströms, 2014.  ISBN 978-951-52-3409-4.
Tove Jansson – sivustossa www.tovejansson.com. (suomeksi) (ruotsiksi) (englanniksi)
Ros Coward: Gifted creator of the Moomins, a fantasy family for children and adults alike. The Guardian 30.6.2001. (englanniksi)
Jani Tanskanen: Murhia ja pimeydessä vaanivia silmiä – Tove Jansson kirjoitti kauhua lapsille ja aikuisille. Yle 3.11.2017.
Yle Radio 1:n Kirjakerho: Krapulainen hemuli ja muuta Tove Janssonin tuntemattomampaa tuotantoa. Ohjelma Janssonin Bulevardi-teoksesta.

Trafalgarin taistelu oli lokakuussa 1805 ranskalais-espanjalaisen laivaston ja Britannian laivaston välillä käyty meritaistelu. Napoleonin sotiin kuuluvassa taistelussa amiraali Pierre-Charles Villeneuven johtama Ranskan laivasto kohtasi vara-amiraali Horatio Nelsonin komentaman Britannian laivaston. Taistelu on eräs maailman historian kuuluisimmista meritaisteluista ja yksi Napoleonin sotien tärkeimmistä taisteluista.Trafalgarin taistelussa amiraali Nelson voitti ranskalais-espanjalaisen laivaston, mutta kaatui itsekin taistelun aikana. Trafalgarinniemen edustalla käydyn taistelun johdosta Nelsonista tuli yksi Britannian suurimmista sotasankareista. Samalla keisari Napoleon I:n johtama Ranska menetti mahdollisuutensa suurvalta-asemaan merellä. Taistelun jälkeen Britannialle ei enää löytynyt potentiaalista vastustajaa merillä, mikä mahdollisti Brittiläisen imperiumin synnyn.
Merenkulun merkitys kasvoi 1700-luvun lopulla sekä 1800-luvun alussa merkittävään osaan useimpien eurooppalaisten valtioiden pyrkiessä turvaamaan hyvin tuottavat kauppareittinsä. 1700-luvun lopulla ainoastaan Britannia ja Ranska taistelivat enää meriherruudesta. Britannia halusi turvata meriyhteydensä, jotka olivat saarivaltakunnalle elintärkeitä, ranskalaisten pyrkiessä keisari Napoleon I:n johdolla Euroopan herruuteen. Britanniassa pelättiin Napoleonin maihinnousua Englannin kanaalin ylitse ranskalais-espanjalaisen laivastonsa turvin. Britannia kuitenkin esti tämän aikeen keskittämällä laivastoaan kanaalin rannikkokaupunkeihin, jolloin Napoleon luopui maihinnousuajatuksestaan vuoden 1805 kesään mennessä. 
Luovuttuaan maihinnousuajatuksestaan Napoleon siirsi armeijansa kanaalin rannalta Keski-Eurooppaan. Ranskalaisen laivaston saama käsky palata Välimerelle vahvisti siten ranskalaisten valtaa Välimeren rannikolla. Napoleonin aikeina oli kuitenkin vapauttaa kaikki Välimeren ranskalaiskaupungit brittiläisistä laivoista, minkä vuoksi hän suunnitteli kiinnittävänsä Britannian huomion Länsi-Intiaan, mikä saisi brittialukset siirtymään Välimereltä Karibianmerelle. Suunnitelma kuitenkin epäonnistui vara-amiraali Horatio Nelsonin yllättävän liikkeen takia ja samalla tämä liike aiheutti myös sen, että Nelsonin johtama brittilaivasto kohtasi taistelussa ranskalais-espanjalaisen laivaston.
Brittien laivastoa johti vara-amiraali Horatio Nelson, joka oli aikaisemminkin tuottanut raskaan tappion Ranskan laivastolle Abukirin taistelussa. Vuonna 1803 Britannian Välimeren laivaston komentajaksi nimitetty Nelson oli aloittanut uransa laivastossa jo 12-vuotiaana. Taktikkona Nelson oli taitava ja hänet oli lyöty ritariksi vuonna 1793 ansioistaan merellä. Trafalgarin taistelussa Nelson hylkäsi perinteisen merisodankäyntitavan, jossa laivat taistelivat rinta rinnan tykit vastakkain useita päiviäkin, minkä sijasta hänen taktiikkansa Trafalgarilla oli hajottaa vihollislaivaston rivistö.Viisitoistavuotiaana laivastoon liittynyt amiraali Pierre-Charles Villeneuve johti Trafalgarin taistelussa ranskalais-espanjalaista laivastoa. Nelsonin tapaan Villeneuve oli ollut mukana myös Ranskan kannalta tappiollisessa Niilin taistelussa, mutta Nelsonista poiketen Villeneuve ei johtanut toista osapuolta, vaan ainoastaan omaa laivaansa. Trafalgarilla Villeneuve johti Nelsonia isompaa laivastoa, muttei pystynyt hyödyntämään ylivoimaansa, vaan hävisi Britannian laivastolle ja joutui vangiksi.
Trafalgarin taistelun alkaessa Britannialla oli 27 linjalaivaa. Ranskalais-espanjalainen laivasto taas käsitti kahdeksantoista ranskalaista ja viisitoista espanjalaista alusta, mikä takasi ranskalais-espanjalaiselle laivastolle määrällisen ylivoiman. Yhteensä Trafalgarin taistelussa oli mukana kuusikymmentä laivaa, kuusituhatta tykkiä ja neljäkymmentätuhatta miestä.Määrällisesti tarkasteltuna ranskalais-espanjalainen laivasto vaikutti olevan etulyöntiasemassa, mutta todellisuudessa Nelsonin johtaman brittilaivaston sotilaat oli koulutettu paremmin, minkä lisäksi britit olivat kokeneempia ja motivoituneempia kuin ranskalais-espanjalaisen laivaston sotilaat. Nelsonin johtamissa joukoissa palvelleista merimiehistä 53 prosenttia oli englantilaisia, 21 prosenttia irlantilaisia ja seitsemän prosenttia skotlantilaisia.Ranskan suuren vallankumouksen jälkeen monet Ranskan laivaston kokeneet upseerit erotettiin, koska nämä olivat toimineet entisen hallinnon palveluksessa. Tästä syystä useat kokeneet merimiehet olivat jo ennen Trafalgarin taistelua siirtyneet kauppalaivojen palkkalistoille. Nämä merimiehet oli korvattu hätäisesti maajoukkoihin kuuluvilla sotilailla. Uusia merijoukkoja ei voitu kouluttaa kunnolla meritaisteluja ja merenkäyntiä varten, koska ranskalaisten laivastot olivat suurimman osan ajastaan saarrettuina satamissa eikä merenkäynti onnistunut vihollislaivojen vuoksi. Merisotilaiden koulutus Espanjan armadassa oli vielä huonompaa kuin Ranskan laivastossa; useimmat matruusit eivät olleet koulutettuja merenkäyntiin vaan heidät oli värvätty Cádizin köyhälistökortteleista.
Nelsonin tarkoituksena oli tuhota vihollislaivasto täydellisesti, mikä varmistaisi Britannian ylivallan merellä jatkuvan ja murentaisi lopullisesti Napoleonin haaveet Ranskan suurvalta-asemasta myös merillä. Trafalgarilla Nelson ei aikonutkaan hyödyntää vanhoja merisodankäyntioppeja, joissa laivat taistelivat jopa päiväkausia rinta rinnan. Tällainen vanha merisodankäyntitapa pitkitti taisteluita, ja yleensä perinteisen kaavan mukaan käydyissä meritaisteluissa ei ollut selvää voittajaa. 
Tämän vuoksi Nelson päätti kokeilla uudenlaista taktiikkaa. Hänen suunnitelmiinsa kuului Britannian laivaston jakaminen kahteen linjaan, joista pohjoista hän johti itse. Molempien rintamien tehtävä oli hajottaa vihollisen kilometrejä pitkä rivistö. Taktiikka edellytti sitä, että brittiläinen laivasto saattoi huonon tuulen vuoksi joutua purjehtimaan kauankin ranskalais-espanjalaisen laivaston tulituksessa pystymättä vastaamaan tuleen. Siinä missä ranskalaisten taktiikkana oli heikentää vihollisalusten ohjattavuutta tuhoamalla niiden mastot ja purjeet, Nelsonin joukkojen taktiikkana oli ampua suoraan vihollislaivojen runkoihin mahdollisimman suuren tuhon aiheuttamiseksi. Koko Nelsonin taktiikka perustui huolelliseen ajoitukseen ja yllätyksellisyyteen, mikä vaati laivojen kapteeneilta aloitekykyä.
Taistelua edelsi useita kuukausia kestänyt takaa-ajo, jossa brittiläinen laivasto ajoi takaa ranskalaisten laivastoa. Maaliskuussa 1805 Ranskan keisari Napoleon oli antanut de Villeneuvelle käskyn purjehtia Karibianmerelle tuottamaan suurta vahinkoa brittiläisille siirtokunnille, jotta Britannian huomio kiinnittyisi väliaikaisesti toisaalle. Brittiläisten laivojen siirtyessä Länsi-Intian saaristoon ranskalais-espanjalaiset alukset palaisivat Atlantin yli Eurooppaan ja vapauttaisivat Ranskan satamat tuhoten samalla jäljelle jääneet brittialukset. Tämän jälkeen Napoleon suunnitteli valtaavansa Britannian. 
De Villeneuven lähtiessä Atlantille vara-amiraali Nelson päättikin seurata häntä, mikä sotki ranskalais-espanjalaisen laivaston suunnitelmat. De Villeneuve kääntyi takaisin, mutta tuuli vei hänen joukkonsa brittiläisen vara-amiraali Sir Robert Calderin komentaman laivaston osaston luokse. Näiden laivasto-osastojen välillä käytiin 22. heinäkuuta Cape Finisterren taistelu, joka päättyi ratkaisemattomana, vaikkakin Villeneuve menetti kaksi laivaansa (San Rafael (80 tykkiä) ja Firme (74 tykkiä)). De Villeneuve rikkoi Napoleonin käskyjä eikä purjehtinut pohjoiseen. Hän haki suojaa ensin Vigosta ja purjehti sitten Cádiziin.
Tässä vaiheessa keisari Napoleon oli jo luopunut haaveestaan vallata Britannia maihinnousulla. Hän antoi de Villeneuvelle uudeksi tehtäväksi purjehtia Välimerelle tukemaan ranskalaisjoukkoja Sisiliassa. De Villeneuve kuitenkin tiesi vara-amiraali Nelsonin odottavan häntä valmiina taisteluun, minkä vuoksi hän uhmasi keisarin käskyä ja jäi lokakuun puoliväliin asti odottamaan Cádizin satamaan. Vasta Napoleonin riistettyä tältä päällikkyyden pelkuruuden takia de Villeneuve joutui nöyryytykseltä säästyäkseen antamaan laivoilleen lähtökäskyn 19. lokakuuta. Nelson aavisti de Villeneuven suunnitelman, minkä vuoksi hän määräsi eteläisemmän laivastonsa sulkemaan Gibraltarin estääkseen ranskalais-espanjalaisen laivaston pääsyn Välimerelle. Tämän takia de Villeneuve ei voinut enää välttää yhteenottoa Nelsonin kanssa.
Vara-amiraali Nelson oli etulyöntiasemassa jokapäiväisiksi muodostuneiden taisteluharjoitusten myötä. Ranskalaisten laivaston amiraali Villeneuve tiesi joutuvansa kohtaamaan brittiläisen sotalaivaston, mutta ei ollut valmistautunut taisteluun paetessaan laivastoa kuukausikaupalla. Elokuun 21. päivänä vuonna 1805 amiraali Nelson käynnisti taistelun.
Hyökkäyksen alkaessa ranskalais-espanjalaisen laivaston komentaja de Villeneuve oli asettanut aluksensa jonoon, jotta vihollisen olisi mahdollisimman vaikeaa tuhota monta alusta muutamalla laukauksella. Nelson kävi hyökkäykseen suunnitelmiensa mukaisesti kahtena rintamana. Hän itse johti näistä pohjoisempaa. Tarkoituksena oli murtaa vihollisen linja murtautumalla läpi kahdesta kohdasta. Taistelun alkaessa tuuli luoteesta kaakkoon, vaikkakin tuuli oli sangen heikkoa.  
Aluksi taktiikka vaikutti tappiolliselta brittijoukkoihin nähden, sillä heikon tuulen takia alukset liikkuivat hitaasti kohti ranskalais-espanjalaisen laivaston rivistöä. Purjehtimissuunnasta johtuen britit eivät voineet ampua vihollisaluksia, vaikkakin nämä pystyivät tulittamaan eteneviä Nelsonin joukkoja.  Ranskalais-espanjalainen laivasto pystyikin ampumaan brittejä puolen tunnin ajan, ennen kuin nämä pystyivät vastaamaan tuleen. Ennen kuin Nelsonin lippulaiva HMS Victory oli saavuttanut vihollisen linjan, noin viitisenkymmentä merimiestä oli saanut surmansa. Lisäksi laivojen ohjattavuus oli kärsinyt; mastot olivat kärsineet vakavasti ja peräsintä ohjasi käsivoimin 40 merimiestä.
Brittien laivojen tunkeuduttua ranskalais-espanjalaisen laivaston rivistön läpi ja päästyä vihollisen tuntumaan, laukaistiin tykit. Vara-amiraali Nelsonin lippulaivan Victoryn ensimmäinen täyslaidallinen osui Bucentaureen (80 tykkiä) haavoittaen kahtasataa ranskalaista merimiestä ja tuhoten kaksikymmentä tykkiä. Samalla brittien merijalkaväki aloitti yhteistulituksen vihollisiansa kohti. Toisin kuin ranskalaiset, vara-amiraali Nelson ei halunnut käyttää tarkka-ampujia laivoissaan, koska näiden laukaukset saattoivat vahingossa sytyttää oman laivan purjeet tuleen. Nelson yhtyikin Britannian laivastossa vallitsevaan käsitykseen, jonka mukaan komentajan ensisijainen tehtävä oli vastustajan laivan kaappaaminen, ei sen tuhoaminen.
Hyökättyään Bucentauren kimppuun Victory siirtyi taistelemaan Redoutablen (74 tykkiä) kanssa. Jonkin aikaa molemmat alukset ampuivat kiivaasti toisiaan. Redoutablen sulkiessa tykinluukkunsa Victoryllä oletettiin, että vihollisaluksen kapteeni Lucas aikoi antaa miestensä nousta Britannian laivaston lippulaivaan. Lucas uskoikin jo voittaneensa Nelsonin, mutta Témérainen törmääminen Redoutableen esti suunnitelman toteuttamisen. Redoutablen ollessa toimintakyvyttömänä Victory jatkoi tulitustaan hajottaen vihollislaivansa. 
Taistelu jatkui vielä viiden tunnin ajan. Viimein Nelsonin taktiikka osoitti olevansa toimiva, sillä ranskalais-espanjalainen laivasto alkoi hajaantua. Murtautumalla heti taistelun alussa vihollisten rivistön läpi Nelson oli saanut brittilaivat suoraan taistelun keskustaan. Yliotteen keskiössä saaneet britit pakottivat de Villeneuven antautumaan ja kymmenen ranskalais-espanjalaisen laivaston laivaa pakenivat samalla Cádiziin. Koko taistelussa britit eivät olleet menettäneet ainuttakaan laivaa, vaikkakin heiltä oli kuollut tai haavoittunut 1700 miestä. Brittialukset olivat paikoin huonossa kunnossa, mutta huonompi tilanne oli ranskalais-espanjalaisen laivaston puolella. He olivat menettäneet 18 laivaansa joko vallattuina tai tuhottuina ja tuhannet sotilaat olivat kaatuneet. Brittimerimiehet taas tointuivat pian taistelusta ja eräs ranskalainen silminnäkijä kirjoittaakin:
»Minua hämmästytti eniten heidän toimintansa taistelun jälkeen. Yllättäen kohosi navakka tuuli, ja englantilaiset ryhtyivät välittömästi työhön laskemaan purjeita ja reivaamaan märssypurjeita sellaisella täsmällisyydellä ja järjestelmällisyydellä ikään kuin heidän laivansa eivät olisikaan olleet hirveässä taistelussa. Olimme kaikki hölmistyneitä ja mietimme, mistä englantilaiset merimiehet oli tehty. Meidän miehemme olivat nyt joko juovuksissa tai haavoittuneita, ja me, päällystö, emme saaneet heitä tekemään mitään. Emme olleet nähneet niin taitavaa toimintaa aiemmin, enkä tule koskaan unohtamaan heitä.»
Vaikka Trafalgarin taistelu oli kiistattomasti vara-amiraali Nelsonin suurin voitto, hän ei itse päässyt nauttimaan siitä. Sen aikaisen sodankäyntitavan mukaan laivojen komentajat kulkivat kannella suojattomina valaen toivoa ja motivaatiota merimiehiin ja merijalkaväkeen. Tämä asetti komentajan, tässä tapauksessa Nelsonin, vaaraan kun vihollislaiva tuli ampumaetäisyydelle. 
Trafalgarilla oli ehditty taistella vasta viitisentoista minuuttia kun sala-ampujan luoti tavoitti Nelsonin. "Nyt he osuivat minuun, Hardy [Victoryn kapteeni]. Selkärankani on mennyttä", Nelson sanoi luodin osuttua häneen. Käyskennellessään kannella Nelsonilla ei ollut minkäänlaista suojaa luoteja vastaan ja hän oli pukeutunut juhlaunivormuunsa. Luoti oli osunut häntä vasempaan hartiaan ja sitä kautta tunkeutunut syvälle ruumiiseen. Kannen alle kannettua Nelsonia yritettiin vielä pelastaa kirurgisin konstein, mutta Nelson menehtyi haavoihinsa. Hän ehti kuitenkin ennen kuolemaansa kuulla voitosta. Vara-amiraali Nelsonin viimeiset sanat olivat: "Luojan kiitos, olen tehnyt velvollisuuteni."Horatio Nelsonin ruumis säilöttiin suureen, täyteen brandytynnyriin, jotta se säilyisi kotimatkan ajan ja kuljetettiin haudattavaksi Isoon-Britanniaan. Hänen kolmea voittoaan kunnioitetaan yhä merisotilaiden kaulureissa olevilla kolmella raidalla ja kuolemaa näiden pukuun sijoitetulla mustalla solmiolla. Nelsonille järjestettiin valtiolliset hautajaiset ja hänen merivoittonsa mukaan nimettiin Lontoon merkittävimpiin aukioihin kuuluva Trafalgar Square.
Trafalgarin taistelun seurauksena keisari Napoleon I:n johtama Ranska menetti lopullisesti mahdollisuutensa Britannian kukistamiseen merellä, vaikkakin hän yhä suunnitteli Britannian valtaamista. Voidaankin katsoa, että voitto Trafalgarilla pelasti Britannian Ranskan hyökkäykseltä. Voitto Trafalgarinniemellä johti siihen, että Britanniasta tuli merien kiistaton suurvalta, eikä Euroopasta tai muilta mantereilta löytynyt sille enää kilpailijaa merillä. 
Britannian suurvalta-asema merillä johti siihen, ettei mikään valtio kyennyt kilpailemaan sen kanssa meriherruudesta. Tämä mahdollisti sen, että Britannia saattoi käyttää merivaltaansa maailmanlaajuisen imperiumin luomiseen ja ylläpitämiseen.  Selvä valta-asema merillä auttoi suuresti Britanniaa kolonialismin aikana, jolloin Britannia hankkikin paljon siirtomaita. Trafalgarin taistelu siis osittain mahdollisti Brittiläisen imperiumin syntymisen.Nelsonista tuli taistelun seurauksena kansallissankari Britanniassa. Taistelun tunnetuin muistomerkki on Trafalgar Squaren aukio Lontoon keskustassa. Sen keskellä on vuonna 1843 valmistunut 46 metriä korkea pylväs, jonka päässä on 5,5 metriä korkea Nelsonin patsas. Vuonna 2005 Britanniassa juhlittiin taistelun 200-vuotispäivää muun muassa 
kuuden päivän juhlallisuuksilla Portsmouthissa ja kuningattaren suorittamalla suurella kansainvälisellä laivastokatselmuksella.
Tim Newark: 50 taistelua jotka muuttivat maailmaa.    Gummerus, 2003. ISBN 951-20-6139-2.     s. 16–19
Christersen, Else: Nelsonin suurvoitto, Trafalgarin taistelu.  Historia, 2009, nro 7, s. 30–37.  Artikkelin verkkoversio Viitattu 21.10.2018. 
Battle of Trafalgar Encyclopaedia Britannica.  17.10.2018.   Viitattu 21.10.2018 (englanniksi). 
The Battle of Trafalgar 1805  Royal Navy.   Viitattu 21.10.2018 (englanniksi). 
Battle of Trafalgar  History.com.  9.11.2009.   Viitattu 21.10.2018 (englanniksi). 
Lambert, Andrew : The Battle of Trafalgar  BBC History .  17.2.2011 .   Viitattu 21.10.2018 (englanniksi). 
1805, Battle of Trafalgar  History.com.  9.2.2010.   Viitattu 21.10.2018 (englanniksi).
Marcus Ulpius Nerva Traianus (yleisesti Trajanus) 18. syyskuuta 53 – 9. elokuuta 117) oli Rooman keisari joka hallitsi 28. tammikuuta 98 – 9. elokuuta 117. Trajanus oli suosittu, sotaisa keisari, jonka aikana Rooman valtakunta oli laajimmillaan. Trajanus valloitti Daakian ja liitti Mesopotamian lyhyeksi aikaa valtakuntaan.
Trajanuksen suku oli kotoisin Hispaniasta. Kun vanha ja sotilaiden halveksima keisari Nerva nimitti hänet seuraajakseen vuonna 97, Trajanus oli tunnettu sotapäällikkö. Nervan kuoltua vuonna 98 Trajanuksesta tuli uusi keisari. Nöyrästä ja vaatimattomasta Trajanuksesta tuli pian senaatin suosikki ja hänelle annettiin arvonimi Optimus Princeps (suom. paras keisari).
Vuonna 101 Trajanus aloitti Daakian valloituksen, ja vuonna 106 Daakiasta tehtiin Rooman provinssi. Seuraavaksi Trajanus ryhtyi kukistamaan Rooman perivihollista Parthiaa. Sota alkoi vuonna 113 ja päättyi vuonna 116 Parthian pääkaupungin Ktesifonin valtaukseen. Matkallaan kotiin Trajanus sairastui. Ennen kuolemaansa hän nimitti Hadrianuksen seuraajakseen.
Trajanus oli Ulpius-suvun senaattorin Marcus Ulpius Traianuksen ja tämän vaimon Marcian poika. Hän asui varhaisvuotensa Italican kaupungissa Hispania Baeticassa, jonne hänen esi-isänsä olivat muuttaneet 200-luvulla eaa. Trajanuksella oli myös vanhempi sisko Ulpia Marciana. Trajanuksen isä oli arvostettu sotapäällikkö ja senaattori, joka komensi legioonaa Vespasianuksen juutalaissodan aikana. Kun Vespasianuksesta tuli keisari, Trajanuksen isä nimitettiin konsuliksi vuonna 70. Tämän jälkeen hän palveli muun muassa Syyrian maaherrana ja kunnostautui sodassa parthialaisia vastaan niin, että hänelle myönnettiin triumfaattorin arvomerkit eli ornamenta triumphalia. Vuonna 79 hän toimi Asian provinssin prokonsulina, mitä pidettiin yleensä senaattoriuran kohokohtana. Päästyään keisariksi Trajanus liitti isänsä omaan henkilökulttiinsa nimellä divus Traianus pater. Lisäksi Trajanus antoi siskolleen Ulpia Marcianalle ja vaimolleen Pompeia Plotinalle augustan arvonimen. Marciana julistettiin myös jumalaksi kuolemansa jälkeen vuonna 112. Samaan aikaan Trajanuksen siskontytär Matidia nimitettiin augustaksi.
Nuorena miehenä Trajanus palveli armeijassa sotilastribuunina Syyriassa, jossa hänen isänsä oli kuvernöörinä. Hän eteni kvestoriksi noin vuonna 78 ja preetoriksi vuoden 84 tienoilla. Vuonna 86 hänet nimitettiin Hispaniassa sijainneen legio VII Geminan legaatiksi. Keisari Domitianuksen käskystä Trajanus marssitti legioonansa Reinille, missä kuvernööri Antonius Saturninus oli noussut kapinaan.Reinillä Trajanus soti keisari Domitianuksen sodissa germaaniheimoja vastaan, ja keisarin kuollessa 96 hän oli yksi valtakunnan merkittävimmistä sotapäälliköistä. Domitianus tekikin Trajanuksesta konsulin ennen kuolemaansa, mikä oli erittäin merkittävä kunnianosoitus. Domitianuksen ja Trajanuksen suhteet lienevät olleet hyvät, mutta asiaa ei liiemmin historiankirjoituksessa käsitellä, mahdollisesti Domitianuksen yleisen epäsuosion takia.lähde?Trajanuksen vaiheet vuosien 92 ja 96 välillä ovat epäselvät, mutta vuonna 96 häntä pidettiin kuitenkin merkittävänä sotapäällikkönä. Luultavasti Trajanus palveli joko Germania Inferiorin tai Germania Superiorin maaherrana vuosien 92–95 aikana. Toisaalta Reinin rintama oli tuohon aikaan rauhallinen, joten Trajanus on voinut toimia Pannonian maaherrana Germanian virkansa jälkeen.Trajanus avioitui 90-luvun puolivälissä Nemausuksesta kotoisin olevan Pompeia Plotinan kanssa. Plotina oli kiinnostunut filosofiasta ja oli jopa opiskellut Ateenassa. Trajanus ja Plotina eivät tiettävästi saaneet lapsia.
Domitianuksen seuraaja Nerva adoptoi Trajanuksen päästäkseen sotilaiden suosioon. Domitianus oli ollut armeijan suosiossa, ja Nerva oli ehkä ollut osallinen tämän murhaan vuonna 96. Nerva oli keisariksi tullessaan jo 65-vuotias, eikä hänellä ollut omia lapsia. Trajanus puolestaan oli suosittu armeijassa, ja hän oli ollut myös Domitianuksen suosikki. Koska pretoriaanikaarti halusi kostaa Domitianuksen murhan, kaartilaiset murhasivat kaksi salaliittoon osallistunutta, eikä Nerva pystynyt estämään heitä. Niinpä Nerva päätti adoptoida Trajanuksen. Tämä tapahtui samaan aikaan kun Roomaan saapui viesti voitosta barbaareja vastaan Pannoniassa, jossa Trajanus luultavasti oli tuolloin maaherrana. On myös mahdollista, että Trajanus itse pyrki korkeisiin asemiin ja käytti suosiotaan painostuskeinona. Trajanuksella oli kannattajia, joilla oli vaikutusvaltaa keisariin ja hänen neuvonantajiinsa.Senaatti hyväksyi Nervan päätöksen ja antoi samalla Trajanukselle arvonimen caesar. Trajanukselle myönnettiin myös keisarin tärkeimmät valtaoikeudet imperium maius ("suurempi imperium") ja tribuuninoikeudet. Nervan arvovalta oli kuitenkin suurempi, koska hän oli muun muassa ylipappi pontifex maximus.Adoption jälkeen Nerva lähetti Trajanukselle kirjeen, jossa hän nimitti tämän perillisekseen. Kun Trajanus myöhemmin saapui Roomaan, hänet nimitettiin Germanian provinssien johtoon. Tarkkaa syytä tähän ei tiedetä, mutta ehkä rajaseudulla oli ollut rauhatonta. Luultavasti Trajanuksen tehtäväksi tuli järjestää provinssien puolustus sen jälkeen, kun Domitianus oli siirtänyt sieltä joukkoja Tonavalle. Trajanus vietti talven 97–98 Germania Inferiorin pääkaupungissa Colonia Claudia Agrippinassa.Nerva kuoli 27. tammikuuta 98, vain kolme kuukautta sen jälkeen kun hän oli adoptoinut Trajanuksen. Plinius nuorempi ylisti Trajanusta, joka oli ollut valmis toimimaan Nervan alaisena, vaikka olisi helposti pystynyt kaappaamaan tältä vallan.
Kun Trajanuksesta tuli Nervan seuraaja, hän oli ensimmäinen ei-italialainen Rooman keisari. Hänen jälkeensä keisarit tulivatkin Italian ulkopuolelta vuosisadan ajan. Trajanuksen serkun Publius Aelius Hadrianus Aferin poika Hadrianus toi ensimmäisenä sanoman Nervan kuolemasta. Trajanus lähetti senaatille kirjeen ja ehdotti, että Nerva julistettaisiin jumalaksi ja hänen tuhkansa haudattaisiin Augustuksen mausoleumiin. Lisäksi hän ilmoitti senaatille, kuten Nervakin oli tehnyt, ettei senaattoreja tuomittaisi kuolemaan ilman oikeudenkäyntiä. Nervan hautajaisten jälkeen senaatti nimitti Trajanuksen uudeksi pontifex maximukseksi ja antoi hänelle arvonimen pater patriae. Viimeksi mainittua arvonimeä Trajanus ei kuitenkaan halunnut aluksi ottaa vastaan. Nervan kimppuun käyneiden pretoriaanien johtajat Trajanus määräsi luokseen Germaniaan ja antoi teloittaa heidät. Uudeksi pretoriaaniprefektiksi Trajanus nimitti Attius Suburanuksen.Trajanus ei lähtenyt heti keisariksi tultuaan Roomaan, vaan matkusti Tonavan vastaiselle rajalle, jossa hän vieraili Pannonian joukkojen parissa ja johti sotatoimia. Pannonian joukot olivat edellisenä syksynä kukistaneet sveebit taistelussa, ja Trajanus solmi heidän kanssaan rauhansopimuksen. Trajanus nimitti Hadrianuksen langon Julius Servianuksen Pannonian uudeksi kuvernööriksi. Aikaisemmin Servianus oli ollut Germania Inferiorin maaherra, mutta Trajanus päätti siirtää tämän luotettavan miehen Tonavan alueelle, jossa oli enemmän joukkoja kuin missään muualla koko valtakunnassa.Roomaan uusi keisari saapui vasta vuoden 99 syksyllä. Uuden keisarin pitkä poissaolo Roomasta ei ollut harvinaista, olihan Vespasianuskin majaillut idässä yli vuoden ennen kuin saapui Roomaan. Syynä oli luultavasti se, että Trajanus halusi näyttäytyä sotilaille, joiden tukea hän tarvitsi. Hän vietti melkein puolet koko hallitusajastaan Rooman ulkopuolella.Roomassa uutta keisaria tervehdittiin innokkaasti. Trajanus saapui kaupunkiin jalan ja tervehti häntä vastaan tulleita väkijoukkoja. Trajanuksen mutkaton käytös teki kaikkiin suuren vaikutuksen. Senaattorit Trajanus sai puolelleen kohtelemalla heitä tasavertaisina itsensä kanssa. Senaatin jäsen Plinius nuorempi kertookin ylistyspuheessaan Trajanuksen käyttäytyneen kuin tavallinen kansalainen. Trajanus osoitti vaatimattomuutta myös siten, että hän ei ottanut vastaan senaatin hänelle myöntämää pater patriae -arvonimeä heti noustuaan keisariksi.Trajanus jakoi myös rahalahjoja ja viljaa. Köyhien lasten asemaa hän kohensi parantamalla Nervan alullepanemaa alimenta-avustusjärjestelmää. Rahaa kerättiin antamalla maatiloille pieni laina, jonka korkotuloista saadut varat käytettiin avun tarpeessa olleiden lasten tarpeisiin. Kovin tasavertaista tämä apu ei kuitenkaan ollut, vaan esimerkiksi aviottomat lapset saivat vähemmän rahaa kuin muut. Trajanus oli niin suosittu, että senaatti antoi hänelle tittelin Optimus Princeps (paras keisari) vuonna 98. Hänen kerrotaan oikaisseen monia Domitianuksen kauden vääryyksiä. Ilmeisesti Trajanus kuitenkin lahjoi sotilaita vähemmän kuin tavallisesti oli ollut tapana.lähde?
Trajanus oli luultavasti alkanut suunnitella Daakian sotaa jo ensimmäisenä keisarivuotenaan. Daakialaiset olivat usean vuosikymmenen ajan tehneet hyökkäyksiä Tonavan yli. Domitianus oli joutunut solmimaan rauhan daakialaisten kanssa Roomalle epäedullisin ehdoin vuonna 88. Daakia oli virallisesti Rooman vasalli, mutta Daakiasta ja sen kuninkaasta Decebaluksesta olikin tullut yhdistävä voima kaikille, jotka vastustivat Rooman kasvavaa valtaa. Ilmeisesti Trajanus halusi nöyryyttää daakialaisia, ja hän oli luultavasti myös sitä mieltä, ettei Tonavaa seuraava raja ollutkaan niin edullinen kuin saattoi luulla. Lisäksi sotilaallinen voitto olisi voinut auttaa häntä vakiinnuttamaan valta-asemansa.
Daakian sota alkoi maaliskuussa vuonna 101. Sodan tarkoitus ei ilmeisestikään ollut vallata Daakiaa vaan palauttaa Rooman arvovalta; kyseessä oli siis eräänlainen kostoretki. Trajanus oli valmistautunut hyökkäykseen nimittämällä Daakian läheisten provinssien johtoon kokeneita kenraaleja, joihin hän saattoi luottaa. Trajanus itse lähti Roomasta 25. maaliskuuta arvaaliveljien rukouksien saattelemana. Mukaan sotaretkelle hän otti pretoriaanikaartin, toisen pretoriaaniprefekteistään ja useita kenraaleja, jotka olivat johtaneet joukkoja jo Domitianuksen daakialaisodassa. Kun keisarin saattue pääsi Tonavalle, oli sinne kerääntynyt jo yhdeksän legioonaa ja 90 eri yksikköä auxiliaa sekä klienttivaltioiden joukkoja. Yhteensä joukkoja oli noin 100 000. Trajanuksen armeija oli suurin, mitä Rooma oli koskaan koonnut yhtä sotaa varten.
Aluksi daakialaiset välttelivät taistelua selvästi voimakkaampia roomalaisia vastaan, ja roomalaiset valtasivat daakialaisten linnoitukset yksi kerrallaan. Ensimmäinen suuri yhteenotto oli Tapaen taistelu, joka luultavasti on yksi Trajanuksen pylväässä kuvatuista taisteluista. Taistelun jälkeen sotilaat huusivat Trajanuksen imperatoriksi jo toisen kerran. Ensimmäinen kerta oli ollut, kun hänet oli valittu Nervan seuraajaksi.
Vaikka Decebalus oli kärsinyt raskaan tappion, olivat myös roomalaisten tappiot suuret. Talvi lähestyi, eikä Trajanus pystynyt jatkamaan sotaretkeään. Hän jäi armeijan kanssa Tonavan rannalle odottamaan vahvistuksia. Kesän 102 sotaretki alkoi Tonavan ylittämisellä kuten edellisenäkin vuonna, mutta eteneminen oli tällä kertaa vaivalloisempaa. Kun roomalaiset valtasivat Karpaattien läpi johtavat solat, Decebalus halusi tehdä rauhan. Trajanus suostui sillä ehdolla, että Decebalus antautuisi ja liittoutuisi Rooman kanssa. Roomalaisten valtaamat alueet liitettiin Rooman valtakuntaan. Raja siirtyi nyt Tonavan pohjoispuolelle. Trajanus antoi myös rakentaa sillan Tonavan yli, jotta joen toisella puolella olevia linnoituksia voitaisiin huoltaa vuodenajasta riippumatta.
Trajanus palasi Roomaan vuoden 102 lopulla, ja joulukuussa senaatti antoi hänelle arvonimen Dacicus. Senaatti kunnioitti Trajanusta myös triumfilla. Vuonna 103 Trajanus valittiin konsuliksi viidennen kerran. Hänen konsulikumppaninaan toimi sodassa kunnostautunut Laberius Maximus. Vuonna 103 Trajanus jakoi myös rahalahjoja ja järjesti teatterinäytöksiä kansalle. Vaikka Trajanus oli aikaisemmin kieltänyt säädyttöminä pidetyt pantomiimit, antoi hän taas järjestää näitä.Daakiassa Decebaluksen joukot hyökkäsivät roomalaisia vastaan Baanaatissa vuonna 105. Hyökkäys tuli ilmeisesti yllätyksenä roomalaisille. Trajanus pääsi lähtemään Roomasta kesäkuussa, ja Tonavalle hän pääsi vasta syksyllä. Tällä välin Decebaluksen joukot olivat tehneet sissihyökkäyksiä roomalaisten asemia vastaan. Vuonna 106 Trajanus valloitti Daakian kokonaan. Pääkaupunki tuhottiin, ja Decebalus teki itsemurhan. Valtava määrä kultaa vietiin yhdessä Decebaluksen pään kanssa Roomaan, ja Roomassa pidettiin toistasataa päivää kestäneet voitonjuhlat.
Daakiasta tuli Rooman provinssi nimellä Dacia. Sodan aikana ja Rooman miehityksen alla Daakian kulttuuri katosi täysin. 11. elokuuta 106 Trajanus nimitti Dacia-provinssin ensimmäiseksi maaherraksi erään D. Terentius Scaurianuksen. Tämä tapahtui vain pari viikkoa Sarmizegethusan valtauksen jälkeen ja ennen Decebaluksen kuolemaa. Daakiaa uhkasivat etupäässä lännessä asuneet iazygit ja idässä roksolaanit, kummatkin skyyttiläisiä paimentolaiskansoja. Paimentolaisten vaellusreitit kulkivat osittain uuden provinssin läpi. Aluksi roomalaiset pitivät hallussaan Baanaattia ja Valakian tasankoja, joita kuitenkin oli vaikea puolustaa. Pian, ehkä jo vuonna 108, roomalaiset jättivät nämä alueet ja Daakian provinssi sai lopulliset rajansa.lähde?Trajanus jätti Daakiaan kolme legioonaa. Provinssiin sijoitettiin myös paljon apujoukkoja, yhteensä noin 27 000 sotilasta. Trajanus määräsi provinssiin rakennettavaksi teitä. Laajin näistä oli Via Pontica, joka kulki Pannonia Inferiorista Daakian läpi Mustallemerelle. Tien rakentamiseen käytettiin sotavankeja.lähde?Trajanus perusti ainakin yhden uuden colonian Daakiaan, Colonia Ulpia Traiana Augusta Dacican. Luultavasti hän perusti vielä toisenkin kaupungin, Malvan, jonnekin Daakian eteläosaan. Lisäksi hän korotti myöhemmin usean muun kaupungin municipiumiksi. Daakian kulta- ja hopeakaivoksista tuli keisarin omaisuutta.
Toisen Daakian sodan loppuvaiheen aikana Trajanus päätti, että nabatealaisten kuningaskunta tulisi liittää Rooman valtakuntaan. Syy tähän on epäselvä. Itse asiassa kuningaskunta oli ollut Rooman vasalli jo vuodesta 64 eaa. lähtien, kun Pompeius valtasi Syyrian. Liittäminen saattoi käydä rauhallisesti, mutta jonkinlaisten sotatoimien puolesta puhuu Dio Cassiuksen maininta siitä, että nabatealaiset "kukistettiin". Syyrian maaherra A. Cornelius Palma palkittiin myös triumfaattorin arvomerkein. Trajanus ei kuitenkaan itse ottanut arvonimeä "Arabicus", joten kovin vakavista sotatoimista ei voinut olla kyse. Kuningaskunta liitettiin Roomaan Arabia Petraean provinssina. Tämä tapahtui luultavasti vuonna 107, mutta myös vuodet 105 ja 106 ovat mahdollisia. Egyptistä siirrettiin Legio III Cyrenaica Arabiaan varuskunnaksi Bostraan. Provinssin maaherraksi Trajanus nimitti erään C. Claudius Severuksen.Trajanuksen aikana Arabian läpi kulkeva kauppareitti, joka muinaisuudessa tunnettiin nimellä kuninkaan valtatie, kunnostettiin ja päällystettiin roomalaiseen tapaan. Tie nimettiin Via Traiana Novaksi. Tie johti Ailasta (nykyisin Eilat) Petran ohi Bostraan ja sieltä edelleen Damaskoksen kautta aina Palmyraan saakka. Tiellä oli etupäässä sotilaallinen tarkoitus, koska karavaanien kamelit eivät kuitenkaan pystyneet kulkemaan kivettyä tietä pitkin.Petra nousi roomalaiskaudella uuteen kukoistukseen. Trajanus teki kaupungista Arabian pääkaupungin (metropolis Arabia), ja kaupunki muuttui kreikkalaistyyliseksi polikseksi. Myöhemmin Petra sai colonian statuksen. Toisaalta Bostran merkitys kasvoi myös suuresti Petran kustannuksella, olivathan maaherranistuin ja provinssin ainoan legioonan tukikohta Bostrassa. Ilmeisesti Trajanus rakennutti uuden kaupungin, Nova Traiana Bostran, aivan Bostran kylkeen, ja tämä uusi Bostra sai niin sanotut municipium-oikeudet. Myöhemmin siitä tuli Petran tavoin colonia.
Daakian sodan jälkeen Trajanus astui uuteen rooliin, kun hän hallitsi valtakuntaa seitsemän vuoden ajan rauhan oloissa. Daakian ryöstöretken jälkeen hänen oli helppo olla antelias. Hän aloitti huomattavan rakennuskampanjan etenkin Italiassa ja, keisareille tyypillisesti kotiseutuaan suosien, Hispaniassa.lähde?Jotkut Trajanuksen rakennusprojekteista olivat käytännöllisiä, kuten uusi satamarakennus Ostiassa ja suuri Tonavan ylittänyt silta, toiset ornamentaalisia, kuten kuuluisa Trajanuksen pylväs. Roomaan rakennettiin Basilica Ulpia sekä Trajanuksen forum, suurin keisariforumeista. Forumin aluetta oli alettu raivata jo Domitianuksen aikana. Palattuaan Daakian sotaretkeltä Trajanus aloitti rakennustyöt uudelleen. Forumin suunnitteli taitava kreikkalainen arkkitehti Apollodoros Damaskolainen. Trajanuksen forumin keskipiste oli suuri pylväikön rajaama aukio, joka oli noin 116 m pitkä ja 95 m leveä. Forumin keskellä oli Trajanuksen ratsastajapatsas. Forumin länsi- ja itäreunoilla oli suuret puolipyöreät eksedrat. Sisäänkäynti oli forumin eteläsivulla Augustuksen forumilta triumfikaaren kautta. Forumin pohjoispuolella sijaitsi kaksikerroksinen Basilica Ulpia. Basilikan pohjoispuolella olevassa Trajanuksen pylväässä kerrotaan reliefikuvin sotaretkestä Daakiaan. Pylväs on yhä pystyssä Rooman keskustassa, mutta sen huipulla alun perin ollut Trajanuksen patsas vaihdettiin vuonna 1588 Pyhän Pietarin patsaaseen. Hadrianus rakennutti edeltäjänsä kuoltua jumalallisen Trajanuksen temppelin pylvään pohjoispuolelle. Basilica Ulpian pohjoispuolella sijaitsi myös kirjasto, joka koostui kahdesta rakennuksesta Trajanuksen pylvään kummallakin puolella. Toisessa rakennuksessa säilytettiin kreikankielisiä kirjoja ja toisessa latinankielisiä kirjoja.
Apollodoros Damaskolaisen suunnittelema oli myös  Trajanuksen termien kylpylä, jotka vihittiin käyttöön 22. kesäkuuta 109. Uusi kylpylä oli kolme kertaa suurempi kuin sen vieressä sijainneet Tituksen termit, jotka olivat aikaisemmin olleet Rooman suurimmat. Uuden kylpylän myötä kaupungin vedenkäyttö kasvoi, ja osaksi tämän takia Trajanus antoi rakennuttaa uuden akveduktin, Aqua Traianan, joka vihittiin käyttöön 24. kesäkuuta 109. Trajanuksen ensimmäisiä rakennusprojekteja Daakian sodan jälkeen oli Naumachia Traiana, keinotekoinen vesiallas, jossa voitiin järjestää sotanäytöksiä. Sen tarkka sijainti ei kuitenkaan ole tiedossa. Naumachia Traiana vihittiin käyttöön 11. marraskuuta 109. Samaan aikaan Trajanus antoi rakentaa vuonna 109 kuolleelle ystävälleen L. Livinius Suralle omistetun kylpylän.Trajanus antoi rakentaa uuden sataman Rooman satamakaupunkiin Ostiaan. Beneventoon senaatti rakennutti riemukaaren, jonka oli tarkoitus ylistää Trajanusta niin keisarina kuin valtakunnan tieverkoston parantelijanakin. Riemukaari vihittiin käyttöön vuonna 114. Beneventon ja Brundisiumin välille hän antoi myös rakennuttaa Via Traianan, joka lyhensi matkaa Roomasta Brundisiumiin vanhaan Via Appiaan verrattuna. Espanjan Alcantaraan Trajanus rakennutti sillan Tagusjoen yli. Nykyisessä Romaniassa sijaitsee Tropaeum Traiani, joka rakennettiin 107–108. Mars Ultorille vihityn muistomerkin kyljissä on kuvia Daakian sodista. Muistomerkin rauniot korvattiin vuonna 1977 modernilla rekonstruktiolla.
Trajanus alkoi luultavasti suunnitella sotaa Rooman perivihollista Parthiaa vastaan jo vuonna 111. Ainakin Hadrianus lähetettiin itään, luultavasti Syyrian maaherraksi, missä hänen tehtäviinsä kuului varmasti myös tulevan sodan valmistelu. Vuonna 112 parthialaiset rikkoivat kuitenkin Rooman kanssa solmimaansa sopimusta. Neron aikana Rooma ja Parthia olivat nimittäin sopineet, että parthialaiset saisivat valita Armenian kuningaskunnan hallitsijan. Sopimuksen mukaan roomalaisten piti kuitenkin hyväksyä parthialaisten kuningaskandidaatti ja hänet piti myös kruunata Roomassa. Parthia oli tuolloin sisällissodassa, ja kuningas Pakoros II:n seuraajaksi oli juuri noussut hänen veljensä Osroes I. Osroes päätti syrjäyttää Armenian kuninkaan Exedareksen, joka oli Pakoroksen nuorempi poika ja asettaa uudeksi kuninkaaksi Exedareksen vanhemman veljen Parthamasiriksen. Dio Cassiuksen mukaan Trajanus käytti Armenian kiistaa sopivana tekosyynä sodan aloittamiseksi. Erilaisen näkökulman antaa Arrianos, jonka mukaan Trajanus olisi halunnut välttää sotaa, mutta joutui aloittamaan sen, kun parthialaiset eivät suostuneet vanhan sopimuksen ehtoihin.Ennen Trajanusta Rooman sotilaat olivat epäonnistuneet Parthian valtauksessa, joten Trajanus näki varmasti tässä ainutlaatuisen tilaisuuden saavuttaa jotain sellaista, mitä kukaan muu roomalainen sotilas ei ollut vielä saavuttanut.
Trajanus lähti matkaan Roomasta syksyllä 113. Aluksi hän saapui Ateenaan, jossa hän otti vastaan Osroeksen lähettiläät. Parthialaiset esittivät, että Trajanus kruunaisi Parthamasiriksen Armenian kuninkaaksi, kuten aikaisemmin oli ollut tapana. Dio Cassiuksen mukaan Trajanus ei kuitenkaan ollut kiinnostunut neuvotteluista eikä ottanut edes vastaan Osroeksen lähettämiä lahjoja. Ateenasta Trajanus matkusti Antiokiaan, jonne hän saapui 7. tammikuuta 114.lähde?Hadrianus oli tuolloin koonnut armeijan Antiokiaan tulevaa sotaa varten. Paikalla oli ainakin kolme legioonaa. Trajanus viipyi Antiokiassa luultavasti huhtikuuhun asti, jonka ajan kaupunki toimi valtakunnan pääkaupunkina. Antiokiassa ollessaan Trajanus otti vastaan Osroenen kuninkaan Abgaruksen lähetystön. Kuningas halusi olla neutraali tulevassa sodassa. Myös läheiset arabiheimot lähettivät neuvottelijoita Trajanuksen luokse. Osroeskaan ei antanut periksi vaan lähetti toisen lähetystön tapaamaan Trajanusta, joka ei taaskaan ollut kiinnostunut neuvotteluista. Antiokiasta Trajanus matkusti Satalaan, jota hän aikoi käyttää tukikohtanaan sodan aikana. Hadrianus jäi Syyriaan maaherraksi. Satalaan Trajanus matkusti Beroian, Zeugman, Samosatan ja Melitenen kautta.Melitenessä Trajanus sai kirjeen Armenian uudelta kuninkaalta Parthamasirikselta. Tämä ehdotti, että Trajanus ottaisi hänet vastaan ja kruunaisi hänet vanhaan tapaan. Trajanus jätti vastaamatta kirjeeseen, koska Parthamasiris oli allekirjoittanut sen "Armenian kuninkaana". Pian Trajanukselle saapui uusi kirje, joka oli nöyristelevämpi ja josta oli jätetty pois kuninkaallinen titteli. Parthamasiris ehdotti, että Kappadokian maaherra M. Junius Homullus saisi Trajanukselta valtuudet neuvotella rauhasta hänen kanssaan. Trajanus ei suostunut vaan jatkoi matkaansa Satalaan. Pian Trajanus oli koonnut Satalaan suuren armeijan, johon kuului ainakin 7 legioonaa. Myös Tonavan legioonista saapui huomattava määrä joukkoja. Satalaan oli kokoontunut, auxilia-joukot mukaan lukien, arviolta 80 000 sotilasta.
Trajanus marssi aluksi Armeniassa sijaitsevaa Elegeian kaupunkia vastaan. Oli sovittu, että Parthamasiris ja Armenian ylimystön jäsenet tapaisivat keisarin. Kun Parthamasiris saapui Trajanuksen leiriin, hän laski kuninkaallisen diadeeminsa Trajanuksen jalkojen juureen. Parthamasiris odotti, että Trajanus palkitsisi hänet antamalla diadeemin takaisin, mutta Trajanus antoikin sen lojua jalkojensa juuressa. Kun Trajanuksen sotilaat näkivät, että tämä oli vallannut Armenian näin helposti, he huusivat Trajanuksen imperatoriksi aivan kuin hän olisi saavuttanut sotavoiton. Parthamasiriksen vastalauseista huolimatta Trajanus julisti Armenian Rooman provinssiksi. Maakunnan ensimmäiseksi maaherraksi hän nimitti entisen konsulin L. Catilius Severuksen.Armenian ylimystön Trajanus määräsi jäämään Elegeiaan, olivathan he nyt hänen alamaisiaan. Parthamasiris menetti henkensä epäselvissä olosuhteissa Elegeian ulkopuolella. Huhujen mukaan Trajanus antoi salamurhata hänet, mutta kirjeessään Osroekselle Trajanus kertoi, että Parthamasiris kuoli yrittäessään paeta roomalaisia. Vuoden 114 loppuun asti roomalaiset organisoivat Armeniaa provinssiksi. Legioonat kukistivat paikallisia joukkoja, ja roomalaiset tunkeutuivat aina Kaspianmerelle asti. Trajanus pysyi Elegeiassa, jonne paikalliset satraapit ja pikkukuninkaat saapuivat osoittamaan kunnioitustaan. Arrianos kertoo, että Trajanus nimitti uuden kuninkaan muun muassa Kaukasian albaaneille ja muille heimoille. Armenian valtauksen jälkeen senaatti antoi Trajanukselle arvonimen optimus (paras), ja Trajanus liitti sen omaan nimeensä.
Elegeian valtauksen jälkeisten tapahtumien kronologia on epäselvä. Dio Cassiuksen mukaan Trajanus valtasi Nisibisin ja Batnaen kaupungin Mesopotamiassa jo vuonna 114, mutta tätä on epäilty, koska Dio ei mainitse mitään sotatoimia vuonna 115. Lisäksi kyseinen osa Dion historiasta on säilynyt vain bysanttilaisena yhteenvetona. Siksi oletetaan, että Trajanus valtasi Pohjois-Mesopotamian vasta vuonna 115. Valtauksen kunniaksi senaatti antoi Trajanukselle lisänimen Parthicus. Trajanuksen joukot julistivat hänet imperatoriksi neljä eri kertaa tuon vuoden aikana. Yhteensä Trajanus oli kerännyt siihen mennessä imperator-julistuksia yksitoista kappaletta. Trajanus lähetti Lusius Quietuksen johtaman armeijan kukistamaan Van-järven lähellä asuvaa mardi-heimoja ja tämän jälkeen valtaamaan Adiabeneä. Trajanus itse johti toista armeijaa, joka valtasi Batnaen, koska kuningas ei ollut suostunut liittoutumaan Rooman kanssa. Pian vallattiin myös Nisibis. Osrhoene jätettiin ainoaksi itsenäiseksi alueeksi, koska kuningas Abgarus VII suostui liittoutumaan Rooman kanssa. Dion mukaan Trajanus oli myös rakastunut Abgaruksen poikaan nimeltä Arbandes.Monet paikalliset satraapit ja pikkukuninkaat lähestyivät tämän jälkeen Trajanusta ja tarjosivat liittoa Rooman kanssa. Saatuaan Mesopotamian valtaansa Trajanus julisti alueen Rooman provinssiksi ja ilmoitti tapahtumasta senaatille kirjeessä, joka saapui perille 14. helmikuuta 116. Vuoden 115 lopulla Trajanus palasi Antiokiaan, jossa hän melkein menehtyi valtavassa maanjäristyksessä. Dion mukaan keisari selvisi hyppäämällä ulos huoneensa ikkunasta. Vuoden 116 alussa Trajanus marssi Antiokiasta Tigrikselle aikeinaan kukistaa Parthia lopullisesti. Trajanus olisi voinut olla mielissään jo saavutetuista voitoista, mutta luultavasti hän halusi jatkaa valloituksiaan, koska parthialaiset olivat tehneet yllättävän vähän vastarintaa.lähde?
Yksi roomalainen armeija marssi Tigristä pitkin Adiabenen kuningaskuntaan, samaa reittiä mitä Aleksanteri Suuri oli seurannut, ja valloitti pääkaupunki Niniven. Pian kaatui myös Arbela. Adiabene liitettiin myös Roomaan, ja luultavasti Trajanus huudettiin tämän jälkeen 12. kerran imperaattoriksi. Eräiden lähteiden mukaan Trajanus muodosti Adiabenestä Assyrian provinssin. Toinen roomalainen armeija marssi Tigriksen länsirantaa aina Babyloniin asti. Trajanus itse marssi ilmeisesti kolmannen armeijan kanssa Eufratia pitkin. Dura Europoksessa hän rakennutti riemukaaren. Keisaria seurasi Eufratia pitkin 50 laivaa käsittänyt laivasto. Suurin laivoista oli keisarin lippulaiva, joka oli trieerin kokoinen. Trajanuksen tarkoitus oli ensin kaivaa kanava Eufratin ja Tigriksen välille ja hyökätä sitten laivaston avulla Ktesifonia vastaan. Lopulta Trajanus päätti kuitenkin siirtää laivaston maitse joesta toiseen. Tämän jälkeen Tigriksen länsirannalla ollut Seleukeia vallattiin helposti. Ylitettyään Tigriksen laivastoineen Trajanus valtasi Ktesifonin ilman taistelua. Parthian kuningas Osroes oli paennut kannattajiensa kanssa ja jättänyt jälkeensä vain tyttärensä ja kultaisen valtaistuimen.Ktesifonin valtauksen jälkeen Trajanus matkusti Persianlahdelle laivastonsa kanssa. Merellä hän näki kauppalaivoja, jotka olivat matkalla Intiaan. Keisari valitteli julkisesti sitä, että oli liian vanha seuratakseen Aleksanteri Suuren jalanjäljissä. Tämän jälkeen Trajanus päätti vielä vierailla Babylonissa. Hänen aikomuksenaan oli käydä muun muassa Semiramiin haudalla ja uhrata talossa, jossa Aleksanteri Suuri oli kuollut vuonna 323 eaa.
Matkallaan Babyloniin Trajanus sai kuitenkin kuulla, että parthialaiset olivat nousseet kapinaan roomalaisia vastaan. Kapinaa johti Osroeen veljenpoika Samatrukes. Parthialaiset kukistivat lyhyessä ajassa useita roomalaisia varuskuntia ympäri Mesopotamiaa ja Armeniaa. Muun muassa Mesopotamian maaherra T. Julius Maximus kuoli taistelussa kapinallisia vastaan. Roomalaiset saivat pian vallattua takaisin useita kaupunkeja, ja Edessan ja Seleukeian he polttivat kostoksi. Lopulta roomalaiset kukistivat Samatrukeen joukot Ktesifonin lähettyvillä käydyssä taistelussa, jossa myös Trajanus saattoi olla mukana. Samatrukes kuoli taistelun jälkeen jokseenkin epäselvissä olosuhteissa. Hänen poikansa Vologases johti kuitenkin toista armeijaa, joka uhkasi Armeniaa. Pian Vologases ehdotti rauhaa sitä vastaan, että saisi pitää osan Armeniasta. Trajanus suostui tähän heti. Rauhoittaakseen tilannetta Trajanus nimitti Osroeen pojan Parthamaspateen Parthian nukkehallitsijaksi ja kruunasi itse hänet Ktesifonissa kuninkaallisella diadeemilla. Parthamaspates siis esiintyi julkisesti Trajanuksen alamaisena.Rauhoitettuaan näin parthialaiset Trajanus kiirehti Mesopotamiaan, missä Hatran kaupungin asukkaat vielä uhmasivat roomalaisia. Kaupunki sijaitsi strategisesti tärkeällä paikalla, ja ilman sitä roomalaisten olisi ollut vaikea hallita Tigriksen itäpuolella olevia maita. Trajanus aloitti piirityksen, joka oli roomalaisille hyvin raskas. Hatraa ympäröi aavikko, ja armeijalla oli pulaa vedestä. Trajanus jatkoi kuitenkin piiritystä sinnikkäästi talveen asti, kunnes hänen oli pakko luovuttaa ja palata länteen. Trajanuksen kunto oli alkanut heiketä.
Pian parthialaisten kapinan puhjettua, tai ehkä jo aiemminkin, eräät juutalaiset yhteisöt ympäri valtakuntaa nousivat raivokkaaseen kapinaan. Juutalaisten kapinan taustalla oli luultavasti niin sanottu juutalaisvero, fiscus Iudaicus. Heitä vainottiin myös erityisesti Aleksandriassa. Kapinalla saattoi olla myös uskonnollinen syy, koska kapinalliset tuhosivat roomalaisia temppelejä. Kapinoita puhkesi ainakin Kyrenessä, Kyproksella, Egyptissä ja Mesopotamissa. Kirkkohistorioitsija Eusebioksen mukaan Egyptin ja Kyrenen juutalaiset aloittivat kapinan, joka levisi Mesopotamiaan ja Kyprokselle. Egyptissä juutalaiset valtasivat suuria alueita, ennen kuin Trajanuksen lähettämä Q. Marcius Turbo sai heidät kukistettua. Dio Cassiuksen mukaan juutalaiset tappoivat jopa 220 000 kreikkalaista ja roomalaista kapinan aikana ainoastaan Kyrenessä, mutta tämä luku on suuresti liioiteltu. Kuolleita oli luultavasti vain muutama tuhat. Kapinan jälkeen juutalaiset karkotettiin Kyprokselta, ja Aleksandrian suuri juutalaisyhteisö hävisi miltei kokonaan.
Trajanuksen tarkoituksena oli palata Mesopotamiaan vuonna 117, mutta sairautensa takia hänen oli kuitenkin luovuttava näistä aikeista. Ilmeisesti Trajanus kärsi pöhötyksestä, ja hän sai aivohalvauksen, jonka takia hän oli osittain halvaantunut. Keisarin mielentilaa rasittivat viestit ympäri valtakuntaa puhjenneista pienemmistä kapinoista, ja lisäksi parthialaiset nousivat kapinaan roomalaisten nukkehallitsijaa Parthamaspatesta vastaan. Trajanus päätti palata Roomaan ja jätti Hadrianuksen itään ylipäälliköksi.
Trajanus lähti laivalla Roomaan kesällä 117. Heinäkuussa Kilikian rannikon edustalla hänen terveytensä heikkeni, ja laiva ankkuroi Selinukseen, missä Trajanus kuoli. Kuten Aleksanteri Suuri, hän kuoli paluumatkalla idän sotaretkeltä. Eräiden lähteiden mukaan Trajanus kuoli sisäiseen verenvuotoon. Trajanus ei jättänyt selvää seuraajaa, mutta Hadrianus pystyi esittämään asiakirjoja, joiden mukaan Trajanus oli adoptoinut hänet ennen kuolemaansa. Kuullessaan Trajanuksen kuolemasta Hadrianus julistautui keisariksi. Huhujen mukaan Trajanus olisi kuitenkin toivonut senaatin valitsevan hänelle seuraajan; kuten Aleksanteri, hänkään ei olisi halunnut suoraan nimittää omaa seuraajaansa. Huhuja edesauttoi se, että Trajanuksen vaimo Plotina oli allekirjoittanut joitain Trajanuksen kirjeitä. Toisaalta tämä johtui varmastikin Trajanuksen halvaantumisesta. Toisen huhun mukaan Plotinalla ja Hadrianuksella oli suhde, ja Plotina olisi palkannut näyttelijän esiintymään Trajanuksena, jotta Hadrianuksen adoptio menisi läpi. Nämä huhut juontavat juurensa Hadrianukselle vihamielisistä lähteistä, eikä ole mitään syytä olettaa, etteikö Trajanus olisi halunnut häntä seuraajakseen.
Trajanus oli hyvin suosittu, joskin varsin sotaisa keisari. Hänen sanotaan harrastaneen sotimista, metsästystä, viinejä ja poikia, joista kolmea viimeistä kohtuudella. Hänen jälkeensä tuli perinteeksi, että senaatti rukoili uuden keisarin olevan "onnekkaampi kuin Augustus ja parempi kuin Trajanus".
Trajanuksen maine säilyi varsin hyvänä läpi historian. Jopa kristityt kirjoittajat, jotka vaikuttivat monien keisarien maineeseen merkittävästi, suhtautuivat häneen myönteisesti. Tarinan mukaan paavi Gregorius I herätti myöhemmin Trajanuksen henkiin ja kastoi tämän kristityksi. Danten Jumalaisessa näytelmässä Trajanus on sijoitettu kuudenteen taivaaseen oikeudenmukaisten kanssa.
Trajanuksen elämästä on säilynyt nykypäivään vain hyvin vähän lähteitä. Plinius nuoremman senaatissa esittämä ylistyspuhe Trajanukselle on säilynyt, ja siitä käy ilmi useita yksityiskohtia Trajanuksen hallinnosta. Pliniuksen ja Trajanuksen välistä kirjeenvaihtoa on säilynyt nykypäivään. Myös Trajanuksen ystävän Dion Khrysostomoksen oraatioissa käsitellään keisaria.Trajanuksen omasta kuvauksesta Daakian sodasta, Dacicasta, on säilynyt vain yksi lause. Trajanuksen lääkäri T. Statilius Crito kirjoitti myös sotaa käsitelleen tekstin Getica, mutta sekin on suurimmilta osiltaan hävinnyt. Myöskään Dion Khrysostomoksen Getica ja Appianuksen Dacica eivät ole säilyneet nykypäivään. Tärkeimmät lähteet Daakian sodasta ovat Dio Cassiuksen historian säilyneet osat ja Trajanuksen pylväs, jonka kohokuvat luultavasti viittaavat todellisiin tapahtumiin sodan aikana.
Herbert W. Benario: Trajan  14. elokuuta 2007. An Online Encyclopedia of Roman Emperors.     (englanniksi)
Julian Bennett: Trajan: Optimus Princeps.    Indiana University Press, 2001. ISBN 0-253-21435-1.      (englanniksi)
Bowman et al.: The Cambridge Ancient History XI.    Cambridge University, 2000. ISBN 0-521-26335-2.      (englanniksi)
Henrikson, Alf: Antiikin tarinoita. (Antikens historier, 1959). Suomentanut Maija Westerlund. Porvoo Helsinki Juva: WSOY, 2004. ISBN 951-0-18515-9.    
Kivimäki, Arto & Tuomisto, Pekka: Rooman keisarit.   Hämeenlinna: Karisto, 2005. ISBN 951-23-4546-3.    

Trattoria Bucco on vuonna 2004 perustettu Porissa Hallituskadulla sijaitseva italialaistyylinen ravintola. Sen ravintoloitsijana ja keittömestarina toimii Jani Lehtinen. Ravintolan perustajiin ja alkuperäisiin omistajiin kuului myös elokuvaohjaaja Timo Koivusalo. Verkkolehti Viisi Tähteä valitsi Buccon keväällä 2011 Suomen 13. parhaaksi ravintolaksi. Bucco oli listalla kolmanneksi paras Helsingin ulkopuolella sijaitseva ravintola. Samana syksynä viinilehti FINE puolestaan valitsi Buccon Suomen 11. parhaaksi viiniravintolaksi.  

Trevor Lewis (s. 8. tammikuuta 1987 Salt Lake City, Utah, Yhdysvallat) on yhdysvaltalainen jääkiekkoilija, joka pelaa NHL-joukkue Los Angeles Kingsissä. Hän on Kingsin ensimmäisen kierroksen varaus vuodelta 2006. Lewis on voittanut Kingsin paidassa kaksi Stanley Cupia vuosina 2012 ja 2014.
Los Angeles Kings varasi Lewisin NHL:ään numerolla 17 varaustilaisuudessa 2006. 16. heinäkuuta 2006 Kings teki Lewisin kanssa kolmivuotisen tulokassopimuksen. Hän pelasi suurimman osan kaudesta OHL-joukkue Owen Sound Attackissa ennen siirtymistään Kingsin farmiseura Manchester Monarchsiin, jossa pelasi kauden loppuun asti esiintyen kahdeksassa ottelussa.Lewis teki Kingsin kanssa 15. heinäkuuta 2011 kaksivuotisen sopimuksen, josta sai 1,45 miljoonaa dollaria kaudesta.Kaudella 2011–2012 Lewis oli mukana voittamassa Stanley Cupia Kingsin kanssa. Kyseinen mestaruus oli joukkueen seurahistorian ensimmäinen. Lewis onnistui kahdesti maalinteossa kuudennessa ottelussa.

Trifluoperatsiini (Triazin, Terfluzin, UK: Stelazine) on antipsykoottinen lääke. Se on perinteinen, niin kutsuttu ensimmäisen polven neurolepti.
Trifluoperatsiinin ensisijainen käyttötarkoitus oli psykoosien hoito. Monien muitten samaan lääkeaineryhmään kuuluvien tavoin sitä saatettiin käyttää myös muihin hoitoaiheisiin, kuten pahoinvointiin.
Lääkeaineella oli taipumusta aiheuttaa ekstrapyramidaalisten haittojen ohella tardiivia dyskinesiaa, joka on ylävartalon lihaksistoon kohdistuva spastisuus eli kramppi- tai kouristelutila. EPS-oireet puolestaan muistuttavat paljolti parkinsonismia.
Trifluoperatsiinia saatettiin antaa tablettimuodon ohella suonensisäisesti (i.v.), mikä ainakin Suomessa lienee jäänyt kokonaan käyttämättä.

Trikamaronin taistelu käytiin joulukuussa 533 Pohjois-Afrikassa, nykyisen Tunisian alueella. Taistelussa itäroomalainen sotapäällikkö Belisarius kukisti vandaalien kuninkaan Gelimerin johtaman armeijan.
Roomalaiset olivat vuonna 533 hyökänneet sotapäällikkö Belisariuksen johdolla vandaalien valtakuntaan Pohjois-Afrikassa. Lyötyään vandaalikuningas Gelimerin joukot Ad Decimumin taistelussa syyskuussa 533 Belisarius valtasi vandaalien pääkaupungin Karthagon. Kutsuttuaan veljensä Tzazonin johtaman armeijan Sardiniasta Gelimer marssi uudestaan roomalaisia vastaan. Armeijat kohtasivat Trikamaron-nimisessä paikassa noin 30 kilometriä Karthagosta länteen. Roomalainen ratsuväki hyökkäsi kolme kertaa vandaalien keskustaa vastaan, kunnes Tzazon sai surmansa ja vandaalit pakenivat leiriinsä. Kun roomalaiset myöhemmin iltapäivällä alkoivat valmistella hyökkäystä vandaalien leiriin, Gelimer ja hänen joukkonsa pakenivat. Taistelun jälkeen Gelimer pakeni Numidiaan, mutta antautui maaliskuussa 534, jolloin sota päättyi ja vandaalien valtakunta lakkasi olemasta.
Itä-Rooman keisari Justinianus I lähetti vuonna 533 sotapäällikkö Belisariuksen johtaman armeijan valtaamaan nykyisen Tunisian alueen takaisin vandaaleilta, jotka olivat 400-luvulla perustaneet sinne oman valtakuntansa. Belisariuksen joukot rantautuivat Tunisian itärannikolla syyskuun 533 alussa ja kukistivat vandaalikuningas Gelimerin joukot 13. syyskuuta käydyssä Ad Decimumin taistelussa Karthagon eteläpuolella. Taistelun jälkeen roomalaiset ottivat Karthagon haltuunsa ja samaan aikaan Gelimer pakeni Numidiaan ja leiriytyi Bullan tasangoille, suunnilleen nykyisen Tunisian ja Algerian rajalle.Gelimer tiesi, ettei hän pystyisi nykytilassaan haastamaan Belisariusta, joten hän kutsui veljensä Tzazonin ja tämän armeijan Sardiniasta, missä se oli ollut kukistamassa kapinaa. Samaan aikaan Belisarius käski kunnostaa Karthagon muurit ja kaivaa paaluilla varustetun kaivannon muurin ympärille. Belisarius pysyi seuraavien viikkojen ajan kaupungissa valvomassa työn edistymistä. Gelimerkään ei pysynyt toimettomana, ja hän tarjosi paikallisille asukkaille palkkioita jokaisesta näiden tappamasta roomalaisesta.Gelimeriin liittyivät pian Tzazonin joukot ja hänen mauriliittolaisensa, joita ei kuitenkaan ollut paljon, sillä suurin osa maureista pysyi neutraaleina ja odotti kumpi osapuoli selviytyisi voittajaksi. Myös monet vandaalisoturit, jotka Ad Decimumin tappion jälkeen olivat löytäneet kuninkaansa luo, liittyivät Gelimerin armeijaan. Gelimer päätti nyt marssia Karthagoa vastaan, sillä hän tiesi, ettei hänellä olisi mahdollisuuksia voittaa sotaa, jos se pitkittyisi.Gelimer johdatti armeijansa kohti Karthagoa houkutellakseen roomalaiset ulos ratkaisevaan taisteluun. Gelimerin joukot rikkoivat kaupunkiin johtavan akveduktin ja leiriytyivät vaimoineen, lapsineen ja omaisuuksineen Trikamaron-nimiselle paikalle (lat. Tricamarum), noin 30 kilometriä Karthagosta. Sen tarkkaa sijaintia ei tiedetä, mutta se oli luultavasti Karthagoon johtavan tien varrella. Paikkaa suojasi pieni puro, mutta vandaalit olivat laiminlyöneet leirin linnoittamisen. Gelimer ei piirittänyt kaupunkia, sillä hän ei halunnut tuhlata vähiä sotilaitaan. Sen sijaan hän halusi taistelun. Gelimer odotti leirissään ja toivoi Karthagon asukkaiden tai roomalaisia palvelevien areiolaisten sotilaiden, kuten herulien, vaihtavan puolta.Belisarius ei halunnut vielä taistelua. Hän odotti kaupungin muurien korjaustyön valmistumista, jotta roomalaisilla olisi turvallinen tukikohta, minne perääntyä. Kun Belisarius oli varma joukkojen ja väestön uskollisuudesta, hän päätti marssia Gelimeriä vastaan. Belisarius lähetti ensin armeijan standaarin, koko ratsuväen ja bucellariukset, paitsi 500 miestä, Johannes Armenialaisen johtamina kohti vandaaleja. Belisarius ohjeisti Johannesta kahakoimaan vihollisen kanssa, jos tilaisuus siihen ilmestyisi, mutta olemaan kuitenkin ryhtymättä täysimittaiseen taisteluun. Belisarius oli nimittäin huomannut, että vandaaleilla ei ollut juurikaan keinoja roomalaisten ratsastavia jousimiehiä vastaan. Seuraavana aamuna Belisarius lähti loppujen ratsuväen ja jalkaväen kanssa Karthagosta kohti Trikamaronia, jonne vandaalit olivat leiriytyneet. Johanneksen johtama roomalainen ratsuväki leiriytyi jonkin matkan päähän vandaalien leiristä.Seuraavana päivänä juuri ennen keskipäivää Gelimer johdatti joukkonsa ulos leiristään ja ryhmitti armeijansa niin, että puro oli heidän edessään. Gelimer ehkä tiesi, että roomalaisilla oli tapana syödä keskipäivällä, joten hän ehkä yritti saada heidät taistelemaan tyhjin vatsoin. Persialaiset olivat yrittäneet samaa Darassa vuonna 530. Todennäköisesti Gelimer myös tiesi, että hänen joukoillaan olisi ylivoima, ja hän halusi kukistaa roomalaisten ratsuväen ennen kuin heidän jalkaväkensä saapuisi. Oli syy mikä hyvänsä, roomalaiset yllättyivät vandaalien liikkeistä ja ryhmittivät nopeasti armeijansa vandaalien joukkoja vastapäätä puron toiselle puolelle.
Roomalaisten puolella taisteluun osallistui vain heidän ratsuväkensä, joka oli sotaretken alussa 5 000 miehen kokoinen. Tähän ei kuitenkaan ole laskettu Belisariuksen henkilökohtaisia joukkoja (comitatus) tai vahvistuksia. Vaikka vandaalit oli kukistettu Ad Decimumissa, he olivat taistelleet raivoisasti ja aiheuttaneet tappioita roomalaisten joukoissa. Historioitsija Ian Hughes arvioi, että Trikamaronissa taistellut Rooman ratsuväki oli tuskin kovin paljon suurempi kuin 8 000 miestä. 10 000 miehen jalkaväki ei ollut vielä saapunut taistelupaikalle.Vandaalien armeija oli todennäköisesti vähän suurempi kuin roomalaisten. Monet vandaalisoturit olivat kaatuneet, joutuneet vangiksi tai paenneet Ad Decimumissa, mutta Tzazonin saapuminen Sardiniasta 5 000 miehen kanssa kompensoi vandaalien kärsimiä menetyksiä. Hughes arvioi vandaaleilla olleen enimmillään 15 000 miestä, joten ei siis ole yllättävää, että Gelimer halusi hyökätä ennen kuin roomalaisten jalkaväki saapuisi tasoittamaan voimasuhteita.Aikalaishistorioitsija Prokopioksen tekstistä on joskus vaikeaa ymmärtää tapahtumia, sillä hän asettaa usein Belisariuksen niiden keskipisteeksi. Tekstin lähempi tarkastelu kuitenkin osoittaa, että Belisarius liittyi pääarmeijaan vasta juuri ennen taistelua. Siispä roomalaisten joukkojen sijoittelun teki Johannes Armenialainen, jolla oli täten suurempi tietämys tapahtumista. Oli järkevää antaa hänen pysyä komennossa, joten Belisarius tyytyi vain ’neuvomaan’ häntä.Johannes Armenialainen oli armeijan keskustassa comitatuksen ja armeijan standaarin kanssa. Prokopios mainitsee roomalaisten vasemman siiven komentajista Martinuksen, Valerianuksen, Johanneksen, Cyprianuksen, Althiaan ja Marcelluksen. He komensivat osastoa roomalaisia ratsastavia jousimiehiä, jota vahvisti lähitaistelua varten aseistettu foederati-ratsuväki. Vasemman siiven vahvuus oli luultavasti noin 3 500–4 000 miestä. Oikean siiven komentajista Prokopios mainitsee muun muassa Pappaksen, Barbatuksen ja Aiganin, joilla oli komennossaan tavallista ratsuväkeä. Oikean siiven koko oli luultavasti myös enimmällään noin 4 000 miestä. Hunnit ryhmitettiin erilleen muusta armeijasta, minkä ansiosta heillä oli mahdollisuus valita puolensa nähdessään kumpi puoli oli voittamassa.Vandaalien puolella Tzazonin johtamat veteraanit asettuivat keskustaan, khiliarkhosten (korkea-arvoinen vandaaliupseeri, joka komensi 1 000:ta miestä) johtaessa loppuja joukkoja vasemmalla ja oikealla siivellä. Koska roomalaiset keskittivät parhaat joukkonsa vandaalien keskustaan eivätkä siipiä vastaan, on mahdollista, että kummatkin vandaaliarmeijan siivet olivat suunnilleen samanvahvuisia. Vandaalien keskustan takana oli osasto maureja, joiden vahvuus ei ole tiedossa. Hunnien tavoin he odottivat taistelun ratkaisua ennen kuin liittyivät voittajan puolelle. Gelimer itse kulki armeijansa joukossa ja kannusti miehiään taistelemaan rohkeasti. Hän käski myös joukkojaan käyttämään vain miekkojaan ja hylkäämään keihäänsä ja muut aseensa. Taktiikan takana saattaa olleen lähitaisteluun rohkaiseminen ja näin roomalaisten käyttämien nuolten tehon vähentäminen. Ei ole kuitenkaan todisteita, että Gelimer olisi itse ottanut osaa taisteluun.
Taistelu alkoi, kun Johannes, Belisariuksen neuvoa noudattaen, lähetti joukkoja kahakoimaan vandaalien keskustan kanssa. Roomalaiset yrittivät nuolia ampumalla provosoida vihollisen vastahyökkäykseen puron yli, jolloin vandaalit olisivat puron ylittäessään menettäneet hyökkäyksensä voiman ja joukkojensa yhtenäisyyden ja roomalaiset olisivat voineet tuhota heidät helposti. Jos taas vandaalit olisivat jääneet paikoilleen, he olisivat kärsineet tappioita roomalaisten ampumien nuolten takia. Tzazon tarttui syöttiin, ja vandaalit pakottivat hyökkäyksellään roomalaiset perääntymään puron yli, mutta eivät kuitenkaan ylittäneet sitä.Nähtyään, että taktiikka oli melkein tehonnut ja että vandaaleilla ei ollut suoran hyökkäyksen lisäksi mitään muuta keinoa roomalaisten ratsastavia jousimiehiä vastaan, Johannes johdatti henkilökohtaisesti bucellariukset vandaaleja vastaan, mutta joutui taas perääntymään ilman, että vandaalit olisivat ylittäneet puron. Vandaalit eivät aikoneet tarttua syöttiin, eivätkä roomalaisten ampumat nuolet aiheuttaneet tarpeeksi tappioita, jotta vandaalit olisivat perääntyneet. Vandaaliarmeijan siivet eivät kuitenkaan olleet siirtyneet tukemaan Tzazonia, joten Johannes johdatti suurimman osan comitatuksista armeijan standaarin mukana uudestaan hyökkäykseen puron yli vandaalien keskustaa vastaan. Seurasi raivoisa lähitaistelu, jossa Tzazon sai surmansa.Prokopios ei kerro tarkkaan, mitä seuraavaksi tapahtui. On mahdollista, että Belisarius (ei Johannes, joka oli liittynyt lähitaisteluun) näki että vandaalien keskusta oli antamassa periksi ja että vandaalien sivustat eivät aikoneet auttaa keskustaansa, joten hän määräsi koko armeijan hyökkäykseen puron yli. Ajoitus oli ratkaisevan tärkeä. Vandaalien keskusta romahti nopeasti, ja paniikki levisi vandaaliarmeijan molempiin siipiin. Lyhyessä ajassa koko vandaalien armeija pakeni kauhuissaan. Hunnit osoittivat nyt uskollisuutensa Belisariukselle liittymällä mukaan takaa-ajoon.
Pako oli lyhyt, sillä vandaalit palasivat leiriinsä, eikä Belisariuksella ollut ilman jalkaväkeä tarpeeksi joukkoja leirin valtaamiseksi. Roomalaiset ryhtyivät sen sijaan ryöstelemään vandaalisoturien ruumiita. Prokopioksen mukaan roomalaiset menettivät taistelussa 50 miestä ja vandaalit 800.Roomalaisten jalkaväki saapui iltapäivällä, ja Belisarius ryhmitti nyt koko armeijansa valmiina hyökkäämään vandaalien leiriin. Se ei kuitenkaan ollut tarpeen, sillä Gelimer pakeni yhdessä joidenkin sukulaistensa ja palvelijoidensa kanssa. Kun vandaalisoturit huomasivat johtajansa paenneen, hekin lähtivät nopeasti leiristä. Roomalaiset valtasivat tyhjän leirin ja saivat haltuunsa vandaalien jättämät omaisuudet. Prokopioksen mukaan ne olivat valtavan arvokkaita ja niihin kuului vandaalien itse tekemien arvoesineiden lisäksi suuria aarteita, jotka he olivat saaneet monilla ryöstöretkillään. Belisarius menetti joukkojensa hallinnan, kun monet sotilaat rupesivat ryöstelemään, ajamaan takaa pakenevia vandaaleita ja orjuuttamaan vandaalien naisia ja lapsia. Koko yö kului tässä ja Belisarius oli huolissaan siitä, että vandaalit kokoaisivat rivinsä ja hyökkäisivät epäjärjestyksessä olevien roomalaisten kimppuun. Seuraavana aamuna Belisarius kiipesi läheiselle mäelle ja sai lopulta hitaasti kurin palautettua.Taistelun jälkeen Gelimer pakeni ja Belisarius lähetti Johannes Armenialaisen 200 miehen kanssa ajamaan häntä takaa. Viiden päivän kuluttua Johannes sai kuitenkin surmansa, kun eräs nuorempi upseeri oli juovuksissaan ampunut vahingossa nuolen hänen kaulaansa. Gelimer pakeni Hippo Regiukseen (nykyinen Annaba Algeriassa), ja sieltä muinaiseen maurien kaupunkiin Medeukseen, joka sijaitsi Numidian rajalla Papuavuoren rinteillä. Belisariuksen joukot saartoivat kaupungin, ja monen viikon piirityksen ja neuvottelujen jälkeen Gelimer suostui antautumaan maaliskuussa 534. Sota päättyi, ja vandaalien kuningaskunta oli lakannut olemasta. Belisarius lähetti joukkojaan turvaamaan Korsikan, Sardinian, Baleaarit, Gibraltarin ja Caesarean kaupungin Mauretaniassa. Vallatut alueet organisoitiin uudelleen Itä-Rooman uusiksi provinsseiksi. Lopulta Belisarius palasi Konstantinopoliin ja sai sankarin vastaanoton. Justinianus myönsi hänelle triumfin ja konsulin arvon. Gelimer sai Justinianukselta maatilan Galatiasta, missä hän sai asua perheensä kanssa. Noin 2 000 vangiksi saatua vandaalisoturia värvättiin Itä-Rooman armeijaan ja lähetettiin Persian vastaiselle rajalle. Uusi African provinssi ei kuitenkaan pysynyt rauhallisena. Roomalaiset joutuivat taistelemaan maureja ja kapinallisia vastaan, ja vasta 500-luvun lopulla keisari Maurikioksen aikana provinssi oli suhteellisen kukoistava ja rauhallinen.
Tärkein lähde vandaalisodasta on aikalaishistorioitsija Prokopioksen teos Justinianuksen sotien historia. Prokopios oli Belisariuksen lainopillinen avustaja ja sihteeri, ja hän oli itse Belisariuksen mukana Pohjois-Afrikan sotaretkellä.
 Lähdeaineistoa aiheesta Prokopioksen selostus taistelun kulusta teoksessa Justinianuksen sotien historia Wikiaineistossa  (englanniksi)
Cameron, Averil & Ward-Perkins, Bryan: The Cambridge Ancient History XIV. Late antiquity: empire and successors, A.D. 425–600.    Cambridge University Press, 2000. ISBN 9780521325912.    (englanniksi)
Evans, James Allan: The age of Justinian: the circumstances of imperial power.    Routledge, 2000. ISBN 978-0-415-23726-0.    (englanniksi)
Goldsworthy, Adrian: Rooman puolesta – sotilaat, jotka loivat Rooman valtakunnan.    Ajatus Kirjat, 2009. ISBN 978-951-20-8232-2.    
Hughes, Ian: Belisarius: The last Roman general.    Westholme Publishing, 2009. ISBN 978-1-59416-085-1.    (englanniksi)

Triodion on ortodoksisissa kirkoissa käytössäoleva kirja, jossa ovat pääsiäistä edeltävän ns. suuren paaston jumalanpalvelustekstit.

Triumvirat oli saksalainen progressiivisen rockin yhtye, joka perustettiin vuonna 1969 Kölnissä, Saksassa. Alkuperäiskokoonpanoon kuuluivat kosketinsoittaja Jürgen Fritz  (s. 13.3.1953), basisti Werner “Dick” Frangenberg ja rumpali Hans Bathelt. Yhtye oli saksalainen vastine brittiläiselle ns. art-rockille 1970-luvun alkupuolella, mutta yhtye omaksui pian omintakeisen  ja jäljittelemättömän soittotyylin.
Ensimmäiset esiintymiset yhtye teki paikallisilla esiintymislavoilla soittaen lähinnä  tuon  ajan listamusiikkia. 1970-luvun alussa englantilaiset The Nice ja Emerson, Lake & Palmer (ELP) vaikuttivat merkittävästi yhtyeen  musiikilliseen suuntautumiseen.  Alkuaikoina yhtye olikin puhtaasti instrumentaali-yhtye esittäen keikoilla lähinnä muiden sävellyksiä. Yhtyeen musiikillinen johtaja ja luoja Jürgen Fritz oli klassillisen koulutuksen saanut pianisti. Yhtyettä perustettaessa hän oli  vain 16-vuotias. Fritz oli yhtyeen tärkein vaikuttaja ja johtaja 10 vuoden ajan.Kun yhtye etsi levytyssopimusta he päättivät muuttaa sekä musiikillista konseptia että myös yhtyeen kokoonpanoa vuonna 1971.  Frangenberg sai lähteä bändistä ja Hans Pape korvasi hänet bassossa.  Triumvirat harjoitteli viisi kertaa viikossa ja soitti keikoilla nyt omaa materiaalia. Jürgen Fritz kertoo: “Meillä oli pieni Grundig TK23 mankka, joka ei koskaan toiminut kunnolla. Kuitenkin onnistuimme äänittämään demon, jonka toimitimme EMI:n Kölnin levytuottajille Hartmut Priessille ja Reinhart Pietschille. EMI  oli juuri perustanut Harvest -levymerkin vastapainoksi Metronomen “Brain and Bacillus” -levymerkille.  Levytyssopimus allekirjoitettiin 1971 loppupuolella.Debyytti-albumi Mediterranean Tales levytettiin tammikuussa 1972 ja se ilmestyi kolme kuukautta myöhemmin. 
1970-luvun puolessa välissä yhtye nautti suurta suosiota Yhdysvalloissa ja kiersi USA:ta mm. Fleetwood Mac -yhtyeen lämppärinä yhteensä 43 konsertissa.  1975 yhtye sai kaupallista menestystä albumilla Spartacus, joka nousi USA:n myyntilistoilla jopa sijalle 27.
Yhtye koki useita miehistönvaihdoksia uransa aikana. 1980 äänitettiin yhtyeen viimeiseksi jäänyt albumi Roussian Roulette.                                                                                                    
Menestysalbumeilla Illusions on a Double Dimple (1974) ja Spartacus (1975) basistina ja laulajana toiminut Helmut Köllen (k. 3.5.1977) kuoli häkämyrkytykseen  omassa autotallissaan  27-vuotiaana (kts. Luettelo 27-vuotiaina kuolleista rock-muusikoista)

TRON: Legacy on Daft Punkin säveltämä Tron: Perintö -elokuvan soundtrack-albumi, joka julkaistiin 6. joulukuuta 2010.

Trooppinen sykloni Eline oli trooppinen hirmumyrsky, joka aiheutti suuria tuhoja Madagaskarilla, Mosambikissa ja Zimbabwessa vuonna 2000. Saffirin-Simpsonin hurrikaaniasteikolla se luokiteltiin toiseksi voimakkaimpaan eli 4. luokkaan. Se syntyi lähellä Joulusaaria 3. helmikuuta ja sai Ausralian hirmumyrskyksekukselta nimen Leon. Se heikkeni mutta voimistui uudelleen ja sai Mauritiuksen keskukselta nimen Eline siirtyessään pois australialaisten valvonta-alueelta. Se iski Madagaskarille 17. helmikuuta ja Mosambikiin, Beiran kaupungin pohjoispuolelle, 22. helmikuuta.Se oli yksi pisimpään eläneistä ja pisimmän matkan kulkeneista trooppisista hirmumyrskyistä, mitä on tavattu eteläisellä pallonpuoliskolla.Suorat tuhot riistivät hengen ainakin 1 000 ihmiseltä ja sateiden aiheuttamat tulvat ja niiden levittämät kulkutaudit tuhansilta muilta. Elinen vaikutusta on vaikea erottaa muista tuhoista, sillä Mosambikin alueella oli jo ennestään tulvia, kun taas Madagaskarille saapui pian trooppinen myrsky Gloria.

Tryffelit (Tuber) on sienten suku. Lajit elävät maan alla symbioosissa tammen ja joidenkin pähkinäpuiden kanssa. Eräät lajit kuuluvat maailman kalleimpiin ruoka-aineisiin. Tryffelien löytäminen on hankalaa, koska sienet kasvavat kokonaan maanpinnan alla. Tryffelin etsintään on koulutettu sikoja ja koiria, jotka tarkan hajuaistinsa avulla löytävät tryffeliesiintymät. Sikojen käytön ongelma on, että ne yrittävät itse syödä löytämänsä tryffelit. 
Egyptiläiset tunsivat tryffelin ja valmistivat siitä ruokaa peittämällä tryffelin hanhenrasvalla ja keittämällä. Antiikin kreikkalaiset ja roomalaiset liittivät tryffeliin erilaisia terapeuttisia voimia. Keskiajalla tryffeli joutui hieman syrjään, koska ihmiset epäilivät, että tryffeli on jonkinlainen paholaisen merkki, koska se elää maan alla eikä ole ilo silmälle. 
Valkotryffeli (Tuber magnatum) kasvaa Italian Albassa. Se on arvostetuin tryffeli ja siitä maksetaan jopa 3000-5000 euroa kilolta.Kalkkitryffeli (Tuber borchii) on toiseksi paras valkotryffelilaji. Se on suosittu Italiassa ja sen sesonki on lokakuulta maaliskuulle. Sitä kasvaa myös Suomessa luonnonvaraisena.Kesätryffeli (Tuber aestivum) on musta ja aromikas tryffelilaji. Se kasvaa laajalla alueella Marokosta Gotlantiin. Sitä myös viljellään paljon sopeutuvaisuutensa takia. Hyvästä ranskalaisesta kesätryffelistä maksetaan 2000-3000 euroa kilolta.Mustatryffeli (Tuber melanosporum) kasvaa Ranskassa Burgundin alueella. Tunnetaan myös nimellä Perigordin musta timantti. Muistuttaa selvästi heikkolaatuisempaa kiinalaista mustaa tryffeliä Tuber indicumia.
Saksalainen botanisti Albert Bernhard Frank teki ensimmäisenä tieteellisiä tutkimuksia 1800-luvulla tryffeleiden biologiasta. Hän selvitti, kuinka tryffelit kasvattavat sienirihmastoa, joka muodostaa symbioosin puun juurien kanssa. Rihmaston hieno ektomykorritsa kerää maaperästä vettä ja ravinteita sieltäkin, minne puun juuret eivät yllä. Tryffeli saa taas puolestaan puulta sokeria ja yhteyttämistuotteita.Koska tryffeli kasvaa kokonaan maan alla, sen on vaikea levittää sieni-itiöitä. Sen takia tryffelille on kehittynyt voimakas houkutusaromi, joka houkuttelee esimerkiksi villisian kaivamaan ja syömään ne. Tällä tavalla itiöt pääsevät leviämään uusille kasvupaikoille.
Suomesta on löydetty luonnonvaraisena viittä eri tryffelilajia. Vuonna 2009 löydettiin Puumalasta ja Joensuusta kalkkitryffeleitä. Luonnonvaraisena ne kasvavat männyn juurissa.Tryffelien kasvatusta Suomessa päätettiin tutkimusten perusteella yrittää Juvalla, Pertunmaalla ja Rääkkylässä. Kenttäkokeet alkoivat Juvalla vuonna 2006, missä on myös toiminut Tryffelikeskus tammikuusta 2007 lähtien.  Vuonna 2012 tarhaus onnistui ja Juvalla löydettiin kesätryffeleitä. Nämä kesätryffelit kuuluvat arvokkaisiin mustiin tryffeleihin.
Tryffeliä viljellään istuttamalla pellolle tryffelin rihmastolla ympättyjä tammen ja pähkinäpensaan taimia. Tärkeää tryffelinviljelyssä on maaperän oikea pH ja kosteusolosuhteet. Ensimmäisen sadon saamiseen menee useampi vuosi.
Robuchon, J., Creignoun, M., Delaveyne, J., etc., Larousse - Gastronomique, Hamlyn, London, Editoriale Johnson, Bergamo, 2001.
Davidson, A., The Oxford Companion to Food, Oxford University Press, Oxford University Press Inc., New York,1999.
Milham, M., Platina´s on right pleasure and good health, Pegasus press, The university of North Caroline, Asheville, 1999.
Yle: Varsinaissuomalaisesta perunamaasta paljastui poikkeuksellisen suuri tryffelipelto – kilohinta jopa kolme tuhatta euroa

Tsavonmedestäjä (Cinnyris tsavoensis) on medestäjien heimoon kuuluva varpuslintu. Sitä pidetään joskus samana lajina purppuravyömedestäjän (Cinnyris bifasciatus) kanssa. Tsavonmedestäjää tavataan Itä-Keniassa ja Koillis-Tansaniassa.

Tšekin naisten jääkiekkomaajoukkue edustaa Tšekkiä naisten kansainvälisissä jääkiekko-otteluissa ja turnauksissa. Joukkue toimii Tšekin jääkiekkoliiton alaisuudessa. Vuodesta 2014 joukkueen päävalmentajan on toiminut Jiří Vozák.Tšekillä on yli 2 700 naisjääkiekkoilijaa.

Tselina on venäläinen sotilaallinen satelliittijärjestelmä, jonka satelliitit ovat erikoistuneita elektronisten signaalien tiedusteluun (ELINT, Electronic Intelligence)
Tselina-satelliittien kehitystyö alkoi varhain 1960-luvulla. Tavoitteena oli kehittää Maata kiertäville radoille satelliitteja, jotka pystyisivät kaappaamaan strategisesti mielenkiintoisia radiosignaaleja ja paikallistamaan myös niiden lähteet. Ensimmäisen Tselina-sukupolven suunnitteli 1960-luvulla Neuvostoliitossa tieteellinen instituutti TSNII-KS. Järjestelmän varsinainen kehitys pääsi käyntiin vuonna 1964. Ensimmäiseen suunnitelmaan kuului pareittain toimivat Tselina-satelliitit, epätarkempi Tselina-O ja tarkempi Tselina-D. Näistä Tselina-O etsisi signaalit ja Tselina-D paikantaisi ja tutkisi tarkemmin löydetyt signaalit.
Ensimmäisiä kokeellisia satelliitteja koetettiin laukaista avaruuteen Kapustin Jarin avaruuskeskuksesta vuosina 1965 ja 1966. Tselina-O -satelliitin testaus aloitettiin Plesetskin avaruuskeskuksessa vuonna 1967. Ensimmäinen laukaisu kesäkuussa 1967 kuitenkin epäonnistui ja tiettävästi ensimmäinen onnistunut laukaisu tehtiin 30. lokakuuta 1967 Kosmos 3 -raketilla. Varsinaisia Tselina-satelliitteja saatiin avaruuteen 1970-luvun alussa. Ensimmäinen Tselina-D -sarjan satelliitti Kosmos 389 laukaistiin avaruuteen 18. joulukuuta 1970. Useiden viivästysten ja teknisten ongelmien vuoksi järjestelmä saavutti operatiivisen vaiheen vuonna 1976.
Tselina-O -satelliitin kehitys lopetettiin vuonna 1984 ja kaikki teknologia yhdistettiin Tselina-D -satelliittiin. Näin siis yksi satelliitti kykeni tekemään kahden satelliitin työn. Viimeinen Tselina-O -sarjan satelliitti laukaistiin avaruuteen 31. maaliskuuta 1982 (Kosmos 1345).
Pian 1970-luvun alussa alettiin hahmottelemaan Tselina-satelliittijärjestelmän toista sukupolvea, olisi edeltäjäänsä entistäkin tarkempi. Sen varsinainen kehitystyö alkoi vuonna 1976. Tämä johti ensimmäisen satelliitin valmistumiseen 1. joulukuuta 1980. Muutamaa vuotta myöhemmin avaruuteen laukaistiin Kosmos 1603 -satelliitti Baikonurin avaruuskeskuksesta, joka oli Tselina-järjestelmän toisen sukupolven ensimmäinen edustaja. Tselina 2 -satelliitit korvasivat edeltäjänsä lopullisesti vuonna 1994. Viimeisin Tselina 2 -sarjan satelliitti, Kosmos 2428, laukaistiin avaruuteen kesäkuussa 2007.
Ensimmäiset Tselina-satelliitit laukaistiin noin 500 km:n korkeuteen. Kevyempi Tselina-O laukaistiin 550 km:n korkuiselle radalle, jonka ratatason kaltevuus Päiväntasaajaan nähden oli 74 asetta. Raskaampi ja tarkempi Tselina-D laukaistiin noin 550 km:n korkeuteen radalle, jonka kaltevuus Päiväntasaajaan nähden oli 82,5 astetta. Aluksi satelliitit laukaistiin kuudelle erilaiselle ratatasolle, joiden välinen etäisyys oli 30 astetta. Myöhemmin ratatasojen määrää laskettiin kolmeen, jossa etäisyys oli 60 astetta. Ensimmäisen sukupolven Tselina-satelliitit välittivät signaalinsa suoraan maa-asemille.
Toinen sukupolven Tselina 2 -satelliitit laukaistiin hieman korkeammille radoille, jossa ratakorkeus on keskimäärin 830 km. Nyt ratatason kaltevuus Päiväntasaajaan nähden oli 71 astetta. Tselina 2 -sarjan satelliitit välittivät signaalinsa geostationaarisille satelliiteille, joista signaali välitettiin Maahan.

Tšuktšimeri eli Tšuktšienmeri (ven. Чуко́тское мо́ре, Tšukotskoje more) on Pohjoiseen jäämereen kuuluva matala reunameri, joka sijaitsee Itä-Siperian meren ja Beaufortinmeren välissä.
Tšuktšimeri on saanut nimensä Tšuktšien niemimaalla elävien tšuktšien mukaan. Tšuktšit ovat perinteisesti saaneet elantonsa merestä ja sen rannikkoalueilta metsästämällä merinisäkkäitä ja harjoittamalla poronhoitoa.
Tšuktšimerta reunustavat lännessä Wrangelinsaari ja Itä-Siperian meri, idässä Alaskaan kuuluva Point Barrow ja etelässä pohjoinen napapiiri ja Beringinmeri. Sen pohjoisraja kulkee Point Barrow’sta Wrangelinsaaren pohjoiskärkeen ja myötäilee arktista mannerrinnettä. Meren pinta-ala on noin 595 000 neliökilometriä ja keskisyvyys 77 metriä. Yli puolet sen alasta on alle 50 metrin syvyistä.Suurimpia merenlahtia ovat Koljutšinskаjanlahti Siperiassa ja Kotzebue Sound Alaskassa. Muihin reunameriin verrattuna saaria on vain vähän. Niistä suurimpia ovat Ostrov Gerаld ja Wrangelinsaari. Merkittävin satamakaupunki on Venäjän rannikolla sijaitseva Uelén.Merkittävin yksittäinen geologinen muodostuma Tšuktšimeren pohjassa on Hope Basin Alaskan edustalla. Merenpohjassa kulkee myös kaksi vedenalaista kanjonia, Herald ja Barrow. Noin 90 metriä syvä Herald alkaa 70. pohjoiselta leveyspiiriltä ja kulkee pohjoiseen pitkin 175. läntistä pituuspiiriä. Barrow myötäilee Alaskan rannikkoa ja ulottuu Tšuktšimereltä Beaufortinmerelle. Sen syvyys on 50–100 metriä.Päivämääräraja kulkee pääosin 180. pituuspiiriä pitkin mutta tekee mutkan itään Beringinsalmen ja Tšuktšimeren kautta ja yhtyy 180. pituuspiiriin taas Wrangelinsaaren pohjoispuolella.
Tšuktšimeressä on kolme suurta merivirtaa. Beringin merivirta tuo Tyynenmeren ja Anadyrjoen vettä Beringinsalmen kautta pohjoiseen. Alaskan rannikkovirta virtaa Alaskan rannikon edustalla ja Siperian rannikkovirta pitkin Siperian rannikkoa. Siperian rannikovirta häviää lähes olemattomiin talvella ja keväällä mutta voimistuu kesällä ja syksyllä. Merialue on purjehduskelpoinen heinä- ja lokakuun välisenä aikana; muina aikoina se on jäässä, jolloin merijäätä virtaa Siperian rannikkoa pitkin kaakkoon.Tšuktšimereen laskee useita jokia: Siperian puolelta muun muassa Amguema, Tšegitun ja Joonаivejem ja Alaskan puolelta Kivalina, Kobuk, Kokolik, Noatak, Wulik ja Utukok.
Tšuktšimeri on maailman tuotteliaimpia meriekosysteemejä. Sen ravintoketjujen perustan muodostaa merijään tuntumassa elävä kasviplankton. Matalassa ja ravinteikkaassa merenpohjassa esiintyy runsaasti äyriäisiä, simpukoita ja muita pohjaeläimiä, joita käyttävät puolestaan ravintonaan mursut, hylkeet, harmaavalaat ja vesilinnut. Monille näille lajeille on yhteistä merijään käyttäminen pesä- ja lepopaikkana.Tšuktšimeren alueella elää noin 2 000 jääkarhua, puolet Yhdysvaltojen jääkarhuista ja kymmenesosa maapallon koko jääkarhupopulaatiosta. Jääkarhujen tärkeintä ravintoa ovat norpat, jotka viettävät pääosan elämästään jään pinnalla. Muita jäällä eläviä hyljelajeja ovat juovahylje, partahylje ja täplähylje. Hylkeiden lisäksi merijäätä käyttävät lepopaikkana mursut, joita muuttaa Tyyneltämerelle Tšuktšimerelle kesän ajaksi.Tšuktšimeri on tärkeä elinalue myös monille valaslajeille. Sen matalissa vesissä liikkuu harmaavalaiden lisäksi uhanalaisia silli- ja ryhävalaita. Kasegaluk Lagoonissa ruokailee ja kasvattaa poikasiaan noin 3 500 maitovalasta. Monet Alaskan rannikon alkuperäiskansoista ovat perinteisesti pyydystäneet rannikolla liikkuvia grönlanninvalaita.Tšuktšimerta reunustavat lahdet ja jokisuistot toimivat pesimä- ja ruokailupaikkoina miljoonille linnuille. Ulapalta etsivät ravintoa myrskylintu ja lyhytpyrstöliitäjä ja rannoilla pesivät valtavina yhdyskuntina etelän- ja pohjankiisla. Suurin osa Yhdysvaltojen ja Kanadan ja merkittävä osa Siperian kyhmyhaahkoista muuttaa itäiselle Tšuktšimerelle huhti- ja marraskuun väliseksi ajaksi. Alueella tavataan myös monia uhanalaisia tai vaarantuneita laajeja, kuten silmälasihaahkaa, jääkuikkaa ja lyhytnokkamurria.
Andrew Jon Hund: Antarctica and the Arctic Circle: A Geographic Encyclopedia of the Earth’s Polar Regions.    ABC-CLIO, 2014. ISBN 978-1610693936.    

Tsuyoshi Ihara (jap. 伊原 剛志; s. 6. marraskuuta 1963) on japanilainen näyttelijä. Hänet tunnetaan kansainvälisesti varsinkin Takeichi Nishin roolista Clint Eastwoodin menestyselokuvassa Kirjeitä Iwo Jimalta (2006).

World Snowboard Tour (WST) (entinen TTR) on Terje Håkonsenin, Drew Stevensonin ja Reto Lammin vuonna 2002 perustama lumilautailun maailmankiertue. Kilpailukiertueella on rankingjärjestelmä, joka yhdistää yli 180 itsenäistä eri tasoista lumilautailutapahtumaa. Kaiken tasoiset lumilautailijat kilpailevat kiertueen eri osakilpailuissa keräten rankingpisteitä, joiden perusteella kauden päätteeksi jaetaan WST World Snowboard Champion – titteli.Swatch World Snowboard Tour on voittoa tuottamaton organisaatio, jonka tavoitteena on kehittää lumilautailua huippu-urheilulajina ja säilyttää kilpailujen korkealaatuinen taso. WST tekee töitä sen eteen että laji säilyttää perinteisen hauskuutensa ja lajin luovat piirteet huolimatta siitä että kilpaillaan pisteistä freestyle kiertueella.
WST-kilpailuja järjestävät ympäri maailmaa yksittäiset kisajärjestäjät. Kilpailuja on eriarvoisia asteikolla 1–6 tähteä. Yksi kiertue kestää noin 10 kuukautta ja huipentuu finaaliin, johon pääsevät eniten pisteitä keränneet laskijat sekä suurempien kisojen voittajat.
