
Louis Cousin (21. elokuuta 1627 Pariisi – 26. helmikuuta 1707 Pariisi) oli ranskalainen historioitsija, kääntäjä, asianajaja, kuninkaallinen sensori sekä Ranskan rahapajan pääjohtaja. Hän oli myös Ranskan akatemian jäsen.
Perhe oli suunnitellut Luis Cousinille kirkollista uraa, ja hän aloittikin teologian opiskelun ja sai alimman bachelierin tutkinnon suoritetuksi. Kun perheen olosuhteissa tapahtui muutoksia, hän päätyi opiskelemaan lakia. Valmistuttuaan hän toimi useita vuosia asianajajan ammatissa. Sittemmin hän siirtyi Ranskan kuninkaallisen rahapajan pääjohtajaksi ja kuninkaalliseksi sensoriksi.
Virkojensa hoitamisen sallimina vapaa-aikoina hän keskittyi kreikkalaisen antiikin historioitsijoiden teosten kääntämiseen. Jopa suuri Voltaire on osoittanut kiitosta hänen suorittamilleen Eusebio Kesarealaisen ja Bysantin historiankirjoittajien teosten korkeatasoisesta ja avoimesta kääntämisestäVuosina 1687–1701 Cousin oli päätoimittajana Jounal des sçavans -lehdessä. Vaikka Cousin sai arvostusta jälkipolvilta, jo omana aikanaan hänen saavutuksensa riittivät valintaan Ranskan akatemian jäseneksi vuonna 1697. Cousin oli testamentannut merkittävän kirjastonsa Saint-Victorin luostarille, jolle hän jätti myös huomattavat varat kirjaston jatkuvan laajentamisen takaamiseksi. Lisaksi hän perusti kuusi merkittävää apurahaa Pariisin yliopistossa opiskeleville nuorille.
Histoire de Constantinople depuis le règne de Justin jusqu’à la fin de l'Empire, traduite sur les originaux grecs par Cousin (8 osaa, 1672-1685)
Les Principes et les règles de la vie chrétienne, traité composé en latin par M. le cardinal Giovanni Bona|Bona et traduit en françois par M. Cousin (1675)
Histoire romaine, écrite par Xiphilin, par Zonare et par Zosime, traduite sur les originaux grecs par M. Cousin (1678)
Discours de Clément Alexandrin pour exhorter les payens à embrasser la religion chrétienne, traduit par Mr Cousin (1684)
Discours d'Eusèbe, touchant les miracles attribués par les payens à Apollonius de Thyane, traduit par M. Cousin (1684)
Histoire de plusieurs saints des maisons des comtes de Tonnerre et de Maison de Clermont-Tonnerre (1698)

Louis Walsh (oik. Michael Louis Vincent, s. 5. elokuuta 1952 Kiltimagh, Irlanti) on irlantilainen musiikkialan manageri. Hän on manageroinut muun muassa Johnny Logania, Boyzonea ja Westlifea.
Walsh alkoi promotoida ensimmäistä yhtyettään, Time Machinea, jo 15-vuotiaana. Hän soitteli useille tunnetuille promoottoreille Dubliniin saadakseen yhtyeelle keikkoja.
Kaksi Royal Blues Showbandin jäsentä, Frank ja Vincent Gill, omistivat Claremorrisissa baarin, jossa Walsh työskenteli osa-aikaisesti. Työnsä kautta hän pääsi avustamaan yhtyeen sihteeriä ja katseli heidän managerinsa työtä. Näin hän oppi hyvin, miten asiat tuli hoitaa.
Walsh muutti Dubliniin ja jatkoi työtä yhtyeen kanssa. Sen hajottua hän jäi kaupunkiin ja sai töitä Tommy Hayden -yhtiöstä, jossa hän aloitti keittämällä teetä ja mainostamalla show-yhtyeitä. Hayden lähetti aina välillä Walshin viemään lehdistötiedotteita ja valokuvia lehdille, ja näin hän onnistui luomaan suhteita median kanssa jo varhaisessa vaiheessa. 1970-luvun lopulla disko ja rock kuitenkin veivät show-yhtyeiden paikan, ja Walshin yhtyeet joko hajosivat tai sitten vain katosivat.
Walsh oli tavannut bussissa nuoren artistin, Johnny Loganin, jonka hän uskoi pääsevän pitkälle, jos tämä vain saisi oikean tilaisuuden. Tapaamisen seurauksena laulaja allekirjoitti levytyssopimuksen 13. maaliskuuta 1979 Tommy Hayden -yhtiön kanssa ja 19. huhtikuuta 1980 hän voitti Eurovision laulukilpailun kappaleella ”What’s Another Year”. Kappale nousi listaykköseksi 11 Euroopan maassa tehden Johnny Loganista myös ensimmäisen irlantilaisen artistin, joka pääsi Britannian listan ykköseksi. Loganin seuraava single floppasi pahasti, mutta Walsh ei silti aikonut luovuttaa. Hän laittoi Linda Martinin kilpailemaan Irlannin euroviisuedustajuudesta Loganin kirjoittamalla kappaleella ”Terminal 3”, joka lopulta sijoittui toiseksi vuoden 1984 euroviisuissa. Vuonna 1987 Loganin kirjoittama kappale ”Hold Me Now” valittiin edustamaan Irlantia Euroviisuissa ja se voittikin kilpailun 172 pisteellä.
Loganin ura floppasi kuitenkin toistamiseen ja Walsh jätti yhtiön joulukuussa 1989 työskennelläkseen yhtiön entisen työntekijän, Carol Hannan kanssa tämän perustamassaan yrityksessä Carol & Associates. Walsh suostutteli Logania kirjoittamaan vielä yhden kappaleen euroviisuihin ja niin Linda Martin voitti vuoden 1992 Euroviisut kappaleella ”Why Me”.
Euroviisuaika sai Walshin haluamaan työskennellä kansainvälisemmällä alueella ja siksi hän päätti pistää pystyyn ”Irlannin oman Take Thatin”. Hänen maineensa ansiosta 300 nuorta miestä ilmestyi koelauluihin syksyllä 1993 ja heistä valittiin lopulta kuusi Boyzoneen. Koelaulut saivat jonkin verran huomiota Irlannin mediassa ja Walsh päätti hyödyntää tätä julkisuutta laittamalla yhtyeen heti Irlannin pisimpään pyörineeseen talk show -ohjelmaan, The Late Late Show’hun. Yhtyeellä ei ollut vielä yhtään kappaletta ja heidän tanssiesityksensä sai kammottavat arvostelut vainoten heitä lopun uraa, mutta Walsh oli aina sitä mieltä, ettei huonoa julkisuutta ollut olemassakaan.
Parin kuukauden päästä Walsh vähensi yhtyeen jäsenten määrän viiteen ja päätti, että ensimmäinen single olisi cover-versio kappaleesta ”Working My Way Back To You”. Levytyssopimuksesta huolimatta singlelle ei löytynyt tuottajaa ilman 10 000 puntaa. Walsh sai lainattua rahat baarinomistaja John Reynoldsilta, josta tuli siten yhtyeen toinen manageri, joka huolehtisi raha-asioista. Musiikkivideo maksoi vain 4 000 puntaa, mutta single nousi Irlannissa listakolmokseksi. Britanniassa yhtye pääsi suosioon oltuaan mukana Smash Hits -kiertueella ja niin Osmonds-cover ”Love Me For A Reason” nousi listakakkoseksi joulukuussa 1994 myyden yli 700 000 kappaletta. Levy-yhtiö ei halunnut alun perin julkaista kappaletta, mutta Walsh onnistui jälleen suostuttelussaan.
Walsh vaati aina yhtyeeltä kohteliasta käytöstä, sillä hän tiesi sen korvaavan muut puutteet. Hän haki myös usein median huomiota albumien ja singlejen julkaisuajankohtina suurentelemalla ja keksimällä yhtyeeseen liittyviä asioita.
Boyzone julkaisi uransa aikana 16 top 5 -singleä ja neljä albumia, jotka kaikki menivät listan kärkeen ja he myivät noin 12 miljoonaa levyä. Walsh kuitenkin tiesi, ettei yhtye jatkaisi ikuisesti, ja siksi soitto Mae Filanilta, Shane Filanin äidiltä, tuli vuonna 1998 sopivaan aikaan. Mae kertoi, että hänen poikansa oli perustanut yhtyeen Sligossa ja pyysi Walshia katsomaan heitä. Ennen kuin Walsh alkoi manageroida heitä, hän järjesti kuusijäseniselle yhtyeelle lämppärikeikan Backstreet Boysin keikalle ja vakuuttui yhtyeen taidoista. Hän pyysi myös Simon Cowellia katsomaan yhtyettä, mutta tämä ei ollut vakuuttunut ja halusi kolmen jäsenen lähtevän. Yhtyeen nimeksi tuli Westside Sligon läntisen sijainnin mukaan, mutta se vaihdettiin myöhemmin Westlifeksi, sillä rekisteristä löytyi jo kahdeksan samannimistä yhtyettä. Jäseniä oli lopulta viisi, joista kolme oli alkuperäisiä. Ronan Keating nimitettiin yhtyeen toiseksi manageriksi, millä saatiin lisää julkisuutta sekä yhtyeelle että pian soolouraa luovalle Keatingille. Näin Westlife lopulta korvasi uraansa lopettelevaa Boyzonea ja myi yli 30 miljoonaa levyä. Ronan Keating erotti Walshin vuonna 2003 ja hänen seuraava albuminsa sijoittui sijalle 21 kahden aiemman sijoittua ykköseksi.
Vuonna 2002 Walsh pääsi tuomariksi Britannian Popstarsin toiselle tuotantokaudelle Pete Watermanin ja Geri Halliwellin ohella. Tarkoituksena oli luoda kaksi yhtyettä, tyttöbändi ja poikabändi, sekä kilpailla jouluviikon ykköspaikasta singlelistalla. Tyttöbändi saisi sopimuksen Polydorilta ja Walshin managerikseen. Poikabändi taas pääsisi Watermanin omaan levy-yhtiöön PWL:lle hänen manageroimanaan. Walshin yhtye Girls Aloud voitti ja luo uraa edelleen. Watermanin yhtye One True Voice puolestaan floppasi.
Walsh pääsi myös tuomariksi Simon Cowellin The X Factor -ohjelmaan, jonka alkuperäistuomareihin hänen lisäkseen kuului Sharon Osbourne sekä Simon Cowell. Ohjelman ensimmäinen tuotantokausi esitettiin Britanniassa syksyllä 2005. Ohjelmaa esitetään edelleen ja siinä on nykyään neljä tuomaria,,  Sharon Osbourne, Simon Cowell, Nicole Scherzinger ja Louis Walsh. Walsh tunnetaan tuomarina joka useimmiten on ystävällinen kilpailijoille ja yleensä vain nauraa humoristisesti huonoille esityksille.

Louisa May Alcott (29. marraskuuta 1832 Germantown – 6. maaliskuuta 1888 Boston) oli yhdysvaltalainen kirjailija, joka tunnetaan parhaiten nuortenkirjastaan Pikku naisia.
Louisa May Alcott syntyi Germantownissa (nykyisin osa Philadelphiaa). Hänen vanhempansa olivat Abigail May Alcott ja Bronson Alcott. Hän oli toinen neljästä tyttärestä. Alcottin lapsuudessa perhe muutti myöhemmin Bostoniin ja sieltä Concordin kaupunkiin.Louisan isä Bronson Alcott kuului Uuden-Englannin transsendentalisteihin. Tämä oli Yhdysvalloissa 1800-luvulla vaikuttanut kulttuurinen suuntaus, johon liittyi muun muassa luonnonmystiikka, intuitio ja auktoriteeteista vapaa uskonto. Hän oli idealistinen opettaja, joka sovelsi transsendentalismia kasvatusopin teorioissaan. Perheen ystäviin kuului muita saman maailmankatsomuksen omaavia intellektuelleja, kuten kirjailijat Henry Thoreau, Ralph Waldo Emerson ja Nathaniel Hawthorne. Louisa kasvoi tässä henkevässä ympäristössä, hänen isänsä toimiessa hänen opettajanaan. Vapaamielinen kasvuilmapiiri sai hänet jo nuorena kiinnostumaan yhteiskuntatieteistä, kirjallisuudesta ja kasvatusopista. Alcottista tuli myös myöhemmällä iällä aktiivinen naisasianainen ja naisten äänioikeuden puolesta taistelija. 
Yhdysvaltain sisällissodan aikana Alcott työskenteli vapaaehtoisena sairaanhoitajana sotilassairaalassa Washingtonissa. Siellä hän sairastui lavantautiin, josta hän ei koskaan täysin toipunut. Alcott kokosi sotilassairaalasta lähettämistä kirjeistään kirjan Hospital Sketches, joka ilmestyi vuonna 1863.Alcott alkoi jo nuorena kirjoittaa tarinoita ja runoja. Hän julkaisi myös lehdissä romanttisia jatkokertomuksia. Ansioillaan hän auttoi rahallisesti epäkäytännöllistä isäänsä, joka epäonnistui kerta toisensa jälkeen yrityksissään perustaa oma koulu transsendentalismin utopistisessa hengessä. 
Vuosi 1868 oli käännekohta Alcottin kirjallisella uralla. Tällöin ilmestyi hänen kuuluisin teoksensa Pikku naisia ja seuraavana vuonna sen jatko-osa Viimevuotiset ystävämme. Kirja syntyi tilaustyönä, taloudellisesta pakosta, mutta se sai pian suuren suosion ja sillä oli valtava kaupallinen menestys. Alcottin saatua monet kerrat kustantajilta kieltävän vastauksen eräs heistä sanoi Alcotille, että jos tämä kirjoittaa tyttökirjan, hän lupaa julkaista sen. Poikamainen Louisa tuskaili äidilleen, että miten hän voisi kirjoittaa tyttökirjan, kun ei tuntenut muita tyttöjä kuin ”meidän tytöt”, jolloin Abigail-äiti vastasikin hänelle: ”No kirjoita sitten meidän tytöistä!” Niinpä kirja perustuu suureksi osaksi Alcottin omiin lapsuuden kokemuksiin ja häneen itseensä sekä hänen kolmeen sisareensa. 
Pikku naisten menestys sai Alcottin jatkamaan tyttöromaanien kirjoittamista. Kirja sai pian jatkoa kirjoista Pikku miehiä (1871) ja Plumfieldin pojat (1886), jotka kerovat Jo'n perustamasta poikakoulusta ja sen oppilaista. Muita Alcottin samanhenkisiä koko maailman rakastamia tyttökirjoja ovat muun muassa Tytöistä parhain (1870), Kahdeksan serkusta (1874) ja Kun ruusu puhkeaa (1876). Alcott tunnetaan nykyisin parhaiten näistä klassisista nuortenkirjoista, joista on tehty lukemattomia filmiversioita ja jotka kaikki kuvaavat perhe-elämää viktoriaanisessa Amerikassa hieman moralisoivasti, mutta samalla tarkkanäköisesti ja lämpimästi.
Pikku naisia kertoo neljästä Marchin sisaruksesta nimeltä Meg, Jo, Beth ja Amy, jotka elävät rakastavan äitinsä kanssa vaatimattomissa oloissa, hiljaisessa pikkukaupungissa Massachusettsissä. Perheen isä on sotilaspappina sisällissodan rintamalla. Tytöt ovat kaikki neljä erilaisia luonteeltaan: Meg, vanhin on kiltti ja äidillinen, Jo, joka on Louisan oma nuoruudenkuva, on poikamainen ja vallaton, mutta rakastaa kirjoittamista, Beth on ujo ja musikaalinen, ja Amy nuorin, sievä, turhamainen ja taiteellinen. Romaanin jatko-osassa, kirjassa Viimevuotiset ystävämme, tytöt kasvavat nuoriksi naisiksi ja avioituvat vuoron perään. Beth kuolee tulirokkoon. Jo avioituu iäkkäämmän saksalaisen professorin kanssa ja he perustavat poikien sisäoppilaitoksen.
Feminististen kriitikkojen tulkinnan mukaan Jo'n päätös merkitsee itsensä kieltämistä ja taantumusta. Alcott kirjoitti ystävälleen Jo'n avioitumisesta, että Jo'n olisi pitänyt jäädä naimattomaksi kirjailijaksi. Niin moni innokas nuori nainen kuitenkin kirjoitti Alcottille ja vaati, että Jo'n pitäisi naida Laurie tai joku, joten Alcott ei uskaltanut kieltäytyä. Niinpä hän piruuttaan kirjoitti Jo'lle kummallisen avioparin (”out of perversity [I] went and made a funny match for her”).Alcottia pidetään yleensä lasten- tai nuortenkirjailijana, mutta hän julkaisi myös jännityskirjoja ja melodramaattisia rakkauskertomuksia salanimellä A. N. Barnard. Näissä kirjoissa vilisee kostonhimoisia sankarittaria, mielisairaita ja oopiumin orjia, ja niiden tunnelma eroaa täysin hänen paremmin tunnettujen romaaniensa kotoisasta ilmapiiristä. Niitä on julkaistu suomeksi kokoelmassa Naamion takana vuonna 2006.
Alcottin vanhoja suomennoksia on julkaistu toisen maailmansodan jälkeen huomattavasti lyhennettyinä laitoksina. Uudet 2000-luvun suomennokset ovat lyhentämättömiä. Kommentoidessaan poistoja Alcott-suomentaja Inkeri Koskinen on piikikkäästi viitannut Alcottin lukijoiden oletettuun sivistymättömyyteen: ”…naiskirjailijoita koskeva keskustelu on lyhennetty pois myöhemmistä, korjatuista suomennoksista Plumfieldin pojista. Tyttökirjojen lukijoiden ei ehkä enää oleteta tuntevan George Eliotia tai edes Charlotte Brontëa.”Alcottin suomennettuja teoksia:
Liukkonen, Petri: L(ouisa) M(ay) Alcott (1832–1888)  2008. Kuusankosken kaupunginkirjasto.    (englanniksi)

Love Illumination on skotlantilaisen indie rock-yhtye Franz Ferdinandin kappale, joka julkaistiin toisena singlenä yhtyeen neljänneltä albumilta Right Thoughts, Right Words, Right Action 27. kesäkuuta 2013. 
Kappaleen musiikkivideon on ohjannut Tim Saccenti, ja se julkaistiin videopalvelu YouTubessa 24. heinäkuuta 2013.

Nimi Lovisa on alkujaan ruotsalainen muunnos ranskalaisesta naisen­nimestä Louise, joka on Louis-nimen naispuolinen vastine. Nimi Louis taas on germaanisperäisen Ludvig-nimen ranskalainen muoto, joka on ollut muun muassa useilla Ranskan kuninkailla. 
Loviisan nimipäivä on 25. elokuuta. Nimipäivä oli alkujaan Ranskan kuningas Ludvig IX Pyhän kuolin- ja muistopäivä, mutta Ruotsin ja samalla Suomen almanakassa Ludvig-nimi korvattiin korvattiin vuonna 1750 Lovisa-nimellä silloisen kuningattaren, Loviisa Ulrikan kunniaksi..
Suomessa on 1900-luvun alusta elokuuhun 2016 mennessä on Väestörekisterikeskuksen mukaan 4 621 naista saanut nimekseen Loviisa. Muodossa Lovisa nimi on annettu 2 622 naiselle ja muutamalle miehelle.
(Louise (1889–1965), Ruotsin kuningatar 1950–1965, Kustaa VI Aadolfin puoliso, oli saman niminen kuin ylläolevat, mutta hänen nimeään ei enää käännetty Lovisaksi.)
Loviisa Niskavuori, alk. Saarioisten Loviisa, maatalon emäntä Hella Wuolijoen Niskavuori -näytelmäsarjassa ja siihen perustuvissa elokuvissa

Low on brittiläisen muusikon David Bowien tammikuussa 1977 julkaistu yhdestoista studioalbumi. Länsi-Berliiniin muuttanut Bowie teki albumin yhteistyössä Roxy Music -yhtyeestä tunnetun Brian Enon kanssa. Tuloksena oli kokeileva, ambient- ja krautrock-vaikutteinen albumi, jossa syntetisaattori oli tärkeässä osassa. Low aloitti Bowien niin sanotun Berliini-trilogian, johon kuuluvat myös hänen kaksi seuraavaa studioalbumiaan ”Heroes” ja Lodger. Low’n kansikuva ja nimi viittaavat siihen, että Bowie yritti pitää yllä ”matalaa profiilia”.Vaikka kriitikot ottivat aluksi albumin vastaan ristiriitaisesti, alan ammattilaiset arvostavat sitä nykyään paljon. Vuonna 2003 Rolling Stone -lehti valitsi sen kaikkien aikojen top 500 -albumilistallaan sijalle 249. Pitchfork Media puolestaan valitsi sen 1970-luvun parhaaksi albumiksi. Albumia pidetään yleisesti yhtenä Bowien merkittävimmistä, ja myös Bowie itse piti sitä yhtenä uransa huipuista. Low’ta myytiin kuitenkin selvästi vähemmän kuin Bowien edellisiä studioalbumeja.Levyn kuuluisin kappale on ”Sound and Vision”, joka nousi Britanniassa singlelistan kolmanneksi. Toinen single, ”Be My Wife”, ei menestynyt kaupallisesti ja jäi saman listan ulkopuolelle.
David Bowie oli vuosina 1974–1976 tullut hyvin suosituksi Yhdysvalloissa, ja viimeisin albumi Station to Station oli saanut erinomaisen vastaanoton sekä yleisöltä että kriitikoilta. Suosion varjopuolena oli se, että Bowielle oli kehittynyt vakava kokaiiniriippuvuus, joka oli alkanut vuonna 1974 ja oli pahimmillaan juuri Station to Stationin äänityksen aikoihin. Bowie on kertonut, ettei muista mitään albumin äänityksistä, ja kokaiinin runsas käyttö hämärsi rajat hänen oman persoonallisuutensa ja fiktiivisten lavahahmojensa välillä. Lokakuussa 1976 Bowie päätti ratkaista huumeongelmansa muuttamalla Länsi-Berliinin Kreuzbergin kaupunginosaan, missä asui enimmäkseen turkkilaisia maahanmuuttajia. Bowien huoneisto oli vaatimaton ja se sijaitsi käytettyjä autoja myyneen liikkeen yläkerrassa osoitteessa Hauptstrasse 155. Elämä Berliinissä oli hänelle muutenkin Los Angelesin supertähteyteen verrattuna hiljaisempaa, ja hän sai liikkua kaupungissa melko huomaamattomasti.
»Minusta oli kovaa vauhtia tulossa seuraava rockin uhri – totta puhuen olen melko varma, etten olisi selvinnyt 70-luvusta jos olisin jatkanut sillä tiellä, jolla olin. Mutta olin tarpeeksi onnekas tietääkseni jossain sisällä, että olin tappamassa itseni, ja minun täytyi tehdä jotain ratkaisevaa, että pääsin eroon siitä.» (David Bowie, 1996)
Bowien yhteistyökumppaniksi tuli Roxy Music -yhtyeen entinen kosketinsoittaja Brian Eno, joka oli erityisesti soolourallaan saavuttanut mainetta kokeellisilla, ambient-vaikutteisilla albumeillaan. Bowieen oli tehnyt vaikutuksen Enon vuonna 1975 julkaisema albumi Another Green World. Enolla oli merkittävä vaikutus Bowieen myös ideatasolla. Eno kehotti Bowieta ajattelemaan levytysprosessia epälineaarisesti ja leikittelemään rakenteella ja tekstillä. Eno antoi myös ymmärtää, ettei laulun tarvitse aina olla tarina. Sattumanvaraisuudesta ja vastakkainasettelusta tulikin Bowien tärkein musiikillinen periaate 1970-luvun loppuun asti.
Albumin lähtökohtana olivat sävellykset, jotka oli tarkoitus julkaista alun perin Mies toisesta maailmasta -elokuvan soundtrackilla. Paineiden ja aikarajojen vuoksi elokuvan tuottajat kuitenkin palkkasivat lopulta John Phillipsin tekemään elokuvan musiikin. Myöhemmin ohjaaja Nicolas Roeg on todennut, että Low’n musiikki olisi sopinut elokuvaan täydellisesti.Bowie oli kiinnostunut uudesta elektronisesta musiikista, ja Low’n tyylissä on vaikutteita muun muassa saksalaisilta krautrock-yhtyeiltä. Niistä merkittävimpiä olivat Kraftwerk, Harmonia, Neu! ja Cluster, joista ensimmäinen oli vaikuttanut jo Bowien edellisen albumin Station to Stationin nimikappaleen tyyliin. Äänityskokoonpano oli pitkälti sama kuin Station to Stationin nauhoituksissa. Merkittävin ero oli uusi soolokitaristi Ricky Gardiner.Äänittäminen aloitettiin Ranskassa Château d’Hérouvillessa 1. syyskuuta 1976, noin kuukausi ennen Bowien muuttoa Saksaan. Nauhoituksia tehtiin kuukauden ajan syrjäisessä goottilaisessa linnassa, missä myös Bowien vuonna 1973 ilmestynyt cover-albumi Pin Ups oli äänitetty. Tuottaja Tony Viscontin mukaan linna oli idyllinen, mutta nauhoituksissa oli myös ongelmia. Äänitykset tehtiin kesälomien aikana, jolloin linnassa oli vain kaksi työntekijää. Ruoka oli hyvin yksipuolista, ja muusikot kärsivät myös ruokamyrkytyksistä. Muusikoiden oleskelu linnassa paljastui ranskalaislehdille ja heidän keskustelunsa päätyivät lehtien palstoille. Lisäksi Frédéric Chopinin ja George Sandin väitettiin kummittelevan linnassa, ja muusikot kokivatkin muutamia selittämättömiä tapahtumia. Tämä ei ollut uutta Bowien levytyksissä, sillä myös albumit The Man Who Sold the World, Hunky Dory sekä Ziggy Stardust oli äänitetty kokonaan tai osittain rakennuksissa, joita väitettiin kummitustaloiksi. Illat Château d’érouvillen linnassa päättyivät Pitkän Jussin majatalo -komediasarjan katseluun viinilasien ääressä.Äänitysten alussa ei ollut vielä varmuutta kappaleiden julkaisemisesta, vaan Bowie halusi alun perin ainoastaan kokeilla uusia asioita ennen seuraavaa, ”virallista” albumia. Kun äänityksistä oli takana noin kaksi kolmasosaa, tuottaja Tony Visconti antoi raakamiksatun materiaalin kasettina Bowielle, joka heilutti kasettia innoissaan ilmassa ja hoki: ”Meillä on albumi!”Bowie ja Eno kokeilivat ja leikittelivät musiikillisesti usein äänitysten aikana. Bowie kertoi vuonna 1993:
»Suunnittelimme systeemejä, joissa minä soitin vaikkapa piano-osuuden ja laskin sitten liukusäätimet pohjaan, jolloin kuuluviin jäivät vain rummut, ja Eno tiesi vain sävellajin. Sitten hän soitti jonkin muun soittimen kuulematta minun soittoani, mutta tietoisena sävellajista. Sen jälkeen soitimme vuorotellen niin, ettei kumpikaan tiennyt mitä toinen soitti, ja päivän päätteeksi nostimme kaiken kuuluville ja kuuntelimme mitä olimme saaneet aikaan.» (David Bowie, 1993)
Bowien työskentely Brian Enon kanssa vähensi rytmikitaristi Carlos Alomarin merkitystä. Hän oli ollut kahdella edellisellä levyllä tärkeässä musiikillisessa roolissa. Alomar oli ammattimuusikkona perehtynyt musiikin teoriaan, ja hänen oli vaikea hyväksyä itseään ”epämuusikoksi” kutsuvan Enon omaperäisiä tapoja. Äänellisesti Low’lle suurimman panoksen antoi kuitenkin todennäköisesti tuottaja Tony Visconti, joka on vastuussa muun muassa levyn rumpusoundista, jota on kutsuttu poikkeukselliseksi, brutaaliksi ja mekaaniseksi. Visconti teki efektin Harmonizer-koneella, jonka avulla pystyi säätämään sävelkorkeutta muuttamatta nopeutta. Tulosta on pidetty jopa vallankumouksellisena. Se on kuultavissa muun muassa albumin kappaleissa ”Speed of Life”, ”Breaking Glass” ja ”Sound and Vision”. Eno puolestaan toi studioon EMS-syntetisaattorinsa, jossa ei ollut lainkaan koskettimia, vaan ainoastaan sauvaohjain, jolla pystyi luomaan erilaisia ääniefektejä. Studiossa käytettiin myös muita kosketinsoittimia, muun muassa Bowien omistamaa Chamberlinia, joka oli kehitetty mellotronista.Levyn sävelmät ja sanoitukset luotiin viime tipassa. Kun Alomar saapui nauhoittamaan kitarapohjia, sanoitukset olivat pahasti kesken ja melodiat rakenteellisesti hyvin löyhiä. Niinpä Alomar ja muu taustayhtye soittivat vain yksinkertaisia sointukiertoja ja rytmikuvioita. Viiden päivän kuluttua komppiraitoja oli riittävästi, jolloin ainoastaan Alomar sekä soolokitaristi Ricky Gardiner jäivät paikalle tekemään päällesoittoja, vaikka he eivät vieläkään tienneet, millaisia melodioista tai sanoituksista tulisi. Erityisesti albumin b-puolen työstö vei paljon aikaa. Lisäksi kappaleissa ”Speed of Life” sekä ”A New Career in a New Town” oli alun perin tarkoitus olla myös laulua, mutta ne päätyivät levylle instrumentaaleina. Albumin kaikilla kappaleilla oli äänitysten aikana omat työnimensä, jotka erosivat lopullisista kappalenimistä. Albumin työnimi oli New Music Night and Day. Low viimeisteltiin ja miksattiin Berliinin Hansa-studiossa.
Avausraita ”Speed of Life” on reipas instrumentaali, jossa piti alun perin olla myös laulua. Toisena kuultava ”Breaking Glass” on yksi niistä kappaleista, joissa Bowien taustayhtye on vahvimmin esillä. ”Breaking Glass” on samalla hyvä esimerkki kappaleesta, jonka Bowie oli saanut vain osittain valmiiksi nauhoitusten alkaessa. Sitä ei työstetty loppuun vaan se jätettiin kesken Brian Enon pyynnöstä. Kappale onkin yksi Bowien uran lyhimmistä: sen kesto on vain vajaat kaksi minuuttia. Alun perin tarkoituksena oli liittää kaikki keskeneräiset kappaletyngät yhteen. ”What in the Worldia”, joka on yhdistelmä poppia ja taiderockia, pidetään yhtenä albumin tarttuvimmista kappaleista.”Sound and Vision” oli Low’n ensimmäinen singlejulkaisu, ja se nousi Britanniassa listan kolmanneksi. Kappaleen lyhyen ”doo-doo-doo”-pätkän laulaa tuottaja Tony Viscontin vaimo Mary Hopkin, ja se on todennäköisesti albumin ainoa kohta, joka muistuttaa perinteistä popmusiikkia. Kappale kokonaisuudessaan on kuitenkin yhtä kokeellinen kuin muukin albumi, ja sen introa, joka kestää minuutin ja neljäkymmentäviisi sekuntia ennen laulun alkamista, pidettiin aikoinaan hyvin radikaalina. Bowien laulusuoritusta kappaleessa on pidetty yhtenä hänen ilmeettömimmistään ja valjuimmistaan. Kappaleen aiheena on Bowien Yhdysvaltain-vuosinaan kokema huumekierre. Alun perin ”Sound and Visionissa” oli enemmänkin säkeistöjä, mutta kappaleen hioutuessa ne jätettiin pois. ”Always Crashing in the Same Car” tehtiin viimeisten kappaleiden joukossa. Sanoituksen voi tulkita metaforaksi, joka kuvaa Bowien urallaan ja elämäntyylissään tekemiä muutoksia sekä hänen mieltymystään matkustamiseen.Bowie uudisti Low’lle laulutyyliään, mikä kuuluu kenties vahvimmin kappaleessa ”Be My Wife”. Siinä hänen muun muassa hyytäväksi ja ilmeettömäksi kuvattu laulunsa vastaa hyvin sanoituksen synnyttämää eristyneisyyden tunnetta, kun hän pyytää tyttöystäväänsä vaimokseen. ”Be My Wife” julkaistiin myös singlenä, mutta se epäonnistui kaupallisesti eikä noussut Britanniassa listalle. Kappaleeseen kuvattiin Pariisissa promovideo. ”A New Career in a New Town” -kappaleen nimi viittaa Bowien uuteen uraan ja elämään uudessa kotikaupungissaan Berliinissä. Kappale on instrumentaali, vaikka siinä piti ”Speed of Lifen” tapaan olla alun perin myös laulua.Ambient-musiikkia sisältävän B-puolen aloittaa ”Warszawa”, johon Bowie sai inspiraation matkustaessaan junalla Puolan halki. Hän pyrki saamaan kappaleeseen saman tunnelman, ja hän myös laulaa siinä omatekoisella ”puolan kielellä”. Bowie kehitti ”kielensä” balkanilaisen poikakuoroäänitteen avulla. Tony Visconti sai nauhanopeutta säätämällä Bowien laulun kuulostamaan nuorelta pojalta. David Buckley kirjoittaa kirjassaan David Bowie:
»Bowien ihailijat saattoivat pitää levyn A-puolta hieman outona, mutta kuunneltuaan neljä minuuttia tätä B-puolen avauskappaletta [”Warszawa”], Bowien alkaessa laulaa täysin omatekoista kieltä, he olivat vaarassa kadottaa koko jutun punaisen langan.» (David Buckley)
Kappaleen ”Art Decade” David Bowie sanoi vuonna 1977 kertovan Länsi-Berliinistä: ”Kaupunki, joka on leikattu irti maailmastaan, taiteestaan ja kulttuuristaan, ja joka on kuolemassa vailla toivoa kostosta.” Siihen viittaa myös kappaleen nimeen sisältyvä sanaleikki: se äännetään samalla tavalla kuin ”art decayed”, rappeutunut taide. ”Weeping Wall” kertoo nimensä mukaisesti Berliinin muurista ja David Bowien sanoin ”sen kurjuudesta”. Joidenkin lähteiden mukaan se olisi äänitetty ensimmäisen kerran jo vuonna 1975 Mies toisesta maailmasta -elokuvan soundtrackia varten. Bowie soittaa itse kappaleessa jokaista instrumenttia: kitaraa, ksylofonia ja vibrafonia. ”Weeping Wall” on saanut vaikutteita yhdysvaltalaissäveltäjä Philip Glassin toistuvia osia sisältävistä teoksista. Albumin päättää ”Subterraneans”, jota on pidetty yhtenä David Bowien melankolisimmista kappaleista. Kappaleen aiheena ovat Itä-Berliinissä vangitut ihmiset kaupungin jakautumisen jälkeen. Vaimeasti soiva jazz-saksofoni puolestaan kuvaa kaupunkia ennen jakautumista. ”Subterraneans” oli alun perin tarkoitus julkaista Mies toisesta maailmasta -soundtrackilla.Bowie esitti kaikki albumin kappaleet Lontoon Royal Festival Hallissa järjestetyssä konsertissa vuonna 2002.
Levy-yhtiö RCA Records suhtautui albumin tyyliin ja rakenteeseen kielteisesti eikä ollut varma edes siitä, kannattaisiko albumi edes julkaista. Julkaisemisesta syntynyt kiista aiheutti ensimmäiset säröt RCA:n ja Bowien suhteeseen. Levy-yhtiön mielestä vielä nimellä New Music Night and Day tunnettu uusi albumi ei yksinkertaisesti kuulostanut Bowien levyltä, eikä sen menestykseen uskottu. Sen sijaan yhtiön toimitusjohtaja ehdotti Bowielle, että hän vuokraisi talon Philadelphiasta ja äänittäisi siellä Young Americans II:n. Eniten vastalauseita aiheutti se, että albumin B-puoli sisälsi neljä pitkää instrumentaalia.
Lopulta RCA päätti kuitenkin julkaista albumin, ja Low ilmestyi 14. tammikuuta 1977. Bowielle albumin julkaisu oli tärkeää, sillä hän täytti samoihin aikoihin 30 vuotta ja punk-aallon vuoksi hän oli joutunut hieman syrjään valokeilasta. Tuolloin ei juurikaan ollut yli 30-vuotiaita rocktähtiä, ja oli epävarmaa, voisiko kukaan siinä iässä enää olla uskottava popmusiikin esittäjä.Bowie ei järjestänyt lainkaan albumia markkinoivaa kiertuetta, vaan hän oli sen sijaan ystävänsä Iggy Popin maaliskuussa 1977 alkaneen kiertueen taustayhtyeen kosketinsoittaja. Myös Bowien taustayhtyeen rytmikitaristi Carlos Alomar oli kiertueella mukana. Bowie sai kiertueella suurimman huomion, sillä konserteissa yleisö siirtyi yleensä siihen reunaan, missä Bowie oli.Low nousi Bowien kotimaassa Britanniassa toiseksi ja Yhdysvalloissa 11:nneksi. Britanniassa albumia myytiin hopealevyyn oikeuttava määrä, 60 000 kappaletta. Muualla kuin Britanniassa Low’n myyntiluvut olivat heikommat kuin edellisen albumin Station to Stationin.Monille kriitikoille Low jäi etäiseksi. Yhdysvaltalainen Creem-lehti kuvasi albumia ”luoksepääsemättömäksi”. New Musical Expressin mukaan albumi oli ”niin negatiivinen, ettei se sisällä edes tyhjyyttä” ja arvostelija luokitteli sen ”täysin passiiviseksi psykoosiksi, täydellisen poisvetäytymisen käsikirjoitukseksi ja soundtrackiksi”. Melody Maker kuitenkin ylisti levyä Bowien mielenkiintoisimmaksi pitkäsoitoksi ja muutenkin huomattavaksi albumiksi. Suomessa Soundi-lehden Mikko Montosen mielestä Low’n musiikki oli nimensä mukaisesti omiaan herättämään matalia mielikuvia. Montonen vertasi albumia Brian Enon Another Green Worldiin ja totesi, että lyyrikkona Bowiella ei Low’lla ole juurikaan sanottavaa. Tästä esimerkkinä Montonen piti erityisesti kappaletta ”Warszawa”, jossa Bowie laulaa omatekoisella puolan kielellä.Uudemmat arvostelut Low’sta ovat olleet sävyiltään kiittäviä. Sekä Allmusic-sivusto että Rolling Stone -lehti antoivat sille viisi tähteä viidestä mahdollisesta ja Kevchino.com-sivusto kymmenen pistettä kymmenestä. Allmusicin arvostelija Stephen Thomas Erlewine sanoo albumin olevan uhmakkaan elämyksellinen teos, jossa on tiheästi yksityiskohtia. Rolling Stonen Rob Sheffieldin mukaan Low on yksi Bowien vahvimmista ja vaikutusvaltaisimmista albumeista. Kevchino-sivuston Liam Palmerin mielestä levy on puolestaan ”klassikko, mutta myös yhtä hämärä kuin Bowie itsekin”.Albumin kannessa Bowien Mies toisesta maailmasta -elokuvassa esittämä roolihahmo Thomas Newton on kuvattuna ristiriitaisen elävää oranssia taustaa vasten. Kuvan otti Steve Schapiro. Kyseessä oli kuvallinen vitsi, jonka Bowie myöhemmin haastattelussa paljasti viittaavan matalaan profiiliin; Low (suom. matala).
Bowie esitteli albumilla uuden laulutyylin: hän laulaa kappaleet ”What in the World”, ”Sound and Vision”, ”Always Crashing in the Same Car” sekä ”Be My Wife” hiljaisena, lobotomisoituna tajunnanvirtana. Lyhyet ja verbaalisesti alimittaiset lauseet esitettiin yksitavuisesti koneellisen rytmisektion säestyksellä. Samaa tekniikkaa käyttivät muun muassa 1970-luvun lopulla Gary Numan ja vuonna 1993 U2-yhtye kappaleessa ”Numb”. Allmusic-sivuston kriitikko Stephen Thomas Erlewine sanoo albumin osoittaneen avantgardelle uuden suunnan rock-musiikissa.Vaikka Low'ta voidaan pitää taiderockina, siinä on myös tiettyjä punkmaisia piirteitä. Syntetisaattorit olivat aiemmin olleet lähes pelkästään progressiivista rockia soittavien yhtyeiden sekä todella taitavien ammattilaisten käytössä, mikä oli luonut soittimesta osittain kielteisen kuvan. Tavallisissa pop-lauluissa syntetisaattoria oli kuultu vain harvoin, mutta Low’n on katsottu palauttaneen syntetisaattorin maineen. Tämä johtui osittain siitäkin, että albumin julkaisun aikoihin syntetisaattorien hinnat alkoivat laskea. Kahden vuoden sisällä Ultravox, Human League sekä Orchestral Manoeuvres in the Dark esittivät jo pop-musiikkia syntetisaattorien avulla.Musiikkialbumien arviointiin erikoistunut Pitchfork Media -sivusto julisti Low’n 1970-luvun parhaaksi albumiksi ja Rolling Stone -musiikkilehti sijoitti sen 249:nneksi vuonna 2003 julkaistulla Kaikkien aikojen top 500 -albumilistalla. Low sisältyy myös Robert Dimeryn kirjaan 1001 albumia jotka jokaisen on kuultava edes kerran eläessään. Dimeryn mukaan erityisesti albumin instrumentaalikappaleet olivat tärkeä musiikillinen käännekohta punkrockin jälkeisellä aikakaudella. Erityisen innostuneita olivat Joy Divisionin jäsenet, jotka jopa antoivat yhtyeelleen ensin nimen Warszawa Low’n kappaleen mukaan. Dimeryn kirjan vuonna 2010 julkaistun suomalaisen painoksen kannessa käytetään Low’n kansikuvaa.Säveltäjä Philip Glass julkaisi vuonna 1993 albumin Low Symphony, joka sisältää yli 15-minuuttiset versiot Low’n kappaleista ”Subterraneans” ja ”Warszawa”. Levyn kolmas kappale on Bowien ja Brian Enon kirjoittama, vuosina 1976–1979 äänitetty ”Some Are”. Bowien alkuperäinen versio on bonuskappaleena Low’n vuoden 1991 CD-versiolla.
Some Are – 3.24 (ennenjulkaisematon vuosina 1976–79 äänitetty kappale, säv. Bowie/Eno)
All Saints – 3.35 (ennenjulkaisematon vuosina 1976–79 äänitetty kappale, säv. Bowie/Eno)
David Bowie – laulu, kitara, ”pumppubasso”, ARP-syntetisaattori, saksofonit, huuliharppu, piano, lyömäsoittimet, vibrafonit, ksylofonit, Chamberlin
Brian Eno – laulu, minimoog, ARP-syntetisaattori, kitaroiden käsittely, Chamberlin, piano
Peter & Paul – piano, ARP-syntetisaattoriKansikuva elokuvasta Mies toisesta maailmasta – Steve Schapiro
Buckley, David: David Bowie. (Strange Fascination – David Bowie: The Definitive Story, 1999.) Suomentanut Hannu Tervaharju.  Helsinki: Like, 2002.  ISBN 951-578-896-X.   
Dimery, Robert (toim.): 1001 albumia jotka jokaisen on kuultava edes kerran eläessään. (1001 Albums You Must Hear Before You Die, 2006.) Suomalaisen laitoksen päätoimittaja Jake Nyman. Kääntäjät: Esa Kuloniemi ym.  Helsinki: WSOY, 2010.  ISBN 978-951-0-36217-4.   
Immonen, Tenho: David Bowie. Rockin kameleontti.   Tampere: Pop-lehti, 2005.  ISBN 952-5546-09-8.   
Pennanen, Timo: Sisältää hitin. Levyt ja esittäjät Suomen musiikkilistoilla vuodesta 1972.   Helsingissä: Otava, 2006.  ISBN 978-951-1-21053-5.   

Lublin R-XVI oli puolalaisen Plage i Laśkiewiczin kehittämä ja valmistama yksimoottorinen kevyt kuljetus- ja yhteyslentokone. Konetyyppi kehitettiin alun perin Puolan kansallisen LOT-lentoyhtiön matkustajakoneeksi, kilpaillen tilauksesta PWS-24:n kanssa. Helmikuussa 1932 ensilentonsa tehnyt R-XVI voitti koneiden välillä käydyn kilpailun, mutta PWS-24 oli jo tuotantovalmis, kun R-XVI olisi vaatinut jonkinasteisia muutoksia asetettujen vaatimusten täyttämiseksi. Lentoyhtiö päättikin lopulta tilata tuotantovalmiin PWS-24:n, sillä se ei halunnut viivästyttää hankintaansa.
Prototyyppiasteelle jääneen R-XVI:n historia ei tilauksen menettämiseen päättynyt. Konetyyppi herätti kiinnostusta lääkintäilmailupiireissä, ja siitä lähdettiin kehittämään ambulanssiversiota. R-XVIB -mallitunnuksen saanut muunneltu malli teki ensilentonsa keväällä 1933, ja osallistui saman vuoden kesäkuussa Espanjassa järjestettyyn II lääkintäilmailukongressiin. Tyyppi menestyi kongressissa tehdyissä lentokokeissa, ja tehdas saikin pian Espanjan matkan jälkeen viiden koneen tilauksen. R-XVI:tä valmistettiin lopulta kuusi kappaletta prototyyppi mukaan lukien.
Konetyyppi palveli edelleen evakuointitehtävissä Saksan hyökätessä Puolaan syyskuussa 1939, mutta kaikki koneet tuhoutuivat toisen maailmansodan aikana.
Valtio-omisteinen PLL Lot -yhtiö perustettiin 1. tammikuuta 1929, minkä jälkeen siviili-ilmailuosasto pyrki aloittamaan liikennekoneiden valmistuksen yhtiön tarpeisiin Puolassa.Puolan liikenneministeriön siviili-ilmailuosaston ensimmäisen Junkers F13 -koneen korvaamiseksi esitettyjen vaatimusten osoittauduttua haastaviksi niiden tuloksena ei hankintakilpailussa saatu sopivia ehdokkaita, ja niin ministeriö julkaisi vuoden 1930 lopulla uuden kilpailun vaatimuksineen. Nyt ministeriö ehdotti alkuperäisen kilpailun nojalla koneet toteuttaneet Plagen ja PWS:n tekemään uudet esitykset uusien vaatimusten mukaan. Kilpailun seurauksena luotiin Lublin R-XVI, PWS-24 ja PZL.16.
R-XVI oli kevyt ylätasoinen maan sisäiseen liikenteeseen soveltuva liikelentokone, jonka suunnitteli Jerzy Rudlicki. Koneen suunnittelun perustana oli vaatimuksena määritellyn 220 hevosvoiman (164 kW) Škodan lisenssivalmistaman ilmajäähdytteisen Wright Whirlwind J5 -moottorin käyttö. Konetyyppi pohjautui jossain määrin tehtaan aiempaan R-XI-malliin. Mallien eroja olivat kuitenkin R-XVI:ssä käytetty uudelleensuunniteltu yhtenä osana valmistettu siipi, joka oli kiinnitetty koneen rungon yläosaan neljällä pultilla. Lisäksi siinä oli ohueksi valssatusta kromi-molybdeeniputkesta hitsaamalla koottu runko ja neljän hengen matkustamosta erotettu ohjaamo, joka oli myös nostettu ylös ja eteen, jotta se sijaitsisi siiven etureunassa. Kromi-molybdeeniputken käyttö laski koneen massaa noin 70 kilogrammalla.Prototyyppi teki ensilentonsa helmikuussa 1932, jolloin sen lentäjänä oli Wladyslaw Szulczewcki. Tehdaskokeiden päätyttyä se luovutettiin Varsovaan varsinaisiin käyttökokeisiin.Puolan lentoteknillisen tutkimuskeskuksen tekemät kestävyys- ja lentokelpoisuuskokeet olivat lupaavia. Konetta lennettiin 346 ja 501 kilogramman hyötykuormilla, jolloin saavutettiin merenpinnan tasolla 194 km/h ja 185 km/h nopeudet. Vuoden puolivälissä prototyyppi siirrettiin Puolan kansalliselle lentoyhtiölle LOT:lle, joka teki sille sadan tunnin kestokokeen posti- ja tavaraliikenteessä. R-XVI saavutti ensimmäisen sijan kesäkuussa Varsovan International Aviation Meetingin yhteydessä järjestetyssä kuljetuskoneiden kilpailussa. Kone menestyi hyvin kilpailijaansa PWS-24:ää vastaan, mutta siihen olisi pitänyt tehdä joitakin tilaajan vaatimia muutoksia halutun hyötykuorman saavuttamiseksi. Kilpailijan taas ei tarvinnut muuttaa ehdokastaan, vaan se täytti kaikki esitetyt vaatimukset. LOT ei halunnut viivästyttää konehankintaansa, vaan tilasi uutena koneenaan PWS-24:n.
Puolan Punaisen Ristin kanssa työskennellyt Medical Aviation Research Centre totesi R-XVI:n lääkinnälliseen käyttöön soveltuvaksi ja parhaaksi kandidaatiksi uudeksi ambulanssikoneeksi. Tehdasta pyydettiin muuttamaan yksi kone ambulanssikoneeksi testausta varten vuoden 1932 puolivälissä. Suunniteltu uusi versio sai nimen R-XVIB, ja kykeni kuljettamaan kaksi paaripotilasta, yhden hoitajan sekä täydellisen ensihoitovälineistön. Tehtaan esitys täytti esitetyt vaatimukset ja R-XVI:n prototyyppi muutettiin ministeriön luvalla R-XVIB:n prototyypiksi. Ainoa rakenteellinen muutos tehtiin koneen neljänteen kaareen, jotta se kestäisi paarien aiheuttaman lisäkuorman. R-XVIB (valmistenumero 11.1) lensi ensimmäisen kerran keväällä 1933 rekisteritunnuksenaan SP-AKP.Muunneltu kone valmisteltiin nopeasti osallistumaan Espanjassa 1.–4. kesäkuuta 1933 järjestettyyn II lääkintäilmailukongressiin, joka järjestettiin samanaikaisesti VII sotilaslääkintäkongressin kanssa. Koneen lentäjänä oli kapteeni Zygmunt Janicki ja mekaanikkona kersantti Leon Zamiara, joiden lisäksi matkustajana oli lääkintämajuri Kazimierz Michalik. He lensivät reittiä Poznan-Leipzig-Frankfurt am-Main-Strasbourg-Lyon-Marseille-Barcelona. Puolalaiset saavuttivat menestystä onnistuneilla luennoillaan ja ensiapuväline-esittelyillään, minkä lisäksi R-XVIB oli ainoa esitellyistä lentokoneista, joka saapui Madridiin lentäen. Järjestetyissä testeissä kone osoittautui parhaaksi ehdokkaaksi, ja sai arvostetun Raphael Cup -palkinnon. Ranskalainen Potez 29 ja espanjalaisomisteinen Ford Trimotor saivat muut palkinnot.Kongressin päätyttyä kone lennätettiin takaisin Varsovaan Burgosin, Biarritzin, Bordeaux’n, Pariisin, Strasbourgin ja Prahan kautta. 5 730 kilometrin lento oli menestys, ja kone saavutti runsaasti julkisuutta. Tehdas sai pian onnistuneen Espanjan matkan jälkeen viiden koneen tilauksen. Tilatun sarjan ensimmäinen kone valmistui keväällä 1934 ja se sai tunnuksen SP-AOH (valmistenumero 11.2).Sarjakoneisiin oli tehty joitakin prototyypistä poikkeavia muutoksia. Niiden rungon poikkileikkaus oli muutettu yläosan osalta kulmikkaammaksi, ohjaamon tuulilasi oli suunniteltu uudelleen ja lentäjän näkyvyyttä parannettu, minkä lisäksi koneissa käytettiin prototyypistä poiketen Standard Steelin metallista säädettävälapakulmaista potkuria. Kaikki viisi tuotantokonetta (valmistenumerot 11.2–11.6) rekisteröitiin samaan sarjaan SP-AOH:sta SP-AOJ:hin sekä SP-AOM. Näistä numero 11.3 esiintyi vuonna 1939 tunnuksella SP-BNO, mikä osoitti koneen olleen jossain vaiheessa käytöstä poistettuna ja myöhemmin palautettu rekisteriin.Kaikki kuusi konetta olivat edelleen Puolan ilmavoimien käytössä Saksan hyökätessä Puolaan syyskuussa 1939, ja ne palvelivat evakuointitehtävissä. Kaikki koneet tuhoutuivat toisen maailmansodan aikana.
Voimalaite: &&&&&&&&&&&&&&01.&&&&001 × Škodan lisenssivalmistama yhdeksänsylinterinen Wright Whirlwind J-5 -tähtimoottori; &&&&&&&&&&&&0164.&&&&00164 kW (&&&&&&&&&&&&0220.&&&&00220 hv)Suoritusarvot
Chant, Chris: II maailmansodan lentokoneet.  Suomentanut Kortesuo, Petri. Hämeenlinna: Karisto, 2008.  ISBN 978-951-23-5025-4.   
Cynk, Jerzy P.: Polish Aircraft 1893–1939.   Lontoo: Putnam & Company, 1971.  ISBN 0-370-00085-4.   (englanniksi)

Lucas Lessio (s. 23. tammikuuta 1993 Maple, Ontario, Kanada) on kanadalainen jääkiekkoilija, joka pelaa Tšekin Extraligan HK Hradec Královéssa. Hän on pelipaikaltaan vasen laitahyökkääjä. Lessio on pelannut urallaan myös yhteensä 41 NHL-ottelua Arizona Coyotesissa ja Montreal Canadiensissa. Hän on pelannut myös KHL:ssä, Ruotsissa ja Suomessa.
Lessio on Toronto Marlborosin kasvatti. Hän voitti seurassa kaudella 2008–2009 koko AAA-junioriliiga GTHL:n piste- ja maalipörssin tehoilla 53+60=113. Lessio voitti kauden päätteeksi OHL Cupin ja hänet valittiin lopputurnauksen arvokkaimmaksi pelaajaksi. Niagara IceDogs varasi Lession koko OHL:n varaustilaisuuden seitsemäntenä pelaajana kesällä 2009. Jo saman vuoden syyskuussa seura kuitenkin kauppasi hänen pelaajaoikeutensa Oshawa Generalsiin vaihdossa kesän 2010 toisen kierroksen varausvuoroon ja kesän 2011 15. kierroksen ehdolliseen varausvuoroon. Kauden 2009–2010 Lessio pelasi kuitenkin vielä CCHL-junioriliigan St. Michael's Buzzersissa. Hän oli joukkueen toiseksi paras pistemies Daniel Ciampinin jälkeen tehoilla 30+42=72, joilla Lessio jakoi koko liigan pistepörssin yhdeksännen sijan Streetsville Derbysin Isaac Kohlsin kanssa.Waterloo Black Hawks varasi Lession koko USHL:n varaustilaisuuden kahdeksantena pelaajana kesällä 2010. Hän siirtyi kaudeksi 2010–2011 kuitenkin Lession vuotta aiemmin varanneeseen Oshawa Generalsin OHL-joukkueeseen. Hänen tulokaskautensa toi 66 runkosarjaottelussa tehot 27+27=54 ja kymmenessä playoff-ottelussa tehot 5+4=9. Lessio valittiin kauden päätteeksi OHL:n ensimmäiseen tulokkaiden tähdistökentälliseen. Hän pelasi kauden aikana myös CHL Top Prospects Gamessa.Phoenix Coyotes varasi Lession toisella kierroksella 56. pelaajana NHL:n varaustilaisuudessa 2011. Kaudella 2011–2012 hän oli tehoilla 34+28=62 Oshawa Generalsin OHL-joukkueen paras maalintekijä Christian Thomasin kanssa ja toiseksi paras pistemies hänen jälkeensä. Syyskuussa 2012 Lessio teki kolmivuotisen tulokassopimuksen Arizona Coyotesin kanssa. Hän pelasi kauden 2012–2013 kuitenkin pääosin vielä Generalsissa, joiden varakapteenina Lessio toimi, mutta hänen runkosarjansa jäi kuitenkin vain 35 ottelun mittaiseksi lokakuussa 2012 tulleen käsivamman vuoksi. OHL-kauden jälkeen, huhtikuussa 2013 Lessio siirtyi amatöötry-out -sopimuksella AHL-joukkue Portland Piratesin vahvuuteen. Hän pelasi kevään loppuun ja teki viidessä runkosarjaottelussa tehot 1+1=2 ja kolmessa playoff-ottelussa kaksi syöttöpistettä.Syksyn 2013 harjoitusleirin päätteeksi Lessio otti paikan Phoenix Coyotesin NHL-kauden 2013–2014 avauskokoonpanosta. Hän teki näin ollen NHL-debyyttinsä runkosarjan avauskierroksella 3. lokakuuta 2013 New York Rangersia vastaan. Lessio sai ottelussa jääaikaa 9.22 minuuttia ja hän keräsi myös yhden kahden minuutin jäähyn koukkaamisesta. Lessio pelasi Coyotesissa kolme ottelua ilman tehopisteitä, kunnes hänet lähetettiin Portland Piratesin AHL-joukkueen vahvuuteen, jossa Lessio pelasi koko loppukauden. Hänen varsinainen tulokaskautensa liigassa toi 69 runkosarjaottelussa tehot 29+25=54. Lessio oli Piratesin paras maalintekijä ja toiseksi paras pistemies Andy Mielen jälkeen. Hän jakoi koko AHL:n maalipörssin kahdeksannen sijan Rochester Americansin Luke Adamin kanssa. Kaudella 2014–2015 Lessio pelasi NHL:ssä 26 runkosarjaottelua tehopistein 2+3=5. Hän teki NHL-uransa avausmaalin 20. tammikuuta 2015 vieraissa Chicago Blackhawksia vastaan.Alkukauden 2015–2016 Lessio pelasi Coyotesin uudessa farmijoukkueessa, Springfield Falconsissa, kunnes joulukuussa 2015 Coyotes kauppasi hänet Montreal Canadiensiin vaihdossa Lession joukkuetoverina OHL:n Oshawa Generalsissa pelanneeseen Christian Thomasiin. Lessio pelasi Canadiensin NHL-joukkueessa 12 runkosarjaottelua tehopistein 1+1=2. Valtaosa hänen loppukaudestaan eteni St. John’s IceCapsin AHL-joukkueessa.Kaudeksi 2016–2017 Lessio siirtyi vuoden mittaisella sopimuksella KHL:n kroatialaisjoukkue Medveščak Zagrebiin. Hän oli 12 osumallaan joukkueen toiseksi paras maalintekijä Alexandre Giroux'n jälkeen, mutta Lessio siirtyi kuitenkin helmikuussa 2017 loppukaudeksi Ruotsin SHL-liigan Örebro HK:hon, kun myös Medveščak kärsi talousvaikeuksista. Kaudeksi 2017–2018 hän palasi KHL:ään ja siirtyi vuoden mittaisella sopimuksella latvialaisjoukkue Dinamo Riian riveihin. Lokakuussa 2017 Lession sopimus kuitenkin purettiin yhteisymmärryksessä, kun hän teki 13 ottelussa vain tehot 2+1=3. Marraskuussa Lessio siirtyi jatkamaan KHL-uraansa loppukauden sopimuksella kiinalaisjoukkue Kunlun Red Stariin.Lessio siirtyi kaudeksi 2018–2019 vuoden mittaisella sopimuksella SM-liigajoukkue Helsingin IFK:hon. Hän jakoi kuudella osumallaan joukkueen sisäisen pistepörssin kärkisijaa Erik Thorellin ja Joonas Raskin kanssa ja teki alkukaudella runkosarjassa kaikkiaan 11 tehopistettä. Lessiolle ei kuitenkaan löytynyt sopivaa roolia HIFK:ssa, joten hänen sopimuksensa purettiin marraskuussa 2018. Samassa kuussa Lessio siirtyi loppukauden kattavalla sopimuksella Tšekin Extraligan HK Hradec Královéen.
Lessio pelasi alle 18-vuotiaiden Ivan Hlinkan muistoturnauksessa vuonna 2010, jolloin hän voitti kultaa. Lessio edusti myös Canada Ontarion joukkuetta World U-17 Hockey Challengessa vuonna 2010, jolloin hän voitti hopeaa. Lessio jakoi joukkueensa sisäisen pistepörssin voiton Daniel Catenaccin ja Matt Puempelin kanssa tehoilla 2+3=5.

Lucile Wheeler (s. 14. tammikuuta 1935 Saint-Jovite) on kanadalainen entinen alppihiihtäjä ja olympiamitalisti.Wheeler nousi suksille jo kaksivuotiaana ja oli maansa nuorten mestari 12-vuotiaana. Hänelle tarjottiin mahdollisuutta osallistua vuoden 1950 MM-kisoihin, mutta tuolloin hänen vanhempansa eivät antaneet 15-vuotiaan Wheelerin osallistua. Wheeler osallistui arvokisoihin ensimmäistä kertaa vuonna 1952, jolloin hän kilpaili Oslon olympialaisissa. Tuolloin hän oli pujottelussa kahdeskymmeneskuudes ja kahdeskymmenesseitsemäs sekä suurpujottelussa että syöksylaskussa. Wheeler osallistui olympialaisiin myös Cortina d'Ampezzossa 1956. Tuolloin hänet hylättiin pujottelussa ja hän oli kuudes suurpujottelussa sekä voitti pronssia syöksystä. Wheeler sai vuoden 1958 MM-kisoista kolme mitalia, kultaa syöksylaskusta ja suurpujottelusta sekä hopeaa alppiyhdistetystä. Wheeler lopetti uransa seuraavana vuonna.

Lucina Hagman (5. kesäkuuta 1853 Kälviä – 6. syyskuuta 1946 Helsinki) oli suomalainen koulunjohtaja, naisasialiikkeen pioneeri ja nuorsuomalainen poliitikko. Hän toimi Naisasialiitto Unionin ensimmäisenä ja pitkäaikaisena puheenjohtajana ja perusti 1899 Martta-järjestön sekä 1907 Suomalaisen Naisliiton. Hagman oli myös yksi 1907 valituista ensimmäisistä naiskansanedustajista. Pedagogina hän oli tyttöjen ja poikien yhteiskasvatuksen puolustaja ja maan ensimmäisen suomenkielisen yhteiskoulun ensimmäinen rehtori. Vuodesta 1899 hän johti Helsinkiin perustamaansa Uutta yhteiskoulua. Hagman sai myös ensimmäisenä naisena Suomessa professorin arvonimen vuonna 1928.
Lucina Hagmanin vanhemmat olivat nimismies Nils Johan Erik Hagman ja Sofia Margareta Hagman (o.s. Nordman). Hän oli nuorin perheen kuudesta lapsesta. Vanhempia sisaruksia olivat muun muassa Suomen ensimmäisen kansanopiston perustaja Sofia Hagman sekä päätoimittajat August Hagman ja Tyko Hagman. Koti oli ruotsinkielinen, mutta Kälviän suomenkielisessä ympäristössä Lucina Hagman oppi jo lapsena suomea. Isän saatua siirron perhe muutti 1865 Vaasaan, jossa Hagman suoritti nelivuotisen ruotsinkielisen tyttökoulun. Tyttöjen kouluttaminen oli tuohon aikaan harvinaista, ja hän olikin perheen kolmesta tyttärestä ainoa, joka pääsi opintielle. Koulun suoritettuaan Hagman toimi pari vuotta pienten lasten opettajana ja kouluttautui sitten kansakoulunopettajaksi Jyväskylän seminaarissa, josta hän valmistui vuonna 1875. Seminaarissa hänet tunnetiin suomen kielen puolustajana. Siellä hän tutustui myös Minna Canthiin. Hagman pääsi heti valmistuttuaan Hämeenlinnan valmistavan koulun johtajaksi, missä tehtävässä hän toimi vuoteen 1886. Koulussa hänen oppilaanaan oli muun muassa Jean Sibelius. Hagman toimi samanaikaisesti myös kaupungin ruotsalaisen tyttökoulun matematiikan opettajana vuosina 1877–1881.Hagman oli kiinnostunut yhteiskunnallisista kysymyksistä jo opiskeluaikanaan ja alkoi osallistua julkiseen keskusteluun 1880-luvun aikana. Hän kannatti tyttöjen ja poikien yhteiskasvatusta eli yhteiskouluja, koska hänen mukaansa erilliset tyttö- ja poikakoulut tukivat yksipuolisia sukupuolirooleja ja jättivät yleensä tytöille mahdollisuuden vain heikompitasoiseen koulutukseen. Hagman uskoi yleensäkin vahvasti kasvatuksen merkitykseen ihmisen kehityksessä. Hän teki matkoja Skandinaviaan, Saksaan ja Sveitsiin tutustuakseen niiden koululaitokseen. Hagman oli 1886 mukana perustamassa Helsingin suomalaista yhteiskoulua (SYK) ja osin hänen kirjoittamansa lehtiartikkelin vaikutuksesta koulun perustajat päätyivät lopulta yhteiskouluun alun perin suunnitellun tyttökoulun sijasta. SYK on nykyisin Suomen vanhin suomenkielinen yhteiskoulu. Hagman valittiin samantien oppilaitoksen ensimmäiseksi rehtoriksi, missä tehtävässä hän toimi vuoteen 1890. Vuosina 1887–1894 hänellä oli lisäksi oma yksiluokkainen (myöhemmin kaksiluokkainen) valmistava koulu Helsingissä, jonka hän kuitenkin myi Alli Nissiselle. SYK:n toisena johtajana Hagman jatkoi siihen asti, kunnes 1899 perusti oman oppikoulun, Helsingin Uuden yhteiskoulun. Sille valmistui pian oma talo Helsingin Kruununhakaan. Hagman oli koulun rehtorina aina vuoteen 1935. Omistajana sekä johtokunnan puheenjohtajana hän jatkoi vuoteen 1938, jolloin myi koulun sen toimintaa jatkaneelle osakeyhtiölle. Vuoteen 1919 saakka hän oli myös opettajana omassa koulussaan. Uudessa yhteiskoulussa Hagman pyrki edistämään sosiaalista oikeudenmukaisuutta ja oppilaiden luonteen huomioimista opetuksessa.
Hagman kannatti naisille samoja kansalaisoikeuksia kuin miehillä jo oli sekä mahdollisuutta päästä samoihin ammatteihin. Helsinkiin asettumisestaan saakka hän oli toiminut aktiivisesti 1884 perustetussa Suomen Naisyhdistyksessä. Hän osallistui myös kansainväliseen naiskongressiin Kööpenhaminassa vuonna 1888. Hagman kuului niihin naisasialiikkeen vaikuttajiin, jotka erosivat Naisyhdistyksestä vuonna 1892 ja perustivat Naisasialiitto Unionin. Hänestä tuli sen ensimmäinen puheenjohtaja vuosiksi 1892–1908 ja 1913–1920. Vuonna 1908 hänet nimettiin kunniapuheenjohtajaksi. Hagman perusti myös Martta-järjestön vuonna 1899 nimellä Sivistystä kodeille. Toiminta alkoi varsinaisesti seuraavana vuonna, jolloin nimeksi tuli Martta-Yhdistys. Hagman toimi järjestön ensimmäisenä puheenjohtajana reilun vuoden ajan. Tavoitteena oli rakentaa isänmaallinen kansanvalistusjärjestö, jossa naisille oli annettu sivistäjän rooli. Järjestö syntyi myös reaktiona helmikuun manifestiin ja venäläistämisuhkaan.Hagman oli mukana perustamassa Suomen ensimmäistä raittiusyhdistystä ja kuului Raittiuden Ystävien johtokuntaan. Hänen omistamansa Uusi yhteiskoulu aloitti 1900-luvun alussa raittiusopetuksen ensimmäisenä oppikouluna Suomessa. Sen sijaan kotitalousopetusta ei Marttajärjestön perustajan omassa koulussa annettu lainkaan hänen elinaikanaan. Hagman toimi myös Suomen Rauhanliitossa, joka nimesi hänet kunniajäsenekseen. Hänet kutsuttiin jopa Helsingin työväenyhdistyksen naisosaston perustavan kokouksen puheenjohtajaksi 1898.Vuonna 1905 Hagman perusti ystävänsä Maikki Fribergin kanssa Naisten Ääni -nimisen lehden nuorsuomalaisia naisia varten. Hagman jatkoi lehden toimituskunnassa kuolemaansa asti.  Pian ensimmäisten eduskuntavaalien jälkeen hänen aloitteestaan perustettiin Suomalainen Naisliitto, joka oli tarkoitettu nuorsuomalaisia naisia kokoavaksi valistusjärjestöksi. Naisten Ääni siirtyi uuden järjestön äänenkannattajaksi. Hagman toimi Naisliiton puheenjohtajana 1908–1914 ja 1920–1927.Naisten äänioikeutta aktiivisesti ajanut Hagman valittiin vuonna 1907 yleisen ja yhtäläisen äänioikeuden toteuduttua yhtenä ensimmäisistä naisista eduskuntaan. Hän oli Nuorsuomalaisen Puolueen kansanedustajana kaksi lyhyttä kautta, ensin 1907–1908 ja uudelleen 1917. Vuonna 1907 hän toimi anomusvaliokunnan ja 1917 sivistysvaliokunnan puheenjohtajana. Hagmanin ensimmäinen lakialoite koski aviovaimon oikeutta hallita omaisuuttaan. Sen ohella hän ajoi eduskunnassa myös kieltolakia, naisten mahdollisuutta päästä valtion virkoihin, sukupuolten samapalkkaisuutta ja aviottomien lasten oikeudellisen aseman parantamista. Hagman ei ollut kuitenkaan innokas puoluepoliitikko ja kannatti naisten yhteistyötä yli puoluerajojen. Pettyneenä naiskansanedustajien vähäiseen määrään hän ehdotti 1923 naisille omia erillisiä ehdokaslistoja, mikä ei kuitenkaan saanut kannatusta.
Hagman oli ahkera lehtikirjoittaja ja julkaisi useita kirjoja. Vuonna 1887 hän sai Suomalaisen Kirjallisuuden Seuran palkinnon julkaisemastaan Fredrika Bremerin elämäkerrasta. 1900-luvun alussa hän julkaisi kaksiosaisen Minna Canthin elämäkerran sekä 1936 omat lapsuudenmuistelmansa. Hagman sai elämäntyöstään professorin arvonimen ensimmäisenä suomalaisena naisena vuonna 1928. Aloitteen arvonimen myöntämisestä olivat tehneet yhdessä Suomalainen Marttaliitto ry ja Suomalainen Naisliitto ry.Hagman osti Turun läheltä Siinalan tilan kesäpaikakseen. Hän pysyi ikänsä naimattomana, mutta veljensä vaimon kuoltua vuonna hän otti kaksi näiden lapsista kasvattilapsikseen, ja myöhemmin vielä kolmannenkin sekä yhden sukuun kuulumattoman kasvattilapsen. Koulunjohtaminen kulki suvussa: yksi hänen kasvattityttäristään, Lisa Hagman, perusti vuonna 1919 nykyisen Apollon yhteiskoulun, josta tosin joutui taloudellisista syistä luopumaan pula-aikana. Lucina Hagman kuoli vuonna 1946 ja hänet haudattiin Hietaniemen hautausmaalle Helsinkiin.
Yleisradion vuonna 2004 järjestämässä Suuret suomalaiset -äänestyksessä Lucina Hagman äänestettiin 29. suurimmaksi suomalaiseksi. Hagmanin synnyinkoti Kälviällä on nykyisin Marttajärjestön ylläpitämä museo. Kälviällä (nykyään osa Kokkolaa) toimii myös hänen mukaansa nimetty peruskoulu ja lukio. Helsingin Pihlajamäessä Uuden Yhteiskoulun nykyisen rakennuksen ohi kulkeva tie nimettiin 1999 Lucina Hagmanin poluksi. Kun koululle rakennettiin 2008 uusi katuyhteys, se sai nimekseen Lucina Hagmanin kuja.
Marttakoti – Lucina Hagmanin lapsuudenkoti Keskipohjalaisia museoita ja kulttuuriympäristöjä
Ensimmäisen eduskunnan naiset: Lucina Hagman Yle Areena (radio-ohjelma vuodelta 2011)

Lucio Dalla (4. maaliskuuta 1943 Bologna, Italia – 1. maaliskuuta 2012 Montreux, Sveitsi) oli suosittu italialainen laulaja-lauluntekijä, muusikko ja näyttelijä. Hän soitti klarinettia ja kosketinsoittimia.
Dalla sävelsi kappaleen "Caruso" (1986), jonka on sittemmin levyttänyt moni laulaja, muun muassa Luciano Pavarotti ja Andrea Bocelli. Kappale on myös Josh Grobanin albumilla Closer.. Laulu on kunnianosoitus oopperatenori Enrico Carusolle. Myös Maynard Ferguson levyttänyt kappaleen albumilleen Brass Attitude.

Ludvig XIV (Ludvig Jumalan antama, ransk. Louis Dieudonné, lempinimiltään Aurinkokuningas, ransk. Le Roi Soleil, ja aikaisemmin Ludvig Suuri, ransk. Louis le Grand; 5. syyskuuta 1638 Saint-Germain-en-Laye – 1. syyskuuta 1715 Versailles) oli Ranskan ja Navarran kuningas vuosina 1643–1715. Hän oli kolmas Bourbon-sukuinen ja siten kapetingien dynastiaan kuulunut hallitsija. Nelivuotiaana valtaistuimelle noussut Ludvig XIV on kaikkien aikojen pisimpään hallinnut eurooppalainen valtionpäämies. Absolutismiin eli ehdottomaan itsevaltiuteen perustuva monarkia saavutti hänen aikanaan huippunsa, ja hallitsijasta muodostui kaiken toiminnan keskipiste. 
Ludvig XIV muistetaan kenties parhaiten hulppean Versailles’n palatsin rakennuttajana, feodalismin viimeisten rippeiden eliminoijana ja kuninkaanvallan vahvistajana, jonka mielestä kuninkaalla oli jumalallinen oikeus asemaansa. Hänen valtakaudellaan Ranska kävi myös lukuisia sotia, joista merkittävimmät olivat Ranskan–Hollannin sota (1672–1678), Yhdeksänvuotinen sota (1688–1697) ja Espanjan perimyssota (1701–1714). Ludvigin valtakaudella kuninkaallisen Ranskan sotilasmahti oli huipussaan, ja Ranskan armeijaa pidettiin lähestulkoon voittamattomana aina Espanjan perimyssotaan saakka. Sodillaan hän laajensi merkittävästi Ranskan alueita Euroopassa. Lisäksi hänen valtakaudellaan Ranskan siirtomaat laajenivat suuresti ja hänen valtakautensa loppuun mennessä suuri osa Pohjois-Amerikkaa kuului Ranskalle.
Ludvig XIV on tunnetuimpia ja arvostetuimpia Ranskan kuninkaita, mutta toisaalta hänen sotansa olivat hyvin kalliita ja niiden aiheuttamat niin inhimilliset kuin taloudellisetkin tappiot olivat valtavat. Lisäksi Ludvig XIV vainosi Ranskan protestantteja eli hugenotteja ja aiheutti yli kahdensadan tuhannen kansalaisen paon Ranskasta muun muassa Sveitsiin, Alankomaihin ja Saksaan.
Sunnuntaina 5. syyskuuta 1638 noin kello 11 syntyi kruununperijä, dauphin, Château-Neuf de Saint-Germain-en-Layessa. Hänen syntymäänsä pidettiin melkoisena ihmeenä: olivathan hänen vanhempansa Ludvig XIII ja Anna Itävaltalainen olleet naimisissa jo 23 vuotta. Lapselle annettiin nimeksi Louis Dieudonné, Ludvig Jumalan antama, sillä hänen syntymänsä nähtiin taivaallisen armon osoituksena. Jotkut aikalaiset ajattelivat, että Ludvig XIII ei olisi ollut lapsen biologinen isä, koska hänen huhuttiin yleisesti olevan homoseksuaali.
Pieni Ludvig sai jo syntyessään arvon ”Ranskan ensimmäinen poika” (premier fils de France) ja perinteisemmän arvonimen Viennen Dauphin. Kahden vuoden kuluttua Ludvigin syntymästä hänelle syntyi pikkuveli Filip, josta tehtiin aluksi Anjoun ja myöhemmin Orléansin herttua.
Isänsä Ludvig XIII:n kuoltua Ludvig XIV peri valtaistuimen. Hän oli tällöin vasta nelivuotias, joten hänen äitinsä Anna Itävaltalainen toimi sijaishallitsijana, mutta luovutti vallankäytön kardinaali Mazarinille. Ranskan ylhäisaatelisto oli vallansiirtoon tyytymätön, koska se ei voinut hyväksyä vallan siirtymistä kardinaali Richelieun uskolliselle apulaiselle.
Maaliskuussa 1646 kardinaali Mazarin sai ministerin tehtävien ja velvollisuuksien lisäksi vastuulleen myös Ludvig XIV:n ja tämän nuoremman veljen Filipin kasvatuksen. Hänet nimitettiin kuninkaan ja Anjoun herttuan henkilökohtaisen kasvatuksen ylivalvojaksi.
Ludvig XIV ei ollut kovin työteliäs tai ahkera oppilas latinassa, historiassa, matematiikassa, italiassa tai piirustuksessa, mutta hän osoitti suurta kykyä maalaustaiteessa, arkkitehtuurissa ja musiikissa. Erityisen lähellä Ludvigin sydäntä oli tanssi, joka oli tuohon aikaan oleellinen osa herrasmiehen kasvatusta. On sanottu, että nuori Ludvig XIV harrasti tanssia joka päivä 7-vuotiaasta aina 27-vuotiaaksi.lähde? Hän oli myös innokas tenniksen esiasteen jeu de paumen harrastaja sekä metsästäjä.
Lapsuudessaan Ludvig XIV oli usein hengenvaarassa, mutta välttyi täpärästi kuolemalta. Hänen äitinsä ja Mazarin antoivat hänet palvelijoiden valvottavaksi, mutta he eivät huolehtineet hänestä. Kun Ludvig oli yhdeksänvuotias, Ranskan aateliset ja Pariisin porvarit kääntyivät Mazarinia vastaan, syttyi porvarisota, Fronde, joka kesti kuusi vuotta. Ludvig ei koskaan antanut sitä pelkoa, alistusta ja nolostumista anteeksi, joka aateliset hänelle tekivät. Tämä oli omiaan vahvistamaan uskomusta Jumalan antamasta lapsesta ja tämän erityisestä suojelusta. Viisivuotiaana hänet pelastettiin viime hetkellä hukkumasta Palais-Royalen puutarhan vesialtaaseen. Kymmenvuotiaana Ludvig sairastui isorokkoon. Vielä kymmenen päivän kuluttua sairastumisesta lääkärit eivät antaneet mitään toivoa lapsen pelastumisesta, mutta nuori kuningas selvisi kuitenkin sairaudesta. Kolmas läheltä piti -tilanne oli 30. kesäkuuta 1648, kun kuningas sairastui ruokamyrkytykseen Bergues’n kaupungin valloituksen yhteydessä. Ludvigille annettiin viimeinen voitelu 7. heinäkuuta, ja vallanperimystä alettiin jo valmistella. Anna Itävaltalaisen henkilääkärin antama oksetuslääke sai kuninkaan kuitenkin toipumaan.
Päästyään ripille ja nautittuaan ensimmäisen ehtoollisensa 12-vuotiaana Saint-Eustachen kirkossa 25. joulukuuta 1649 nuori kuningas tuli jäseneksi kuninkaan neuvostoon. Juuri samaan aikaan ylin aristokratia asettui Fronde-kapinassa kuninkaan arvovaltaa ja auktoriteettia vastaan. Jo vuonna 1648 oli alkanut ylimmän aristokratian liikehdintä, jonka johdossa oli Contin ruhtinas Armand de Bourbon-Conti. Hänen veljensä Louis II Condé oli myötävaikuttamassa kapinointiin; molemmat ruhtinaat polveutuivat Bourbonin suvusta. Heidän tavoitteenaan oli syrjäyttää kardinaali Mazarin, jota syytettiin erityisesti liian kovaksi käyneestä verotuksesta. Vuonna 1650 korkea-arvoiset ruhtinaat pidätettiin, mutta laskettiin melko pian takaisin vapauteen. Fronde-kapina sai kuitenkin kardinaali Mazarinin pakenemaan kahdesti Ranskasta Espanjaan. Kuningataräiti Anna ja nuori Ludvig pyrkivät liittymään maanpaossa olijoihin 8. helmikuuta 1651, mutta kansa valtasi Louvren palatsin ja esti kuninkaallisen perheen matkaanlähdön.
Kapinointi jätti pysyvät jäljet Ludvig XIV:een. Hän reagoi tapahtumaan myöhemmin jatkamalla kardinaali Richelieun työtä, jonka tarkoituksena oli systemaattisesti vähentää niin sanotun miekka-aateliston valtaa, ja velvoitti heidät palvelemaan erilaisissa hovin tehtävissä. Näin hän todellisuudessa siirsi hallintoa keskitetyn vallankäytön suuntaan, virkamiesaateliston varassa toimivaksi.
Pariisin parlamenttiin kokoontunut lit de justice julisti kuninkaan täysi-ikäiseksi 7. syyskuuta 1651. Kaikki valtakunnan merkittävät aristokraatit ja ruhtinaat kävivät vannomassa uskollisuudenvalansa kuninkaalle, lukuun ottamatta Condén ruhtinaita, jotka olivat kokoamassa Guyennessä armeijaa hyökätäkseen Pariisiin. Ludvig XIV voideltiin Reimsissä 7. kesäkuuta 1651, mutta hän jätti kaikki poliittiset toimet kardinaali Mazarinin tehtäviksi. Itse hän keskittyi jatkamaan sotilaallista koulutustaan Henri Turennen johdolla.
Ludvig XIV tunnettiin myös lisänimellä Suuri, koska hän vahvisti monarkian asemaa yhteiskunnassa. Hänestä itsestään tuli itsevaltias, jolla oli jumalallinen oikeus valtaansa. 13. huhtikuuta 1655 kuningas julkaisi 17 määräystä, joiden tarkoituksena oli täyttää kroonisesti tyhjiä valtion rahakirstuja. Väitetään, että tässä yhteydessä Ludvig olisi sanonut kuolemattoman lauseensa ”valtio olen minä” (l’État, c’est moi). Aihe on kiistelty, mutta ilmeisesti hän todella sanoi niin. Kuolinvuoteellaan vuonna 1715 Ludvig totesi: ”Minä poistuin, mutta valtio säilyy aina”. Ludvig XIV koki itsensä valtion ensimmäiseksi palvelijaksi.
Kardinaali Mazarinin kuoleman 9. maaliskuuta 1661 jälkeen Ludvig XIV:n ensimmäinen toimenpide oli poistaa rahaministerin tehtävä ja ottaa henkilökohtaiselle vastuulleen koko hallituksen johtaminen, mutta kuninkaan lähipiiri ei ollut vakuuttunut hänen kyvyistään valtiomiehenä. Ludvig XIV:n tuli näyttää kykynsä ja todistaa siten arvovaltansa.
Kuusi kuukautta myöhemmin, 5. syyskuuta 1661, saavutettuaan 23 vuoden iän, kuningas noudatti neuvonantajiensa mielipiteitä ja antoi pidätyttää vaikutusvaltaisen ministerinsä, Nicolas Fouquet’n (1615–1680), joka oli ollut kaikkivoipa talousministeri ja Ranskan mahtavin henkilö itse hallitsijan jälkeen. Nuori kuningas syrjäytti väärinkäytöksistä syytetyn ministerinsä osoittaakseen valtansa suuruuden.
Vaikka Fouquet olisikin syyllistynyt joihinkin väärinkäytöksiin, ei hän missään tapauksessa ollut toiminut pahemmin kuin edeltäjänsä Mazarin tai seuraajansa Colbert. Hän oli osoittanut kahdeksan vuoden ministerikautensa aikana jopa tiettyä tehokkuutta, sillä Ranskan valtiontalous oli kohentunut siitä tilasta, johon se oli joutunut kolmikymmenvuotisen sodan ja Fronden kapinan seurauksena vuoden 1648 seutuvilla. Kuninkaalla oli kuitenkin tarve näyttää, että hän hallitsi itse ja että hän saattoi eliminoida kenet tahansa, joka oli tullut liian kunnianhimoiseksi.
Kuninkaan ohjelman kolmevuotisen oikeusprosessin jälkeen Fouquet korvattiin Jean-Baptiste Colbertilla vuonna 1665. Tällöin voidaan sanoa aurinkokuninkaan todellisen vallankäytön alkaneen.
Ludvig XIV Suuren hallituskauden alkupuoli oli suurten hallinnollisten uudistusten aikaa. Se oli eritoten verorasituksen kasvun aikaa. Hän loi vuonna 1667 Ludvigin oikeusjärjestelmän, eräänlaisen siviilioikeusnormiston. Vastaavanlaisen oikeusnormiston rikosoikeuden alalle hän loi vuonna 1670. Metsänkäytön ja merenkulun lainsäädäntöä hän loi vuonna 1669 sekä kauppalainsäädännön vuonna 1673.
Ajan myötä kuninkaan ympärille muodostui kaksi erillistä klaania, jotka kilpailivat toistensa kanssa lähes kaikessa. Colbertin klaani hallitsi lähes kaikkea mikä kosketti taloutta, ulkopolitiikkaa, merenkulkua ja kulttuuria, kun François Michel Louvois’n klaani piti hallussaan erityisesti Ranskan puolustuksen aluetta. Kuningas ottikin tämän vuoksi motokseen: ”Hajota, jotta hallitset paremmin”. Kuninkaalla oli kaksi kilpailevaa ryhmittymää käskettävänä, ja oli selvää että ne suorittivat tehokasta toistensa kontrollia. Tällä tavoin estettiin ministerien mahdolliset kuninkaaseen kohdistuvat vallankaappaussuunnitelmat.
Vuoteen 1671 Colbertin klaani oli johtavassa asemassa, mutta kun Hollannin vastaisen sodan valmistelut alkoivat ja Colbert suhtautui hyvin varauksellisesti sodan edellyttämään valtion menojen kasvuun, hän menetti suosiotaan kuninkaan silmissä. Tämän lisäksi Colbertin (52 vuotta tuohon aikaan) ja kuninkaan (33 vuotta) ikäero aiheutti sen, että kuningas lähestyi ikätoveriaan Louvois'ta, joka oli vain 30-vuotias ja jolla oli sama harrastus kuin kuninkaalla: sota. Vuoteen 1685 saakka Louvois'n klaani oli kuninkaan suhteen erittäin vaikutusvaltainen.
Ludvig XIV:n syntymän jälkeen Ranska oli ollut jatkuvasti sodassa Espanjaa vastaan erityisesti vastustaakseen Habsburgien valtaa Euroopassa. Ranska osallistui loppuvaiheessa kolmikymmenvuotiseen sotaan, joka päättyi Westfalenin rauhaan vuonna 1648. Maan oli lisäksi selvitettävä sisäiset konfliktinsa, jotka liittyivät Condén johtamaan, pääasiallisesti Espanjan tukeman kapinaan.
23. kesäkuuta 1658 hiljattain englantilaisten kanssa liiton tehneet ranskalaiset saavuttivat Dunkerquessä merkittävän voiton espanjalaisten tukemasta Condésta Denes'n taistelussa. Englantilaisia johti tuohon aikaan lordiprotektori Oliver Cromwell. Kyse oli vasta 20-vuotiaan Ludvig XIV:n ensimmäisestä suuresta voitosta.
Hallituskautensa 54 vuodesta Ludvig XIV omisti sodankäynnille kaikkiaan 32 vuotta. Kuningas antoi Colbertin hallita, ja Michel Le Tellierin ja sittemmin tämän pojan Louvois'n avustuksella hän organisoi uudelleen armeijan: yhdisti varainkäytön, perusti Hôtel des Invalidesin (eläkeläis- ja invalidikodin) vuonna 1670 sekä uudisti palvelukseenkutsumisjärjestelmän. Tämä uusi poliittinen toimi vähensi karkulaisten määrää armeijasta, ja sotilaiden elintaso nousi merkittävästi. Kuningas pyysi Sébastien Le Prestre de Vaubania rakentamaan valtakunnan alueelle puolustusjärjestelmien vyön. Ludvig XIV:llä oli käytössään 300 000 miehen vahvuinen armeija, ja vahvistaakseen Ranskan asemia maailman poliittisessa kentässä hän johdatti maan lukuisiin sotiin ja konflikteihin. Ludvig XIV:n ensimmäinen sota oli Dévolution-sota, joka aiheutui Espanjan kuninkaan kuolemasta ja kesti vuodesta 1667 vuoteen 1668. Seuraava suurempi konflikti oli vuodesta 1672 vuoteen 1678 kestänyt Hollannin sota, joka päättyi tunnettuun Nijmegenin rauhaan. Yhdeksänvuotinen sota eli Augsburgin liigan sota tai Pfalzin perimyssota käytiin vuosina 1688–1697, ja viimeinen suuri konflikti oli Espanjan perimyssota 1701–1714. Tässä konfliktissa Ranskan edut olivat todella suuret, sillä Ludvig XIV:n pojanpoika oli saatu Espanjan kuninkaaksi ja Habsburgit yrittivät vallata valtaistuinta itselleen.
Nämä sodat kasvattivat huomattavasti Ranskan alueellista kokonaisuutta. Ludvig XIV:n aikana Ranskaan liitettiin Ylä-Elsass, Metz, Toul, Verun (Meuse), ranskankielinen Flanderi, Franche-Comté, Sarren depertementti, Haineut’n kreivikunta ja Ala-Elsass. Tämä kaikki lisäsi merkittävästi Ranskan hegemoniaa Euroopassa. Valtion jatkuva sotatilassa oleminen johti sen kuitenkin vararikon partaalle ja pakotti kohottamaan jo raskaaksi käynyttä kansan verotaakkaa, tosin verotuksen kohteeksi joutuivat myös aateliset. Myös kuninkaallisen perheen tuli maksaa veronsa. Ludvig XIV:n hallitusaikana aatelistosta tuli kurtisaanien sääty, joka oli alistettu kuninkaan tahtoon. Kuningas antoi poliittisen vallan porvaristolle, josta Colbert käy hyvin esimerkkinä. Hän salli vain rajoitetun aloitteellisuuden aatelistolle, jota hän halveksi. Hänen seuraajansa Ludvig XV ei noudattanut samaa politiikkaa.
Ludvig XIV:n valtakauden alussa toinen suuri ja voimakas valtio oli Espanja, kun taas hallituskauden lopulla Englanti tuli vaarallisimmaksi vastustajaksi.
Ludvig XIV:n talouspolitiikka oli hyvin yksinkertaista: kuningas kulutti sodassa kaiken sen rahan, jonka Colbert onnistui haalimaan valtion kirstuihin. Mazarinin aikana kiristyvä verotus oli alkuunpanijana lukuisille kansannousuille, vastaaville kuin oli ollut aateliston kapina Fronde ja kansan kapina Jacquerie: Solognen alueen maatyöläisten eli puukengänkäyttäjien kapina huhtikuusta elokuuhun 1658 ja Boulonnaisin kapina toukokuussa 1662 (tapahtumaa kutsutaan joskus Lustucrus-kapinaksi).
Mazarinin jälkeen Colbert jatkoi uusien taloudellisten keksintöjen tekoa. Hän kehitti merkantilismista oman version, jota kutsuttiin sittemmin colbertismiksi. Tämä talouspolitiikka voidaan selittää parilla sanalla: on lisättävä vientiä ja vähennettävä tuontia. Hän perusti manufaktuureja, jotka saattoivat olla valtion omistuksessa, kuten Beuvais’n kutomo ja Gobelins'in manufaktuuri, tai yksityisessä omistuksessa kuten Saint-Cobainin manufaktuuri. Valuutan virtaamiseksi maahan Colbert suosi vientiä ja tuki sitä valtion kautta. Hänen politiikkaansa kuului myös tuonnin rajoittaminen ja voimakas protektionismi. Hän kehotti ja houkutteli Euroopan parhaita käsityöläisiä tulemaan töihin Ranskaan, jotta maa olisi voinut tarjota parhaan mahdollisen laatuluokan tuotteita, joita olisi laatunsa puolesta myös helppo myydä. Helpottaakseen kaupankäyntiä Colbert paransi Ranskan infrastruktuuria erityisesti uusia maanteitä rakentamalla. Poikansa Jan-Baptiste Colbertin eli Seignelayn markiisin avustuksella hän kehitti myös kauppalaivastoa viennin edistämiseksi ja kuninkaallista sotalaivastoa saattueiden matkanteon turvaamiseksi. Siirtomaiden lisääminen ja niin sanottujen kauppakomppanioiden kehittäminen kuuluivat myös Colbertin ohjelmaan. Vaikka innokkaan hallitsijan ja hänen ministerinsä kiinnostuksen kohteena olikin koko silloinen tunnettu maailma, perustettiin heidän aikanaan vain Ranskan Itä-Intian kauppakomppania, Ranskan Länsi-Intian (Amerikan) kauppakomppania, Välimeren ja Osmanien valtakunnan kauppakumppania sekä Senegalin (Afrikan) kauppakomppania, jonka osalle tuli orjien kolmikantakaupan organisointi.
Vuonna 1654 Kanada kolonisoitiin sen runsaiden luonnonvarojen, erityisesti turkisten vuoksi. Alueita hallitsi Uuden-Ranskan kauppakomppania. Vuonna 1659 perustettiin kuningas Ludvig Pyhän mukaan nimetty kauppapaikka, joka sijaitsi Ndar-saarella Senegalin rannikolla. Vuonna 1673 Senegalin kauppakomppania sai oikeuden orjien välittämiseen Antillien saarille.
Vuonna 1665 Ludvig XIV perusti Itä-Intian kauppakomppanian, joka sijoitettiin Madagaskarin saarelle. Samana vuonna Colbert osti Guadeloupen Charfles Houel du Petit Préltä, Amerikan saarten kauppakomppanian johtajalta, sekä Martiniquen saaren Jecques Dryel Duparqueltä. Kaikki nämä alueet luovutettiin Intian kauppakomppanian hallintaan, joka koki konkurssin vuonna 1674. Tällöin alueet liitettiin uudelleen kuningaskuntaan. Vuonna 1677 amiraali Jean d'Estrées anasti kuninkaan määräyksestä Ranskan Guayanan hollantilaisilta. Lisäksi vuonna 1682 René La Salle perusti Mississippi-joen suulle ranskalaisen siirtokunnan, joka sai nimekseen Louisiane (Nouvelle-France) Ludvig XIV:n kunniaksi. Vuonna 1697 Ranskalle määrättiin Ryswickin rauhassa läntinen puoli Haitin saaresta, nykyinen Haitin tasavalta.
Kaikesta huolimatta Colbert oli kiinnostuneempi siirtomaista kuin Ludvig XIV. Kuninkaalla oli tarve saada tykinruokaa jatkaakseen sotia Euroopassa, ja vain hyvin pieni joukko asukkaista lähetettiin siirtomaihin: sitoutuneet ja nuoret orpotytöt – les filles du roi, kuninkaan tytöt – lähetettiin Kanadaan. Colbert näki siirtomaiden kehittämiseen laajat mahdollisuudet, mutta totesi Amerikan mantereen alueen intendentin kanssa käymässään kirjeenvaihdossa tiukasti, että siirtomaiden tehtävänä on palvella kuningaskuntaa eivätkä ne saa kehittyä kuningaskunnan teollisuuden kustannuksella. Kuitenkin hän perusti siirtomaiden luonnollisen kehityksen edistämiseksi sakkomaksun naimattomille 20 vuotta täyttäneille miehille ja 16 vuotta täyttäneille naimattomille naisille. Toisaalta hän aloitti lapsiperheiden tukemisen: yli kymmenlapsisille perheille jaettiin 300 livren erikoistuki.
Maaliskuussa 1685 Ludvig XIV sääti ns. ”Mustan lainsäädännön”, joka salli orjien täydellisen hyväksikäytön siirtomaissa. Tämän lainsäädännön, joka vastustajien mielestä salli orjuuden institutionalisoinnin, oli tarkoitus rajoittaa kauppaa ja antaa orjille oma statuksensa, sillä tätä ennen he olivat vain omistajiensa irtaimistoa samalla tavoin kuin tuolit tai pöydät. Laissa taattiin orjille omistusoikeus, luonnollisesti hyvin rajoitettuna. He saivat oikeuden vanhuuseläkkeeseen, heitä oli kohdeltava hyvin ja heidän oli saatava kunnon ravintoa. Lainsäädännöllä siis säädeltiin mustien kohtelun kehykset.
Ranskassa käytiin 40 vuotta kestäneet veriset uskonsodat, nk. hugenottisodat (1562–1598) katolisten ja protestanttien (hugenottien) välillä. Sodat päättyivät hetkellisesti vuonna 1598 Henrik IV Navarralaisen julistamaan Nantesin ediktiin. Se takasi hugenoteille uskonvapauden ja he saivat oikeutensa jossain määrin turvatuksi. Katolisen Ludvig XIII:n (1601–1643) aikana uskonsodat jatkuivat. Richelieu ja Ludvig XIV kumosivat ediktit ja aloittivat järjestelmälliset protestanttien vainot, jotka kärjistyivät vuonna 1685, jolloin noin 250 000 hugenottia joutui sorron ja vainojen takia muuttamaan pois Ranskasta muun muassa Alankomaihin, Sveitsiin, Saksaan ja Englantiin.
Ludvig XIV oli gallikanismin partisaani, tavoitteena oli paavin määräysvallasta itsenäinen ja yhdistynyt kristillinen Ranska. 13. joulukuuta 1660 kuningas teki parlamentille tiettäväksi, että hän oli päättänyt poistaa juurineen jansenismin, eräänlaisen jälkireformoidun katolisen uskonnon tulkinnan. Tämä ei kuitenkaan estänyt häntä valitsemasta Simon Arnauld de Pompennea, tunnettua jansenistia, valtiosihteerikseen vuonna 1671 kun oli saatu aikaiseksi rauha kirkollisiin asioihin. Samasta syystä Ludvig XIV toimi myös protestantismia ja Pyhän Sakramentin veljeskuntaa vastaan.
Jos Ludvig XIV:llä oli hallituskautensa alkupuolella erimielisyyksiä paavin kanssa ja jopa sodan uhka vuonna 1662 paavi Aleksanteri VII:ttä vastaan, niin vuodesta 1684 lähtien aurinkokuningas oli huomattavasti enemmän uskonnollisesti suuntautunut. Kuningatar Marie-Thérèse ja Colbert olivat molemmat kuolleet vuonna 1683, ja Madame de Maintenon oli tullut kuninkaan salaiseksi puolisoksi. Kerrotaan, että hän oli kiihkeä Nantesin julistuksen puolustaja, mutta nykyinen tutkimus ei voi vahvistaa moista näkemystä.
Nantesin julistus on Nantesin kaupungissa 13. huhtikuuta 1598 allekirjoitettu laki, jonka antoi Ranskan kuningas Henrik IV. Siinä kuningas salli protestanteille uskonnonvapauden joidenkin ehtojen rajoissa, ja samalla heille sallittiin joitakin sotilaallisia linnoituksia. Nantesin julistuksen protestanteille antamat takuut sotilaallisten tukikohtien säilyttämisestä kumottiin jo Ludvig XIII:n aikana. Sen uskonnolliset kohdat kumottiin Ludvig XIV aikana vuonna 1685 Fontainebleaun julistuksella, jonka oli kuninkaan lisäksi allekirjoittanut hänen kanslerinsa Michel Le Tellier (1603–1685). Protestanttinen uskonto kiellettiin tämän jälkeen kaikkialla Ranskan valtion alueella. Tämän kumoamisen seurauksena useat hugenotit lähtivät siirtolaisiksi protestanttisiin maihin: Englantiin, Saksaan, Sveitsiin, Alankomaihin ja sen siirtomaihin. Voidaan puhua 200 000 pakolaisesta, joista useat olivat käsityöläisiä ja kaupunkien porvarisperheiden jäseniä.
Hiljattain historioitsijat Michel Morrineau ja Jannine Garrisson ovat luoneet huomattavasti monivivahteisempaa kuvaa tämän karkotusjulistuksen taloudellisista seurauksista. Voidaan siis havaita, että Ranskan talous oli komean suurellinen vuonna 1686. Ranskalaisten asuma-alueiden syntyminen eri puolille Eurooppaa salli myös uusien vientimarkkinoiden avaamisen, mutta samalla se merkitsi tulevan vuosisadan myötä ranskankielisen kulttuurin nousua Eurooppaa dominoivaksi.
Nantesin julistuksen kumoamisella oli myös epäsuoria vaikutuksia protestanttien kapinoihin, kuten ns. kamisardien sota. Myös kääntyminen katoliseen uskontoon lisääntyi. Protestanttinen uskontunnustus ei ollut kuin pieni vähemmistö Ranskassa Ludvig XIV:n aikana. Se ei ollut koskaan yli 10 % suurempi, ei myöskään uskonsotien aikana.
Kesyttämällä aateliston Ludvig XIV kesytti myös uskonnon. Jos lukuisat aateliston jäsenet tunnustivat protestanttista uskontoa 1500-luvulla, niin kysymys oli enemmän politiikasta kuin uskosta, joskin jotkut heistä liittyvät myös Jean Calvinin joukkoihin. Ludvig XIV loi hovin, joka perustui tasapainoon eri aatelisten ryhmittyminen välillä. Kuningas onnistui käännyttämään lukuisia protestanttisia aatelisia, jotka tavoitellakseen tehtäviä hovissa kääntyivät kaikkein katolisimman ruhtinaan uskontoon, katolilaisuuteen. Eräät historioitsijat ovatkin tulkinneet asian niin, että Ranskan tuli olla hallittu ”yhden kuninkaan, yhden uskon ja yhden lain perusteella”. Mazarinin kuoleman jälkeen Ludvig ministereineen vähensi pala palalta protestanttien erioikeuksia, joita monarkia oli sallinut vuodesta 1598 lähtien. Näiden oikeuksien poistaminen ei ollut äkkipikaistuksissa tehty toimenpide, vaan hidas ja pehmeä jatkuma, sillä protestanteilla ei ollut pätevää ja karismaattista johtajaa, joka olisi saattanut kilpailla katolisen monipuolisen ja vahvan propagandan kanssa.
Kuningas Ludvig XIV:n ajatuksissa kuningaskunnan suuruutta mitattiin sen rakentamisen mahtavuudella. Sen lisäksi, että hän laajennutti vähitellen koko hallituskautensa ajan mahtavaa Versailles'n palatsia, hän rakensi myös Marlyn palatsin, johon hän saattoi kutsua kaikkein intiimeimpiä vieraitaan. Kaikissa palatseissaan, kuten hallituskautensa alkuajan Saint Germainissa, hän toteutti André Le Nôtren suunnittelemat puutarhat.
Pariisissa hän rakennutti Seinen ylitse vievän Kuninkaallisen sillan (Pont Royal). Se rahoitettiin kuninkaan henkilökohtaisista varoista, jotka oli tosin kansalta veroina kerätty. Muita olennaisesti Pariisin kaupunkikuvaan liittyviä rakennuskohteita olivat Champs-Élysées-katu, Hôtel des Invalides eli sotainvalidien ja eläkeläisten kotikasarmi sekä Vendôme- ja Victoires-aukiot. Kiinnostuksensa tieteisiin hän ilmaisi rakennuttamalla Pariisin observatorion. Nämä kaikki ovat edelleenkin osa Pariisin kaupunkikuvaa.
Ludvig XIV uudisti perusteellisesti kaupunkirakenteita muun muassa Lillessä, Besançonissa, Belfortissa ja Briançonissa; hän näet antoi kaupunkien linnoitusten luomisen Vaubanin tehtäväksi. Eräitä kaupunkeja kuten Versailles ja Neuf-Brisach hän joko perusti tai kehitti suurimittaisesti. Parantaakseen kuninkaallista laivastoa Ludvig XIV kehitti sekä Brestin että Toulonin satamia ja arsenaaleja. Hän perusti Rochefortin sotasataman Atlantin rannalle, mutta kehitti myös Lorientin ja Sèten kauppasatamia sekä perusti vapaasataman ja kaleerilaivaston Marseilleen.
Ludvig XIV töitä eri puolilla Ranskaa ovat myös: vuonna 1680 aloittaneen Comédie-Françaisen luominen, sekä vuonna 1681 tapahtunut Midin kanavan avaaminen liikenteelle. Tämä kanava yhdistää Atlantin ja Välimeren ja kulkee Toulousen kautta. Marraskuussa vuonna 1682 kuningas laski Lycée Louis-le-Grand -collègen peruskiven Pariisissa; oppilaitoksesta tuli nopeasti hyvin suosittu ja samalla myös arvostettu. Vuonna 1702 hän jakoi Pariisin 20 kortteliin eli arrondissementiin ja perusti kaupunkiin julkisen katuvalaistuksen sekä poliisivoimat, jonka tehtävänä oli päivystää pääkaupungin kaduilla.
Fouquet’n pidätyksen jälkeen Aurinkokuningas halusi matkia ministerinsä loistavan ylellistä elämää. Ludvig XIV oli äärimmäisen tuhlaileva ja kulutti suunnattomia summia kuninkaallisen hovin menoihin. Hän toimi mesenaattina ja taiteiden suojelijana tukiessaan taloudellisesti aikakautensa suuria kulttuurihenkilöitä, joita olivat esimerkiksi Molière (ystävyyden sinettinä hän suostui tulemaan hänen ensimmäisen lapsensa sylikummiksi), muusikko Jean-Baptiste Lully tai sisustaja Charles Le Brun ja puutarhuri André Le Nôtre. Hän sijoitti Ranskan akatemian henkilökohtaiseen valvontaansa, ja hänestä tuli akatemian ”protecteur”. Ludvig XIV käytti merkittäviä summia Louvren uudistamiseen ennen kuin oli lopullisesti päättänyt valita Versailles’n kuninkaalliseksi residenssikseen. Hän muutti Versailles'hin vuonna 1682 kahdenkymmenen vuoden uudistus- ja laajennustöiden jälkeen.
Ludvig XIV:n elämäntyyliä ja kulttuuriharrastuksia matkittiin lähes kaikissa Euroopan hoveissa. Elämänmuodon vaikutukset levisivät porvaristoonkin, joskin laimentuneina ja vähäisinä viittauksina alkuperäiseen. Aurinkokuninkaan aikakautta pidetään yleisesti barokin aikakautena, joskin Ranskassa on vakiintunut nimitys Ludvig XIV -tyylistä ja -kaudesta.
Ludvig XIV:llä oli lukuisia rakastajattaria, joiden joukosta on mainittava muun muassa seuraavat:
Louise Françoise de la Baume le Blanc, Demoiselle de La Vallière, Vaujoursin herttuatar (1644–1710)
Françoise Athénaïs de Rochechouart de Mortemart, Montespanin markiisitar (1640–1707)
Françoise d’Aubigné, Maintenonin markiisitar (1635–1719), jonka kanssa hän avioitui salaisesti vaimonsa kuoleman jälkeen, ilmeisesti syksyllä 1683
Teini-ikäisenä Ludvig XIV kohtasi Mazarinin sisarentyttären Marie Mancinin, ja heidän välilleen syntyi suuri intohimo. Tämä oli vastoin kardinaalin tarkoituksia, siis Ranskan etua, mutta myös omien etujensa tähden hän halusi naittaa sisarentyttärensä Espanjan kruununperilliselle. Vuonna 1670 kirjailija Jean Racine sai kuninkaan ja Marie Mancinin suhteesta aiheen Bérénice–näytelmän kirjoittamiseen.
Useissa tarinoissa väitetään, että Catherine de Bauvais olisi saanut etuoikeuden kuninkaan poikuuden viemiseen, mutta historioitsijat ovat tarinoiden kanssa jyrkästi eri mieltä. Joka tapauksessa tämä alhaista syntyperää olevan nainen sai osakseen suunnattoman kunnian, kun kuninkaan äiti Anna Itävaltalainen lahjoitti hänelle Louvren työmaalle aiotut rakennuskivet. De Bauvais rakennutti kivistä yksityisen palatsin Pariisiin, jossa se vieläkin sijaitsee osoitteessa 68 Place des Vosgues. Näin rakennetun palatsin nimi on yksinkertaisesti vain Bauvais-palatsi.
Myöhemmin suurena naissankarina kuningas rakennutti salaisen portaikon Versailles’n palatsiin, jotta hän voisi liittyä lukuisten rakastajattariensa seuraan salaa ja milloin tahansa. Nämä suhteet ärsyttivät Compagnie du Saint-Sacrement -nimistä uskonnollista ja kiihkomieleistä salaseuraa.  Jacques Bénigne Bossuet ja rouva de Maintenon yrittivät johdatella kuninkaan kohden suurempaa hyveellisyyttä.
Espanjalaiset hyväksyivät 7. marraskuuta 1659 Pyreneiden rauhansopimuksen allekirjoittamisen. Sopimuksella määrättiin tarkoin Ranskan ja Espanjan välinen raja Pyreneillä. Ludvig XIV hyväksyi, ehkä vastentahtoisesti, sopimuksen pykälien noudattamisen, jopa sen, että hänen odotettiin avioituvan infanta Marie-Thérèse d’Autrichen (1638–1683) kanssa. Marie-Thérèse oli Espanjan kuninkaan Filip IV:n ja Ranskan prinsessan Elisabetin tytär.
Avioliitto solmittiin Baskimaalla, Saint-Jean-de-Luz’n kaupungissa 9. kesäkuuta 1660. Ludvig XIV oli tutustunut tulevaan aviopuolisoonsa vain kolme päivää aiemmin. Tämä ei osannut lainkaan ranskaa, mutta juorut kertovat, että Ludvig täytti miehiset velvollisuutensa kiihkeästi, todistajien läsnä ollessa.
Vallanperimysongelmat ja samalla myös Ludvig XIV:n terveys tulivat ajankohtaisiksi hallituskauden lopulla. Vuonna 1711 hänen poikansa Ludvig (”Grand Dauphin”) kuoli isorokkoon 49-vuotiaana. Seuraavana vuonna Ludvig XIV:n pojanpoika, Burgundin herttua Ludvig (1682–1713), josta oli isänsä kuoleman jälkeen tullut dauphin, ja hänen toinen poikansa Bretagnen herttua Ludvig kuolivat molemmat tuhkarokkoon. Burgundin herttuan vanhin poika oli kuollut jo vuonna 1705. Häneltä jäi vain yksi poika, Anjoun herttua, tuleva Ludvig XV.
Grand dauphinin toinen poika valittiin Espanjan kuninkaaksi vuonna 1700, ja hän otti nimekseen Filip V. Samalla hän luopui kaikista vaatimuksistaan Ranskan kruunuun ns. Espanjan perimyssodan yhteydessä ja sen päättäneessä Utrechtin rauhassa. Näin Ludvig XIV toteutti haaveensa saada oman sukunsa Bourbon-dynastian jäsen Espanjan valtaistuimelle. Huolimatta useista muutoksista Bourbon-suku on säilyttänyt Espanjan kruunun hallussaan aina meidän päiviimme saakka, ja kuningas Felipe VI on näin ollen Ludvig XIV:n jälkeläinen suoraan alenevassa polvessa.
Mitä tulee muuhun perimykseen, Berryn herttua Kaarle (synt. 1686) kuoli vuonna 1714. Espanjan sukuhaaraa lukuun ottamatta Ludvig XIV:n ainoa legitiimi miespuolinen perillinen oli Anjoun herttua, Ludvigin pojanpojanpoika. Hän oli vuonna 1710 syntynyt pieni ja heikon terveyden omaava poika. Kun ei ollut jäljellä kuin hyvin vähäinen määrä ns. veriprinssejä, jotka kuuluivat Bourbon-suvun nuorempiin haaroihin, päätti kuningas Ludvig XIV vahvistaa kuninkaallista perhettä laillistamalla perimykseen oikeutetuiksi myös Mainen herttuan Louis August Burbonin ja Toulousen kreivin Louis Alexandren, jotka olivat kuninkaan aviottomia lapsia suhteesta rouva de Montespanin kanssa. Kuninkaan laillinen suora jälkeläinen Anjoun kreivi tuli kuitenkin dauphiniksi ja lopulta hallitsijaksi nimellä Ludvig XV. Hänen alaikäisyytensä tähden valtionhoitajan tehtävät oli uskottu Orléansin Filipille (1674–1723), joka oli Ludvig XIV:n veljenpoika ja vävy.
Vanhana miehenä Aurinkokuninkaalla oli monia sairauksia joita lääkärit yrittivät parantaa ajan parhaan tietämyksen mukaan. Ne kuitenkin vain pahensivat potilaan vointia. Erääseen hoitoon kuului hampaiden vetäminen suusta ja lääkkeeksi tarjottiin jauhettuja kyykäärmeitä ja jäisten hedelmien syömistä. Viimeisin vaiva oli kuolio, ja sitä lääkittiin aasinmaidolla. Kun hallitsija tunsi loppunsa olevan lähellä, hän pyysi pojanpojanpoikansa, tulevan Ludvig XV:n luokseen ja antoi hänelle tärkeitä neuvoja. Neuvot kuuluivat seuraavasti: ”Älä rakasta minun laillani rakennustaidetta ja sotia. Päinvastoin, yritä elää rauhassa naapureittesi kanssa... Kuuntele hyviä neuvoja ja noudata niitä, yritä parantaa kansan elinoloja, mihin minä en valitettavasti koskaan kyennyt...” Tätä voi pitää kuolevan hallitsijan rehellisinä itsetilityksenä.Ludvig XIV kuoli 76-vuotiaana 1. syyskuuta 1715 jalassaan olevan kuolion aiheuttamaan verenmyrkytykseen. Hän olisi täyttänyt neljän päivän kuluttua 77. Hänen sanotaan julistaneen kuolinvuoteellaan: ”Minä lähden, mutta valtio säilyy aina”. Ludvig XIV:n hallituskausi oli kestänyt 72 vuotta ja sata päivää, ja se olikin yksi kaikkien aikojen pisimmistä valtakausista. Hänet haudattiin kaikin mahdollisin kirkollisin sakramentein, jotka ovat ”kaikkein kristillisimmälle kuninkaalle” omistettuja, ja hänen hautansa sijaitsi Saint-Denisin luostarin basilikassa.
Ranskan vallankumouksen aikana kapinalliset ryöstivät Ludvig XIV:n haudan ja kuninkaan jäänteet hävisivät. Erään tarinan mukaan eräällä illallisella Britanniassa isäntä esitteli vierailleen harvinaisen arvoesineen: Ranskan aurinkokuninkaan Ludvig XIV:n balsamoidun sydämen, jonka hän kertoi ostaneensa vallankumouksellisilta. Vieraiden joukossa oli myös erikoisista ruokailutottumuksistaan tunnettu pappi ja pedagogi William Buckland. Hän saattoi tarjota omille vierailleen esimerkiksi peltohiirtä, krokotiilia, pingviiniä tai vaikka koiranpentua. Nähdessään Ludvigin sydämen hän totesi: ”Olen syönyt elämäni aikana monia outoja asioita, mutta en koskaan kuninkaan sydäntä.” Sitten hän nappasi elimen haarukkaansa ja söi sen.lähde?
Ludvig XIV:llä oli lukuisia sekä aviollisia että avioliiton ulkopuolisia jälkeläisiä. Puolisonsa Itävallan Maria-Teresan kanssa kuninkaalla oli viisi lasta, kaksi poikaa ja kolme tytärtä, joista vain yksi eli lapsuutta pidemmälle:
Marie-Anne (1664–1664).Rakastajattariensa kanssa Ludvig XIV sai 16 tai 17 lasta, joista kahdeksan sai virallisen lapsen aseman:
Liitosta Mlle de La Vallièren kanssa syntyi kuusi lasta, joista kaksi saavutti aikuisiän ja heidät virallistettiin:Marie Anne de Bourbon, jota kutsuttiin ”Ensimmäiseksi Blois’n Mademoiselleksi” (2. lokakuuta 1666 – 3. toukokuuta 1739), laillistettu (13. huhtikuuta 1667), avioitui (16. tammikuuta 1680) Louis Armand I Bourbon-Contin kanssa.Louis de Bourbon, Vermandois’n kreivi (3. lokakuuta 1667 – 18. marraskuuta 1683), laillistettu (helmikuussa 1669).Françoise Athénaïs de Rochechouart de Mortemart'in, Montespanin markiisittaren kanssa kuninkaalla oli kahdeksan lasta, joista kuusi laillistettiin ja neljä eli aikuisikään saakka:Louis Auguste de Bourbon, Mainen herttua (31. maaliskuuta 1670 – 14. toukokuuta 1736), laillistettu (20. joulukuuta 1673), ja hän avioitui 19. maaliskuuta 1692 Anne-Louise Bénédicte de Bourbon-Condén kanssa. Tästä avioliitosta syntyi seitsemän lasta, jotka kaikki kuolivat jättämättä jälkeläisiä.Louise Françoise de Bourbon, jota kutsuttiin nimellä ”Mademoiselle de Nantes” (1. kesäkuuta 1673 – 16. kesäkuuta 1743), laillistettu (20. joulukuuta 1673), hän avioitui 24. heinäkuuta 1685 Louis III de Bourbon-Condé, Bourbonin herttuan ja kuudennen Condén ruhtinaan kanssa. Tästä avioliitosta syntyi yhdeksän lasta.Françoise-Marie de Bourbon, jota kutsuttiin nimellä ”Toinen Blois’n Mademoiselle” (4. toukokuuta 1677 – 1. helmikuuta 1749), laillistettu (marraskuussa 1681), hän avioitui (18. helmikuuta 1692) Orléans’n herttuan Philippen, tulevan sijaishallitsijan, kanssa.Louis-Alexandre de Bourbon, Toulousen kreivi (6. kesäkuuta 1678 – 1. joulukuuta 1737), laillistettu (marraskuussa 1681), hän avioitui 22. helmikuuta 1723 Marie Victoire de Noaillesin kanssa ja tästä avioliitosta syntyi yksi poika.
Louis Bertrand: Ludvig XIV:n rakkausseikkailut : 1–2 osa.    Patria, 1926.     
Claude Duneton: Aurinkokuningas : Ludvig XIV:n lapsuus.    Otava, 1986. ISBN 951-1-08990-0.
Lucien Bély: Louis XIV premier d'entre les roi.    Gisserot, 2005. ISBN 2-87747-772-X.    
François Bluche: Louis XIV premier d’entre les roi.    Hachette, 1999. ISBN 2-01-278987-0.    
Gérard Sabatier: Versailles ou la figure du roi.    Albin Michel, 1999. ISBN 2-226-10472-0.    Synteesit
Joel Cornette: Chronique du règne de Louis XIV.    SEDES, 1997. 2718190116.    
Hubert Methivier: Le siècle de Louis XIV.    PUF, 1995. ISBN 2-253-90545-3.    
André Corvisier: La France de Louis XIV Ordre intérieur et place en Europe.    SEDES, 1994. ISBN 2-7181-3676-6.    
François Bluche: Le temps de Louis XIV.    Hachette, 1994. ISBN 2-01-235105-0.    
Ragnhild Hatton: L'Époque de Louis XIV.    Flammarion, 1992. ASIN 2080609904.    
Robert Mandrou: Louis XIV en son temps.    PUF, 1990. ISBN 2-13-035864-0.    Monografiat
Faruk Bilici: Louis XIV et son projet de conquête d'Istanbul.    Turk Tarih Kurumu, 2004. ISBN 975-16-1701-4.    
Daniel Dessert: 1661, Naissance d'un mythe? Louis XIV prend le pouvoir.    Complexe, 2000. ISBN 2-87027-792-X.    
Peter Burke: Louis XIV: les stratégies de la gloire.    Seuil, 1998. ISBN 2-02-020638-2.    
Pierre Goubert: Louis XIV et vingt millions de français.    Hachette, 1998. ISBN 2-01-278870-X.    
Hervé Hasquin: Louis XIV face à l'Europe du Nord.    Racines, 1995. ISBN 2-87386-390-0.    
Jean Meyer: 1638 la naissance de Louis XIV.    Complexe, 1989. ISBN 2-87027-303-7.    
 Kuvia tai muita tiedostoja aiheesta Ludvig XIV Wikimedia CommonsissaLudvig XIV:n sukupuu (englanniksi)

Friedrich Konrad Eduard Wilhelm Ludwig Klages (10. joulukuuta 1872 Hannover, Saksa – 29. heinäkuuta 1956 Kilchberg, Sveitsi) oli saksalainen filosofi, psykologi ja grafologian teoreetikko. Hän opetti Münchenin yliopistossa, ja tutki myös kemiaa ja fysiikkaa.
Klages oli yksi saksalaisen elämänfilosofian (Lebensphilosophie) edustajista. Hän on merkittävä erityisesti eksistentialistisen fenomenologian edeltäjänä Friedrich Nietzschen ja Henri Bergsonin ohella. Klages kirjoitti 14 teosta ja 60 artikkelia vuosina 1910–1948. Hän kehitti täydellisen grafologian teorian, sekä logosentrismin käsitteen 1920-luvulla.
Klages perusti Deutsche Graphologische Gesellschaftin vuonna 1896 yhdessä Hans Bussen ja Georg Meyerin kanssa.
Hän toimitti julkaisua Berichte (1897–1898) ja sen seuraajaa Graphologische Monatshefte vuoteen 1908 saakka. Klages julkaisi myös nimillä Erwin Axel ja Arnold Asmussen.

Ludwig van Beethoven (16. joulukuuta 1770 Bonn, Kölnin vaaliruhtinaskunta – 26. maaliskuuta 1827 Wien, Itävallan keisarikunta) oli saksalainen säveltäjä klassismin ja romantiikan siirtymäkaudella. Hän oli aikansa merkittävin säveltäjä ja yksi koko musiikkihistorian vaikutusvaltaisimmista säveltäjämestareista. Asteittaisesta kuuroutumisestaan huolimatta hän kykeni työskentelemään elämänsä loppuun asti. Hänen teoksiinsa kuuluu yhdeksän sinfoniaa, viisi pianokonserttoa ja yksi viulukonsertto, yksi ooppera ja kaksi messua, 32 pianosonaattia sekä 16 jousikvartettoa.
Beethovenin suku oli flaamilaista alkuperää: Beethovenin isoisä Ludwig (1711–1773) oli muuttanut Flanderista ensin Louvainiin ja sieltä Bonniin. Beethovenin isoisä oli lahjakas viulisti, joten hänen onnistui pian hankkia itselleen paikka hoviorkesterissa. Hän meni naimisiin nuoren bonnilaisen tytön kanssa. Lisätäkseen tulojaan he perustivat viinikaupan. Ainoa poika Johann van Beethoven (1740–1792) toimi viulistina ja myöhemmin laulajana Kölnin vaaliruhtinaan hovissa. Hänellä oli taipumusta alkoholismiin ja masennukseen. Johann van Beethoven avioitui Maria Magdalena Keverichin (1744–1787) kanssa.Beethoven syntyi Bonnissa perheeseen, jonka seitsemästä lapsesta vain Ludwig ja kaksi hänen pikkuveljeään, Caspar Carl ja Nikolaus Johann, elivät aikuisikään asti. Ludwigin isä yritti tehdä pojastaan Wolfgang Amadeus Mozartin kaltaista kuuluisaa lapsineroa ja pakotti tämän jo nelivuotiaana soittamaan päivittäin tuntikausia. Vaikka leikit jäivät vähiin, Ludwig oli hyväntuulinen, lempeä ja päättäväinen lapsi. Hänen huumorintajunsa säilyi koulupoikamaisena elämänsä loppuun asti.Beethoven lopetti koulunkäyntinsä jo viidennellä luokalla isänsä toivomuksesta, jonka jälkeen isä pakotti poikansa keskittymään entistä ahkerammin musiikkiopintoihin. Koulussa toverit pitivät Beethovenia rauhallisena, mutta eristäytyvänä sekä haluttomana oppimaan. Myös koulun ulkopuolella hän oli ujo, sulkeutunut ja epäsiisti. Lapsena hän oli onnellinen vain silloin, kun hänet oli jätetty omiin oloihinsa, samoilemaan maaseudulla tai tutkailemaan ullakolta löytämällään kaukoputkella Siebengebirgeä, joka oli vuoriryhmä Reinin toisella puolella.
Nuori Ludwig esiintyi julkisesti ensimmäisen kerran jo  7-vuotiaana. Beethovenin lahjakkuus ei jäänyt huomaamatta muiltakaan, niinpä hänestä tuli vuonna 1779 Christian Gottlob Neefen suojatti. Neefe kiinnitti Beethovenin vuonna 1782 cembalistiksi hoviteatteriin, tosin palkattomaksi. Vuonna 1784 Bonnin uusi vaaliruhtinas Maximilian Franz palkkasi Beethovenin hovin toiseksi urkuriksi.
Kymmenvuotiaana Ludwigilla oli hyvät perustiedot monesta soittimesta, mutta erityisesti häntä kiehtoi urkujen ääni. Urkuri Willibald Koch otti hänet apulaisekseen. Jo tällöin Ludwig oli paljon taitavampi kuin 20-vuotias opiskelutoverinsa. Ludwig teki myös omia sävellyksiä.Vuonna 1782 Ludwigin opettaja Christian Gottlob Neefe joutui lähtemään vaaliruhtinaan matkaan, ja hänen oli saatava poissaolonsa ajaksi joku hoitamaan tehtäviään Bonnissa. Hän valitsi Ludwigin, joka oli vasta yhdentoista ja puolen vuoden ikäinen. Ludwigille rohkaisuksi Neefe painatti hänen yhdeksän muunnelmaansa pianolle, joista syntyi hänen ensimmäinen sävellyksensä, 9 muunnelmaa Dresslerin marssista. ”Tätä nuorta neroa kannattaa auttaa. Jos hän jatkaa samaan tahtiin, hänestä tulee varmasti uusi Mozart”, Neefe vakuutti. Vuonna 1783 hän julkaisi kolme ensimmäistä pianosonaattiaan, niin sanotut Kurfürst-sonaatit. Myös vaaliruhtinas sai tietää nuoresta lahjakkuudesta ja suostui rahoittamaan tämän musiikkiopinnot. 9 muunnelmaa Dresslerin marssista ei kuitenkaan tiettävästi ole Beethovenin aivan ensimmäinen sävellys, sillä jo vuotta aiemmin, vuonna 1781 oli ensiesitetty hänen säveltämänsä hautajaiskantaatti. Beethoven tosin itse julkaisi erään kantaattinsa vuodelta 1790 opusnumerolla 1, sillä hän piti tätä ensimmäisenä onnistuneena ja kunnollisena sävellyksenään.
Vuonna 1784 Ludwig sai työpaikan hovista, ja hän ryhtyi antamaan tunteja saadakseen lisätuloja. Beethovenin perhe koki kuitenkin vaikeuksia: Johannin ääni alkoi pettää, ja häntä uhkasi viraltapano. Myös Marian kunto alkoi heiketä. Oli siis elintärkeää, että Ludwig etsi parempipalkkaisen viran avustaakseen perhettään. Ludwigin lapsuus päättyi hänen ollessaan 14-vuotias, ja paineet jättivät häneen pysyvät jäljet. Beethoven esiteltiin Von Breuningin perheelle, joka pyysi Beethovenia antamaan soittotunteja kahdelle lapselleen. Perheessä puhuttiin taiteesta, tieteestä ja politiikasta, ja Beethoven perehdytettiin antiikin Rooman ja Kreikan kirjallisuuteen.Keväällä 1787 16-vuotias Beethoven onnistui saamaan kokoon sen verran rahaa, että pääsi matkustamaan Wieniin toiveenaan päästä Mozartin oppilaaksi. Varmaa tietoa heidän tapaamisestaan ei kuitenkaan ole. Beethoven sai kuulla äitinsä olevan vakavasti sairas, ja hän joutui matkustamaan takaisin Bonniin. Maria kuoli pian tuberkuloosiin.
Suuren surunsa vuoksi Ludwig sai vaikean kohtauksen, jota hän epäili astmaksi, ja pelkäsi äitinsä tavoin sairastavansa tuberkuloosia. Eräälle ystävälleen hän valitti: ”Lisäksi tulee vielä alakuloisuus, joka on miltei yhtä paha kuin itse sairaus”. Tämä on ensimmäinen maininta syvästä masennuksesta, joka vaivasi häntä koko hänen elämänsä ajan. Sitten tuli uusi isku; neljän kuukauden kuluttua kuoli Ludwigin seitsenkuukautinen sisar. Johannin juopottelu paheni ja perheen rahahuolet kasvoivat edelleen. Vaaliruhtinas suostui kuitenkin maksamaan pientä eläkettä Johannille. Beethoven sai toimeentulonsa hoviorkesterin viulistina, ja lisäksi hän sai oikeuden päätöksellä puolet isänsä palkasta käytettäväksi perheen elättämiseen.
Mozart oli jo kuollut, kun Beethoven palasi Wieniin vuonna 1792 ruhtinaan avustuksella. Hän hakeutui Joseph Haydnin ohjaukseen ja opiskeli muun muassa pianonsoiton tekniikkaa sekä kontrapunktia. Beethovenin ailahtelevainen luonne ja äkilliset raivonpuuskat eivät kuitenkaan sopineet Haydnin täysin päinvastaiseen luonteeseen, ja niin Beethoven siirtyi muiden opettajien, kuten Johann Georg Albrechtsbergerin ja Antonio Salierin oppiin Haydnin lähdettyä Englantiin vuonna 1794. Beethovenin päätettyä jäädä pysyvästi Wieniin ruhtinas lopetti apurahan, mutta sillä välin Beethoven oli jo ehtinyt saavuttaa suosiota yläluokan salongeissa siinä määrin, että sai riittävästi rahallista tukea rikkailta wieniläisiltä.
Beethovenin isä kuoli 18. joulukuuta 1792.Vuonna 1794 Ranskan vallankumousarmeija valloitti Reinin länsirannan, jonka vuoksi monet Beethovenin ystävistä muuttivat Wieniin. Beethovenin veli Caspar Carl ansaitsi elantonsa musiikinopettajana Wienissä ja Johann pääsi Wieniin apteekkiapulaiseksi.Maaliskuussa 1795 Beethoven esiintyi ensimmäisen kerran Wienissä julkisesti. Hänen intohimoisesti ja dynaamisesti esittämänsä toinen pianokonsertto nosti hänet kaupungin johtavaksi pianistiksi. 1790-luvun tuotantoon kuuluivat pianokonserton lisäksi muun muassa piano-, viulu- ja sellosonaatit, kaksi serenadia ja Adeleide-kantaatti. Beethoven oli Wienin menestynein vapaa säveltäjä, eikä hän Bonnin-vuosien jälkeen enää koskaan palvellut hovissa vaan omisti maksusta sävellyksiään varakkaille ylimysystävilleen. Hänellä kerrotaan olleen erikoisia tapoja konserteissaan; esimerkiksi konsertin päätyttyä hän saattoi nousta seisomaan ja nauraa.Keväällä 1797 Beethoven sairastui vakavasti pilkkukuumeeseen. Sairaus jätti pysyvät jäljet Beethoveniin, mutta hän jatkoi opiskelua ja säveltämistä tuntiessaan itsensä olevan paremmassa kunnossa.
Eräs Beethovenin oppilaista oli pikkupoika nimeltään Carl Czerny, joka oli mennyt isänsä kanssa tapaamaan Beethovenia todennäköisesti vuonna 1800, sillä Czerny kertoi muistelmissaan kavunneensa monet portaat viidenteen tai kuudenteen kerrokseen Tiefen Grabenissa, jossa Beethoven asui vuosisadan vaihteessa:
»Huoneessa vallitsi aikamoinen sekamelska: papereita ja vaatekappaleita hujan hajan. Tuskin ainuttakaan tuolia lukuun ottamatta Walter-pianoforten ääressä olevaa huojuvaa tuolia. Beethovenilla itsellään oli yllään jonkinlaista pitkäkarvaista tummanharmaata ainetta oleva aamutakki ja siihen kuuluvat housut, niin että hän toi minulle heti mieleen Campen Robinson Crusoen, jota siihen aikaan luin. Hänen hiilenmusta tukkansa, joka oli leikattu à la Titus, törrötti kampaamattomana hänen päässään. Hänen partansa – hän ei ollut ajanut sitä erinäisiin päiviin – teki hänen muutenkin ruskeat kasvonsa alaosastaan vieläkin tummemmiksi. Panin myös merkille lapsille luonteenomaisella visuaalisella vikkelyydellä, että hänellä oli korvissaan pumpulia, joka näytti kellertävän nesteen kyllästämältä.» 
Huoneessa oli useita ihmisiä, ja tämä lyhyt ja tanakka, epäsiisti mies taisi hermostuttaa pikkupoikaa, mutta Beethoven osasi olla hyvin ystävällinen. Beethoven oli tyytyväinen pojan soittoon ja otti hänet oppilaakseen.
Vuonna 1796 Beethoven teki kiertueet Berliiniin, Prahaan ja Dresdeniin. Tämän jälkeen Beethoven ei enää tehnyt kiertueita.
29. kesäkuuta 1801 Beethoven kirjoitti ystävälleen Franz Wegelerille kirjeen, jossa hän kertoi menestyksestään:
»Sävellykseni tuottavat minulle melkoisesti, ja voin sanoa, että minulle tarjotaan sävellystilauksia enemmän kuin mihin pystyn. Lisäksi voin jokaisen sävellyksen kohdalla luottaa kuuteen tai seitsemään kustantajaan ja useampaankin jos tahdon; ihmiset eivät enää neuvottele sopimuksista, vaan määrään hintani, ja he maksavat. Siitä näet, miten miellyttävällä tolalla asiani ovat.» 
»Mutta tuo kateellinen demoni, viheliäinen terveyteni, on pannut kirotun jarrun pyörääni; ja kaiken kukkuraksi kuuloni on kolmena viimeisenä vuonna heikentymistään heikentynyt. Tämän vastoinkäymisen arvellaan johtuvan mahani kunnosta, joka, kuten tiedät, oli kurja jo ennen lähtöäni Bonnista, mutta Wienissä se on tullut pahemmaksi.» 
Beethovenin kuulo oli alkanut eräänä päivänä heikentyä, pian hänen ainoan kiertueensa jälkeen. Beethoven alkoi myös kuulla korvissaan häiritsevää suhinaa eikä pian enää kyennyt kunnolla hoitamaan pianistin uraansa. Heinäkuussa 1801 hän kirjoitti Wegelerille: ”Jotta saisit oikean kuvauksen kuuroudestani, sanon, että teatterissa minun on mentävä aivan orkesterin viereen saadakseni selvää näyttelijöiden puheesta. Jos astun hiukankin kauemmaksi, en kuule mitään puheesta tai soitosta”. Vuonna 1802 alkoi käydä selväksi, että Beethovenin pahin pelko oli hitaasti käymässä toteen. Hän käytti monenlaisia kuulokojeita ja sai lääkärin määräyksestä muun muassa manteliöljyä korvakäytäviin, mikä kuitenkin vain pahensi tilannetta.Vuoden 1799 loppupuolella Beethoven tutustui Anna von Brunsvikiin. Hän alkoi antaa pianotunteja Annan kolmelle tyttärelle: Thereselle, Josephinelle ja Charlotelle. Heidän välityksellään Beethoven tutustui vuonna 1801 heidän serkkuunsa, 16-vuotiaaseen Giuletta Cuicciardiin, jolle hän ryhtyi myös antamaan pianotunteja. Beethoven rakastui Giulettaan. 16. marraskuuta 1801 Beethoven mainitsi tästä Wegelerille:
»Elämäni on tällä hetkellä paljon miellyttävämpää ja seurustelen enemmän ihmisten kanssa. Tämän muutoksen on saanut aikaan rakas ja suloinen tyttö: rakastan häntä ja hän rakastaa minua. Nämä ovat ensimmäiset onnelliset hetket, joita minulla on kahteen vuoteen ja ensimmäistä kertaa minusta tuntuu, että avioliitto saattaisi tehdä minut onnelliseksi. Surullista on, ettei hän ole minun yhteiskuntaluokastani.» 
Vuonna 1802 Beethoven sävelsi Giuletalle omistetun Kuutamosonaatin. Beethoven ja Giuletta alkoivat myös suunnitella avioliittoa, jonka Giuletan äiti olisi hyväksynyt mutta isä ei: Giuletta ja Beethoven erosivat toukokuussa 1802.Ero Giuletasta palautti synkkyyden Beethovenin elämään. Lääkärinsä neuvosta hän muutti viideksi kuukaudeksi pieneen kylään, Heiligenstadtiin. Täällä hän tuon vuoden lokakuussa kirjoitti veljilleen Karlille ja Johannille kirjeen, joka tunnetaan Heiligenstadtin testamenttina. Siinä Beethoven purkaa epätoivonsa ja kertoo, kuinka hänen ailahteleva käytöksensä on ymmärretty väärin pelkäksi pahanhenkisyydeksi, mutta todellisuudessa se johtui vain kuuroutumisen aiheuttamasta ahdistuksesta. Samalla hän toteaa, että on valmis hyväksymään kohtalonsa, ja päättää kaikesta huolimatta viimeistellä ne teokset, jotka hänen päässään yhä olivat ja jotka hän koki elämäntehtäväkseen.
»Voi te, jotka ajattelette tai sanotte, että olen pahantahtoinen, itsepäinen tai ihmisvihaaja, kuinka teettekään minulle vääryyttä. Ette tiedä salattua syytä, joka saa minut vaikuttamaan sellaiselta. – – Minun täytyy elää lähes yksin, kuin karkotettu; voin olla tekemisissä yhteiskunnan kanssa vain juuri sen verran kuin on tarpeellista. Viimeisien kahden vuoden aikana olen välttänyt menemästä mihinkään seuratilaisuuksiin, koska en voi sanoa ihmisille ”Puhukaa kovempaa, sillä olen kuuro!” Aina kun lähestyn ihmisiä minut valtaa polttava kauhu, ja pelkään altistuvani sille vaaralle, että ihmiset huomaavat minun tilani. – – Sellaiset tapaukset ajoivat minut epätoivoon, ja vielä vähän enemmän niin olisin päättänyt elämäni – vain taide pidätteli minua. Tuntui mahdottomalta jättää maailmaa, ennen kuin olisin luonut kaiken minkä tunnen olevan sisälläni. – – Näkemiin, älkääkä unohtako minua kun olen kuollut; ansaitsen tämän teiltä, sillä elämäni aikana olen ajatellut teitä ja tapoja tehdä teidät onnellisiksi.» 
Beethovenin kuuroudelle on esitetty useita selityksiä. Ruumiinavauksessa selvisi, että hänen sisäkorvansa oli laajentunut, mistä oli ajan mittaan seurannut haavaumia. Hänen on myös epäilty sairastaneen syfilistä, joka olisi aiheuttanut myös hänen kuuroutumisensa. Lisäksi hänen hiustensa lyijypitoisuus todettiin myöhemmin jopa sata kertaa normaalia korkeammaksi. Lyijyä käytettiin Beethovenin aikana – tietämättä sen haittavaikutuksista – jopa lääkkeissä ja viinin makeuttamisessa. Beethovenin arvellaan saaneen lyijyä myös lääkärinsä antamien hoitojen vuoksi. Lyijyn tiedetään elimistöön joutuessaan aiheuttavan ailahtelevaisuutta, äkillisiä raivokohtauksia ja jopa kuuroutta. Beethovenin kuuroutumisen syyksi on epäilty myös hänen itsensäkin epäilemiä vatsavaivoja.Vuodesta 1818 Beethoven ei pystynyt viestimään ihmisten kanssa normaaliin tapaan kuuroutensa vuoksi, ja hän turvautui keskustelukirjoihin, joiden välityksellä hän viesti ihmisten kanssa. Keskustelukirjat ovat olleet korvaamattomia lähteitä Beethovenin elämän ja ajatusten selvittämisessä.
Jälkipolville Beethovenin kuurous oli myös siunaus. Testamentin kirjoittamisen jälkeen hän sai valtavan luomisvimman ja päätti omistaa loppuelämänsä säveltämiselle. Vaikka hän ei enää kuullut juuri soittimia tai lauluääntä, hän kuuli keksimänsä melodiat päässään. Myös hänen tyylinsä muuttui, ja se oli nyt rohkeaa ja sankarillista heijastaen säveltäjän omaa päättäväisyyttä. Vuodet 1803–1812 olivat säveltäjän tuottoisimmat. 5. huhtikuuta 1803 saivat ensiesityksensä toinen sinfonia, kolmas pianokonsertto ja oratorio Kristus öljymäellä. Pian syntyi myös tunnettu pianosonaatti Waldstein, jonka Beethoven omisti ystävälleen. Vuonna 1804 valmistui uupumattoman työn seurauksena kolmas sinfonia Eroica (Sankarillinen). Beethoven omisti sen aluksi ihailemalleen Napoleon Bonapartelle, mutta kiivastui kuultuaan tämän julistautuneen keisariksi ja repi sinfonian kansilehden irti kutsuen sitä enää vain sankarilliseksi sinfoniaksi. Hänen silmissään Napoleon ei ollut enää sankari vaan ahne ja vallanhimoinen. Sinfonia merkitsi uuden aikakauden alkua sekä Beethovenin tuotannossa että koko musiikin historiassa, sillä sen hurjat alkutahdit olivat ajalleen poikkeukselliset ja enteilivät jo romantiikan syntyä.Vuonna 1804 syntyi myös pianosonaatti Appassionata. Myöhemmin samana vuonna Beethoven rakastui erääseen oppilaaseen, Josephine von Brunswickiin, joka oli jäänyt leskeksi. Napoleonin armeijan edetessä kohti Wieniä Josephine päätti paeta lapsineen maatilalle Unkariin. Josephinen sisar Therese pysyi säveltäjän tukena, ja lopulta heidän suhteensa syveni.
Vuonna 1803 Beethoven alkoi säveltää oopperaa Vestas Feuer, jonka hän kuitenkin hylkäsi tyytymättömänä. Lopulta vuonna 1805 Beethoven sai valmiiksi ainoaksi jääneen oopperansa Fidelion. Kun teos esitettiin marraskuussa, se ei saanut kovin suurta menestystä. Seuraavana vuonna hän sävelsi teoksen uudestaan, mutta sekään ei saavuttanut suosiota. Fidelion toisen version lisäksi Beethoven sai valmiiksi Razumovski-kvartetot, jotka oli tarkoitettu omaa jousikvartettiaan ylläpitävälle kreivi Razumovskille. Lisäksi valmistui neljäs sinfonia. Mullistava viides sinfonia alkaa kuuluisilla ”kohtalon koputuksilla”, jotka olivat ennenkuulumattomia ajan yleisölle. Sinfonian finaaliosa oli ensi kerran koko teoksen huipentuma, kun se tähän asti oli säveltäjien teoksissa ollut merkitykseltään vähäisempi.
Kesäkuukaudet 1807 Beethoven vietti Badenissa ja 1808 Heiligenstadtissa, jossa myös syntyi hänen kuudes sinfoniansa (pastoraalisinfonia). Sinfonia oli tulvillaan rakkautta maaseutuun. Beethovenin tarkoitus ei ollut suorasanaisesti kuvailla maalaismaisemia, joskin hän siinä nimesi joitakin osia.Joulukuussa 1808 Wienissä pidettiin Beethovenin tukemiseksi konsertti, jossa esitettiin ensi kerran hänen viides ja kuudes sinfoniansa sekä kuorofantasia.
Vuonna 1806 Beethoven laati ainoan viulukonserttonsa, joka on nykyään yksi arvostetuimmista viulukonsertoista. Se ei kuitenkaan aluksi saanut suurta suosiota. Hämmästystä yleisössä herätti se, että pitkän avausosan ensimmäiset nuotit antoi patarumpu. Pianisti Muzio Clementi kuitenkin piti viulukonsertosta niin paljon, että pyysi Beethovenia sovittamaan teoksen pianokonsertoksi. Näin syntyneelle D-duuri-pianokonsertolle ei annettu numeroa.Kesällä 1807 ruhtinas Nikolaus Esterházy pyysi Beethovenia säveltämään messun hänen vaimonsa syntymäpäivää varten. Beethoven suostui pyyntöön, vaikka hänellä ei ollut kokemusta kirkkomusiikin säveltämisestä.Napoleonin veli Jérôme tarjosi vuonna 1809 Beethovenille kapellimestarin paikkaa Kasselissa. Beethovenin ystävät eivät kuitenkaan halunneet menettää Beethovenia, niinpä he tarjosivat hänelle elinikäistä vuosittain maksamaa korkoa, jonka vuoksi Beethoven perui Wienistä lähtemisensä. Tämä korko ei kuitenkaan kestänyt kauan: Beethovenin tukijoista arkkiherttua Rudolph von Habsburg pakeni Wienistä vuonna 1809, ruhtinas Kinsky kuoli vuonna 1812 ja ruhtinas Lobkowitz vuonna 1816.
Keväällä 1809 Napoleonin joukot piirittivät Wieniä, ja tykkien äänestä kiusaantunut säveltäjä vetäytyi veljensä Caspar Carlin kellariin, jossa tilanteesta huolimatta sävelsi Keisarikonserton nimellä tunnettua viidettä pianokonserttoaan.Beethovenilla oli pitkään tukenaan perheitä, joiden seurassa hän oleskeli paljon. Von Breuningien ja von Brunswickien jälkeen hän tutustui Malfattin perheeseen, jonka yhdeksäntoistavuotiasta tytärtä hän kosi huonoin tuloksin. Für Elise on kirjoitettu Therese Malfatille (kappaleen nimessä ”Elise” on seurausta Beethovenin käsialan väärintulkinnasta).
Beethoven muutti 64 kertaa niiden 34 vuoden aikana, jotka hän vietti Wienissä. Hänet sanottiin aina irti, tai hän irtisanoutui itse. Syynä oli esimerkiksi, että hän piti liian kovaa meteliä, asunto ei ollut hänen mielestään tarpeeksi aurinkoinen, lähistöllä norkoili ihmisiä, jotka halusivat tavata hänet. Hänen kodeissaan vallitsi usein sekasorto, eikä huonekaluja juuri ollut pianon, tuolin ja sängyn lisäksi.
Beethovenin tiedetään ihastuneen herkästi useisiin nuoriin naisiin, joiden kanssa hän ei kuitenkaan kyennyt kehittämään pysyvää ihmissuhdetta. Onnettomien rakkauksien jälkeen Beethoven päättikin omistautua yksinomaan musiikille, jota hän piti jalompana tavoitteena kuin oman perheen saamista.
Anton Schindler (1792–1864), Beethovenin ystävä ja tämän elämäkerran kirjoittaja oli yksi Beethovenin elämän merkittävistä henkilöistä. Hän kuitenkin halusi esittää Beethovenin sankarillisena hahmona. Hän meni jopa niin pitkälle, että hävitti yli puolet Beethovenin vuodesta 1818 alkaen viestintään käyttämistä keskusteluvihoista, koska ne eivät hänen mielestään sopineet Beethovenin sankarilliseen henkilökuvaan. Beethoven sai monet asiat tietoonsa Schindleriltä, hän tutustui esimerkiksi Franz Schubertin musiikkiin hänen kauttaan. Beethoven ennusti tämän vielä hämmästyttävän maailmaa ja valitti sitä, ettei ollut tutustunut tähän jo aikaisemmin. Beethoven ja Schindler tutustuivat toisiinsa vuonna 1814. Beethoven ei pitänyt Schindleriä suuressa arvossa. Tämän tavoitteena oli ennen muuta tulla säveltäjän uskotuksi paistatellakseen tämän maineen loisteessa. Vuodesta 1820 alkaen Schindler hoiti palkatta Beethovenin kotiasiat.
Therese Malfatin jälkeen Beethoven tutustui Bettina Brentanoon, älykkääseen nuoreen naiseen, joka oli myös Beethovenin ihaileman kirjailijan Johann Wolfgang von Goethen ystävätär. Brentano järjesti kahden taiteilijan välisen kirjeenvaihdon ja tapaamisen, joka järjestettiin Teplitzin kylpylässä Böömissä heinäkuussa 1812. Beethoven ja Goethe olivat luonteeltaan niin erilaisia, ettei heistä tullut todellisia ystäviä. Goethe sanoi Beethovenista: 
»Vaikkei hän olekaan aivan väärässä siinä, että maailma on inhottava, ei hänen asenteensa tee siitä miellyttävämpää hänelle itselleen eikä muille. Hänelle tulee osoittaa sääliä kuuroutensa takia, joka vaikuttaa hänen seurustelutaitoonsa ehkä vielä enemmän kuin musiikkiinsa.»  
Kertomuksen mukaan Beethoven ja Goethe tapasivat päiväkävelyllä keisarin ja keisarinnan, jolloin Goethe kumarsi heille, mutta Beethoven vain käveli kädet selän takana pysähtymättä. Beethoven julisti: ”Goethe pitää liian paljon hovi-ilmastosta – enemmän kuin runoilijalle on sopivaa.” Kumpikaan ei enää ehdottanut uutta tapaamista.
Samoihin aikoihin Beethoven lähti Linziin, jossa hän päätti 7. sinfoniansa ja aloitti 8. sinfoniansa.
Vuodet 1813–1819 eivät olleet Beethovenille kovin tuotteliaita. Häntä vaivasivat taloudelliset ja henkilökohtaiset huolet. Hänen ainoan vuonna 1813 valmistuneen teoksensa, Wellingtonin voiton, tekijänoikeuksista aiheutui neljän vuoden mittainen oikeustaistelu, koska teos sävellettiin alun perin vastakeksitylle panharmonikonille, jonka kehittäjä Mälzel oli riidan toinen osapuoli. Vihdoin vuonna 1817 he pääsivät sopimukseen tuhlattuaan paljon rahaa ja voimia. Vuonna 1819 Beethovenista oli jo tullut lähes täysin kuuro, eikä hän enää kuullut puhetta eikä musiikkia. Vuonna 1814 Beethoven sävelsi Fidelion kolmannen kerran, jolloin teos saavutti lopulta menestystä.
Kuuroutunut Beethoven esiintyi viimeisen kerran julkisesti pianistina vuonna 1814. Jo ennen tätä jotkut muut pianistit ensiesittivät hänen pianoteoksiaan. Näihin kuuluivat muun muassa entiset oppilaat Ferdinand Ries ja Carl Czerny. Vielä tämän jälkeen hän kuitenkin johti sinfonioitaan hyväntekeväisyyskonserteissa.
Beethovenin vanhempi pikkuveli Caspar Carl kuoli 15. marraskuuta 1815. Testamentissaan veli oli esittänyt Ludwigia poikansa Carlin huoltajaksi.
Kuitenkin testamentinlisäys, jonka Beethoven uskoi kälynsä Johannan tehneen Casparin tietämättä, määritteli, että holhousta hoitaisivat yhdessä setä ja lapsen äiti.Beethoven pyrki pitämään täysin itse huolta pojasta ja kulutti runsaasti aikaa ja rahaa tämän eteen. Hän laati anomuksen holhouksen siirtämiseksi yksin hänelle. Vuonna 1816 hän sai Karlin itselleen. Hän alkoi välittömästi etsiä Karlille sisäoppilaitosta, jossa hän olisi turvassa Johannan yrityksiltä ottaa hänet. Beethoven yritti väittää Johannan myrkyttäneen miehensä. Tämän jälkeen hän sai päähänsä, että hän oli itse Karlin biologinen isä. Ajoittain hän yritti estää kaiken kontaktin toisiinsa Karlin ja Johannan välillä, kun taas joskus hän vei Karlin katsomaan äitiään tai järjesti tapaamisen asunnossaan.Säveltäjän ja veljenpojan välit muodostuivat erittäin myrskyisiksi. Karl ei pitänyt siitä, että Beethoven oli raivoissaan hänen äidilleen. Hän piti setäänsä ikävystyttävänä vanhana miehenä, joka ei lainkaan ymmärtänyt, etteivät musiikki ja kirjallisuus voineet merkitä kaikkea elämässä. Beethoven puolestaan huomasi, ettei veljenpojan persoonallisuus vastannut hänen odotuksiaan. Hän oli toivonut saavansa hoitoonsa sivistyneen lapsen, jonka kanssa hän olisi voinut keskustella musiikista, filosofiasta, runoudesta ja politiikasta. Karl päinvastoin osoitti jo varhain voimakasta taipumista taiteen sijasta uhkapeliin ja juoppouteen.Tammikuussa 1818 Beethoven päätti viimein ottaa Karlin luokseen. Syyskuussa hän sai luvan lähettää Karl sisäoppilaaksi kuninkaallis-keisarilliseen Konviktiin. Joulukuussa Karl karkasi äitinsä luo. Johanna teki uuden anomuksen. Hän valitti, että häneltä oli lainvastaisesti riistetty hänen oikeutensa, ja että Karlille koituisi korvaamattomaksi vahingoksi, jos Karl jätettäisiin Beethovenin hoitoon. Alkuvuodesta 1819 Johannalle myönnettiin holhousoikeus. Viimeisenä keinonaan Beethoven laati muistion, jossa hän vetosi mahtavien ystäviensä, kuten arkkipiispa Rudolphin vaikutusvaltaan. Hän esitti sen etukäteen kahdelle tuomareista, jotka käsittelivät vastakannetta. Oikeus antoi lopulta periksi Beethovenille huhtikuussa 1820 ja nimitti holhoojiksi hänet ja Karlin opettajan.
Vuonna 1818 Beethoven sävelsi Hammerklavier-pianosonaatin. Seuraavana vuonna hän alkoi säveltää myöhäisiä mestariteoksiaan Missa solemnista, kolmea viimeistä pianosonaattia (nro 30–32) ja yhdeksättä sinfoniaa. 
Yhdeksäns sinfonia ensiesitettiin siellä toukokuussa 1824. Beethovenin kerrotaan yrittäneen tarmokkaasti johtaa orkesteria varsinaisen kapellimestarin (Ignaz Umlauf) rinnalla kuulematta mitään soitosta. Toisen osan patarumpuosuus jouduttiin keskeyttämään hetkeksi yleisön suosionosoitusten takia. Esityksen jälkeen yleisö juhli myrskyisästi suosionsa huipulla ollutta sankariaan, mutta Beethoven itse havaitsi tämän vasta, kun alttosolisti, nuori Caroline Unger, tarttui häntä kädestä ja käänsi hänet yleisöön päin.Vuosina 1825–1826 Beethoven sävelsi myöhäisiä jousikvartettojaan, jotka jäivät myös hänen viimeisiksi teoksikseen. Ne olivat käänteentekeviä teoksia, joiden uskalias ja ainutlaatuinen tyyli oli viety pitemmälle, kuin mitä monet pystyivät ymmärtämään.
Vuonna 1826 Beethovenin ja Karlin välit muuttuivat entistä huonommaksi. Karl ei kestänyt Beethovenin jatkuvaa holhoamista ja 31. heinäkuuta 1826 hän yritti itsemurhaa ampumalla. Kuultuaan Karlin yrittäneen itsemurhaa Beethoven joutui suunniltaan ja seurasi tämän toipumisen kaikkia vaiheita. Anton Schindlerin moittiessa Beethovenia siitä, että hän oli liian lempeä poikaa kohtaan joka ei koskaan ollut aiheuttanut hänelle muuta kuin surua, Beethoven vastasi: ”Haluan vain hänen parastaan. Jos hylkään hänet nyt, jotain kauheaa voi tapahtua”.
Sävellystyön keskeytti useaan otteeseen säveltäjän alati huonontuva terveys. Hänellä diagnosoitiin pian vesipöhö ja keltatauti, ja hän kärsi kovista kivuista. Viimeisinä kuukausinaan hänen epäillään kärsineen myös pahasta maksakirroosista. Beethovenin maksa oli vaurioitunut jo aikaisemmin lyijyisen alkoholin juomisesta. Sairasvuoteellaan Beethoven tutustui yhä Händelin teoksiin, nautti eräistä nuoren sopraanon laulamista Schubertin lauluista, luki yhdeksännen sinfonian oikovedoksia ja puhui kymmenennen sinfoniansa säveltämisestä.
Toivuttuaan vuoden 1827 alussa Beethovenia odotti uusi järkytys: Karl, jota hän oli aina halunnut lähelleen, liittyi armeijaan. Jättäessään jäähyväisiä Beethovenilla oli aavistus, ettei hän näkisi Karlia enää koskaan.
24. maaliskuuta 1827 Beethoven vaipui koomaan ja kuoli kaksi päivää myöhemmin. Hänen kaapistaan löytyivät Heiligenstadtin testamentti, kirje ”Kuolemattomalle rakastetulle” ja useita naisten muotokuvia. Testamentissaan hän määräsi Karlin ainoaksi perillisekseen. Kirje Kuolemattomalle rakastetulle on kirjoitettu todennäköisesti Teplitzissä 1812. Sitä, kuka ”Kuolematon rakastettu” oli, ei kirjeessä mainita. Kohteeksi on ehdotettu muun muassa Antonie Brentanoa ja Josephine Brunsvikia.
Beethovenin hautajaiset pidettiin Wienissä 29. maaliskuuta. Niihin osallistui noin 20 000 henkilöä, ja mukana hautajaissaattueessa oli paljon kuuluisuuksia, kuten Franz Schubert. Beethoven on haudattu Wienin Zentralfriedhofiin, jossa hänen ympärillään ovat viimeisen leposijan saaneet myöhemmin monet muutkin säveltäjät.
Beethoven jäi historiaan merkittävänä säveltäjänä, jonka maine kasvoi pian legendaariseksi. Hänen vaikutuksensa ulottui lähes kaikkiin häntä seuranneisiin säveltäjiin, erityisesti Schubertiin, Richard Wagneriin, Franz Lisztiin ja myöhäisromantiikankin suuriin säveltäjiin. On keskusteltu runsaasti siitä, edustiko Beethoven klassismia vai romantiikkaa. Säveltäjän elinaikana kyseisiä termejä ei ollut edes olemassa, vaan ne keksittiin jälkeenpäin määrittelemään erilaisia vanhan musiikin tyylejä.
Beethovenin tyyli perustuu kontrasteihin, harmonisiin keksintöihin ja yllättäviin käännöksiin, Sturm und Drang -henkiseen dramatiikkaan tai kirkkaaseen klassisuuteen ja hienostuneeseen motiivitekniikkaan. Hän loi teoksilleen klassismin ihanteiden mukaisesti laajoja arkkitehtonisia rakenteita. Hänen sävellystensä hitaissa osissa melodiat saattavat olla runollisia, kauniita ja mieleenpainuvia.
Beethoven oli erityisen mieltynyt orkesteri- ja pianomusiikkiin, jolle hän omisti suuren osan urastaan, mutta hän loi myös merkittäviä vokaaliteoksia, kuten oopperan Fidelio ja Missa solemniksen. Niissä hän käsittelee ihmisääntä kuin mitä tahansa instrumenttia piittaamatta äänialan rajoituksista.
Beethovenin teokset olivat monella tapaa suurempia kuin edeltäjänsä. Ne olivat pidempiä ja monimutkaisempia ja vaativat usein suuren orkesterin. Yhdeksännen sinfonian viimeinen osa kestää lähes 25 minuuttia, mikä yksin vastaa pituudeltaan tavanomaista Mozartin tai Haydnin sinfoniaa. Myös osien esittely ja erityisesti niiden päättävä coda olivat aiempaa pidempiä. Suuremman orkesterin ja säveltäjän tyylin yhdistymisen seurauksena Beethovenin musiikki kuulostaa hyvin voimakkaalta verrattuna klassismin aiempiin teoksiin.
Beethovenin teoksissa rytmillä saattaa olla keskeinen motiivinen merkitys. Rytmikuviot ovat usein voimakkaita ja selväpiirteisiä, ja esimerkiksi kolmannen, viidennen ja yhdeksännen sinfonian ensimmäisen osan sekä erityisesti kolmannen ja seitsemännen sinfonian päätösosan pääteema on enemmän rytminen kuin melodinen. Rytmien avulla säveltäjä pystyi usein viemään eteenpäin teeman kehityksen uusien sointujen ja harmonioiden esittelyn läpi ilman, että teoksen yhtenäisyys kärsi. Sen avulla hän pystyi yhdistelemään aiempaa laajemmin teemojensa erilaisia yksityiskohtia toisiinsa.
Beethovenin edelleen kehittämä sonaattimuoto toimi vertailukohtana tuleville säveltäjäpolville. Beethovenin sonaattimuodossa johdannolla oli aiempaa suurempi merkitys. Hän käsitteli teoksiaan aiempaa enemmän yhtenäisinä kokonaisuuksina, ja hän valmisteli ensin kokonaisuuden päässään, jonka jälkeen hioi yksityiskohdat sitä mukaileviksi. Hän käytti teoksissaan keksimäänsä alkumotiivia, josta ikään kuin huomaamatta luodaan motiiveja ja teemoja koko teoksen aikana. Siten kaikki teoksen teemojen alkuperä voidaan johtaa takaisin alkumotiiviin. Esimerkiksi kahdeksannen sinfonian ensimmäiset säkeet luovat temaattisen aineiston koko sinfonialle. Viidennen sinfonian ensimmäisen osan kuuluisa neljän sävelen motiivi toistuu muunnelmina koko osan halki. Beethoven saattoi joskus yhdistää alkumotiivilla myös useita teoksia toisiinsa.
Beethovenin laajahkoon tuotantoon kuuluu noin 220 teosta. 138 teoksella on oma opusnumeronsa; lisäksi ilman opusnumeroa on 80 teosta, jotka on myöhemmin erikseen numeroitu ja joita merkitään tunnuksella WoO (Werke ohne Opuszahl). Tuotanto voidaan jakaa karkeasti kolmeen kauteen: varhaiselle kaudelle on ominaista selvästi havaittava Mozartin ja Haydnin vaikutus; keskimmäisellä, kypsällä kaudella kiteytyi hänen oma ”sankarilliseksi” kutsuttu tyylinsä. Myöhäiskaudella hänen teoksensa olivat äärimmilleen kehittyneitä ja yksilöllisiä, ja usein niitä kuvaillaan yleviksi ja yliaistillisiksi.
Beethovenin merkittävimpiä teoksia ovat yhdeksän sinfoniaa (lisäksi kymmenes keskeneräinen), viisi pianokonserttoa, viulukonsertto, jousikvartetot (erityisesti kuusi viimeistä), pianosonaatit, pianoteos Diabelli-muunnelmat, ooppera Fidelio sekä messu Missa solemnis. Sinfonioista tunnetuimpia ovat kolmas (Eroica), viides (Kohtalonsinfonia), kuudes (Pastoraalisinfonia), seitsemäs ja yhdeksäs (Koraalisinfonia). Pianosonaateista tunnetuimpia ovat nro 8 (Pateettinen sonaatti), nro 14 (Kuutamosonaatti), nro 21 (Waldstein-sonaatti), nro 23 (Appassionata) sekä nro 29 (Hammerklavier-sonaatti).
Beethovenin teoksiin sisältyy joukko melodioita, jotka ovat lähes kaikkien tuntemia. Näihin kuuluvat ainakin pianokappaleet Für Elise (bagatelli a-molli) ja Abschied vom Klavier (Jäähyväiset pianolle), viidennen sinfonian ensimmäisen osan alku ja tuon sinfonian viimeisen osan teema sekä yhdeksännen sinfonian lopputeema (An die Freude). Pianosonaattien teemoista erityisesti sonaattien nro 8 ja nro 14 hitaat osat ovat niin ikään erittäin tunnettuja melodioita.
musiikkia lukuisiin näytelmiin (muun muassa Johann Wolfgang von Goethen Egmontiin op. 84)
Grosse Fuge (suuri fuuga) B-duuri op. 133 (alun perin finaalina kvartetossa nro 13)
Septetto klarinetille, käyrätorvelle, fagotille ja jousikvartetille Es-duuri op. 20
lukuisia muita muunnelmia, bagatelleja (esim. Für Elise), rondoja, karakterikappaleita ym.
Oratorio Christus am Ölberge (Kristus Öljymäellä) solisteille, kuorolle ja orkesterille op. 85
lukuisia lauluja a cappella, kantaatteja, kansanlaulusovituksia, kaanoneja, scherzi musicali (musiikillisia piloja) ym.
Basile, Marianne: Suurmiehiä. Beethoven. (I protagonisti della Civiltà, Beethoven, 1982.) Suomentanut Kristian Björg.  Tampere: Ruutu, 1984.  ISBN 951-9218-25-4.   
Brown, Pam: Ludwig van Beethoven. (Ludwig van Beethoven, 1993.) Suomentanut Sirkka Salonen.  Helsinki: WSOY, 1996.  ISBN 951-0-21223-7.   
Matthews, Denis: Beethoven. (Beethoven, 1985.) Suomentanut Riitta Kauko.  Helsinki: Otava, 1991 (2. painos 2002).  ISBN 951-1-10797-6.   
May, Robin: Beethoven. (Beethoven, 1990.) Suomentanut Riitta Kallas.  Helsinki: Tammi, 1991.  ISBN 951-30-9768-4.
Mathew, Nicholas: Political Beethoven.   Cambridge: Cambridge University Press, 2013.  ISBN 978-1-107-00589-1.   (englanniksi)
Pianosonaatteja (midi)Ongelmia äänitiedostojen kuuntelussa? Katso Wikipedia:Ääni.
Poroila, Heikki: Yhtenäistetty Ludwig van Beethoven: Teosten yhtenäistettyjen nimekkeiden ohjeluettelo (PDF) (isbn:952-5363-04-X) musiikkikirjastot.fi.  syyskuu 2012.
Ludwigshafen am Rhein, lyhyemmin Ludwigshafen, on kaupunki Saksan lounaisosassa Rheinland-Pfalzin osavaltiossa. Se sijaitsee Reinjoen varrella, ja joki myös erottaa sen Mannheimin naapurikaupungista. Kaupungissa on arviolta 164 718 asukasta (vuonna 2016) ja sen pinta-ala on 77,55 neliökilometriä.Ludwigshafen perustettiin vuonna 1853, ja kaupunginoikeudet se sai vuonna 1859. Se onkin saksalaiseksi kaupungiksi verrattain nuori. Toisen maailmansodan aikana kaupunki kärsi merkittäviä vaurioita, vain 20 prosenttia rakennuksista jäi asuttavaan kuntoon. 
Ludwigshafen tunnetaan kemikaaliteollisuudestaan. Kaupungissa pitää pääkonttoriaan kemian alan yhtymä BASF.

Kuninkaiden ajoitukset on merkitty Raamatun mukaan kuninkaiden hallintokausien mukaisesti; heprealaiset nimet ovat suluissa. Heprealaisissa nimissä epiteettinä on patronyymi (ben XXX) ja kuninkaan titteli (Melekh Yehudah), ellei toisin mainita. Epiteetin puuttuminen merkitsee, että seuraava hallitsija on isänsä legitiimi poika.
Saul (Shaul ben Qysh, Melekh Yisroel)1021–1002Ishbaal eli Iisboset (Ishbaal ben Shaul, Melekh Yisroel, myöhempi muoto Ish'boseth)1002–1000Daavid (David ben Yishau, Melekh Yisroel)1000–962 tai 1005-965Salomo (Shlomo ben David, Melekh Yisroel), Daavidin ja hänen suosikkivaimonsa Batseban poika962–922 tai 965-926Rehabeam (Rehav'am ben Shlomo, Melekh Yisroel)922–920 tai 926-910Rehabeamin aikana yhtenäisvaltakunta hajosi, ja pohjoisvaltakunnan (Israelin kuningaskunta) kuninkaaksi nousi Jerobeam I.
Raamatun mukaan Daavidin kuningashuone hallitsi Juudaa koko sen olemassaolon ajan. Rehabeamin hallintokausi Juudassa alkoi yhtenäisvaltakunnan murtumisesta; hän siis oli kuninkaana kaiken kaikkiaan 922–915 eaa.
Rehabeam (Rehav'am ben Shlomo, Melekh Yehudah); hänen aikakaudellaan faarao Siisak (joko Shosenq I tai Ramses II) valloitti Jerusalemin920–915 tai 926-910Abijam (Aviyam); hänen aikakaudelleen on ensimmäisen kerran ajoitettu assyrialaislähteissä "Daavidin suku".915–913Asa (Asa)913–873Josafat (Yehoshafat); hänen aikakaudellaan Israelia hallitsi Ahab, joka on ensimmäinen varmasti historiallinen Israelin kuningas873–849 tai 868-847Jooram (Yehoram)849–842Ahasja (Ahazyahu), ensimmäinen assyrialaislähteissä nimeltä mainittu Juudan kuningas842–842 tai 845Atalja (Atalyah bat Omri, Malkat Yehudah), Jooramin leski, kuningataräiti842–837Jooas (Yehoash ben Ahazyahu)837–800Amasja (Amatzyah)800–783Asarja eli Ussia (Uziyah), ensimmäinen Juudan kuningas, josta on olemassa primäärilähde783–742Jootam (Yotam)742–735 tai kanssahallitsijana 750-742 ja kuninkaana 756-741Ahas (Ahaz)735–715 tai 741-725Hiskia (Hizqiyah)715–687 tai 725-697Manasse (Menasheh)687–642Aamon (Amon)642–640Joosia (Yo'shiyahu), valloitti entisen Israelin alueen ja liitti sen Juudaan. Hänen aikanaan kuningaskunta oli laajimmillaan.640–609 tai 639-609Jooahas (Yeho'ahaz)609Joojakim (Yehoyaqim ben Yo'shiahu), edellisen veli609–598 tai 608-598Joojakin tai Jekonja (Yehoyakhin, Yekonyahu)598 tai 598-597Sidkia tai Zedekia (Tzidqiyahu ben Yo'shiahu), edellisen setä ja Joojakimin sekä Jooahaksen veli597–587
Kalifornian kuvernööri on Kalifornian hallinnon päämies ja Kalifornian asevoimien ylipäällikkö. Kuvernöörillä on velvollisuus valvoa osavaltion lakeja ja valta vahvistaa uudet lait. Lisäksi kuvernöörillä on veto-oikeus Kalifornian uusiin lakiesityksiin. Kuvernööri valitaan neljän vuoden välein kansanäänestyksellä. Vuonna 1990 hyväksytyn lakiehdotuksen mukaisesti kuvernööri voi olla virassaan korkeintaan kaksi kautta. Kuvernöörit astuvat virkaan ensimmäisenä maanantaina tammikuun 1. päivän jälkeen. Kuvernöörin on oltava Yhdysvaltain kansalainen sekä äänioikeutettu.Kalifornian ensimmäinen kuvernööri oli 20. joulukuuta 1849 työnsä aloittanut demokraattisen puolueen jäsen Peter Hardeman Burnett. Hän oli virassa hieman yli vuoden, 9. tammikuuta 1851 asti. Ensimmäinen republikaanisen puolueen kuvernööri Kaliforniassa oli Leland Stanford, joka toimi virassa tammikuusta 1862 joulukuuhun 1863. Kaikkien aikojen lyhyin kausi oli Milton Lathamilla, joka oli virassa vain viisi päivää tammikuussa 1860. Pisimpään kuvernöörinä taas toimi Earl Warren, joka oli virassa lähes kymmenen vuotta.Kalifornian kuvernööreistä ainoastaan Ronald Reagan on toiminut myös Yhdysvaltain presidenttinä. Nykyinen kuvernööri on Gavin Newsom.
Kalifornian kuvernööreistä 22 on edustanut republikaaneja, 15 demokraatteja, yksi American- (myöh. Know Nothing) ja yksi progressiivista puoluetta.

Luettelo Lapuan julkisista taideteoksista ja muistomerkeistä sisältää Lapuan kaupungissa olevat pysyvät patsaat, muistomerkit ja muistolaatat.
Luettelossa on pysyvästi julkisilla paikoilla olevia taideteoksia, muistomerkkejä ja muistolaattoja sekä hautausmailla olevia yleisiä muistomerkkejä ja patsaita. Luettelossa ei mainita rakennusten sisällä ja suljetuilla sisäpihoilla olevia julkisia teoksia eikä yksittäisten hautojen veistoksia. Teokset ovat luettelossa nimensä mukaisessa aakkosjärjestyksessä. Sijaintipaikka on puiston, aukion, rakennuksen tai muun vastaavan nimi ja/tai katuosoite. Alue tarkoittaa kaupunginosaa/kunnanosaa, taajamaa, kylää, osa-aluetta tai asuinaluetta. Karttalinkki osoittaa teoksen sijaintipaikan kymmenien metrien tarkkuudella. Paljastusvuosi on teoksen julkistuksen tai paljastuksen vuosi sijaintipaikalla (suluissa on mainittu valmistumisvuosi, jos se poikkeaa huomattavasti paljastusvuodesta).

Miekkailutermistö on lajin pitkän historian vuoksi yksi kaikkien urheilulajien rikkaimmista. Urheilumiekkailu muotoutui kohti nykyistä muotoaan etenkin Aurinkokuningas Ludvig XIV:n hovissa 1600-luvulla. Monet tuolta ajalta peräisin olevat miekkailun säännöt ja liikkeet ovat edelleen käytössä. Tämän vuoksi miekkailussa käytetään laajasti ranskankielistä sanastoa, ja esimerkiksi kansainvälisissä kilpailuissa tuomarit tuomitsevat ottelut tavanomaisesti ranskaksi. Miekkailusta ryhdyttiin puhumaan urheiluna 1890-luvulla. Ensimmäiset varsinaiset miekkailukilpailut järjestettiin 1890-luvun alussa. Vuonna 1896 floretti ja säilä olivat lajeina ensimmäisissä olympialaisissa Ateenassa, ja kalpa tuli mukaan kilpailuohjelmaan vuonna 1900 Pariisissa. Urheilumiekkailun lisäksi miekkailusanastoa käytetään myös historiallisessa ja näyttämömiekkailussa.Taulukon rivit voi aakkostaa kunkin sarakkeen jäsenten mukaan painamalla halutun otsikon yhteydessä olevaa nappia.

Osmanien valtakunta (nykyinen Turkki) kävi Euroopassa useita sotia aina 1300-luvulta vuonna 1918 tapahtuneeseen hajoamiseensa asti. Luettelosta on jätetty pois Osmanien valtakunnan sisällissodat.
George Childs Kohn: Dictionary of Wars, s. 581–582 (+esitetyt hakusanat).    Infobase Publishing, 2006. ISBN 9780816065776.    

Lutz Schmadel: Dictionary of minor planet names + addendum.    New York: Springer Online, 2008. ISBN 978-3-540-34361-5.     (englanniksi)
Pokémon-tuotesarjassa on 802 erilaista kuvitteellista Pokémon-lajia. Pokémon-kouluttajat pyydystävät lajeja Poképalloihin, ja käyttävät niitä yleensä taisteluissa toisten kouluttajien Pokémoneja vastaan. Pokémon-evoluution myötä lajit voivat kehittyä ja muuttua vahvemmiksi lajeiksi.
Tässä luettelossa on listattuna 31 toisen sukupolven Pokémon-lajia siinä järjestyksessä missä ne esitellään Pokémon-pelisarjan Pokédex-tietokannassa.
Piloswine on jää- ja maatyypin Pokémon. Se kehittyy Swinubista tasolla 33, ja kehittyy seuraavaan muotoonsa, Mamoswineksi, kun sillä on tason saamisen aikana opittuna Ancient Power-niminen isku. Piloswinen nimi on yhdistelmä sanoista "pilose' (pörröinen) ja "swine" (sika). Se on todennäköisesti saanut vaikutteita myös sanasta "Pil" (elefantti hepreankieleksi).
Piloswine on iso, ruskea, pörröinen Pokémon, jolla on selässään vaikuttavan kokoinen kyttyrä. Sillä on myös kaksi jäästä koostuvaa syöksyhammasta, jotka pienestä koostaan huolimatta voivat olla tappavia. Nämä syöksyhampaat paksuuntuvat lumisateen aikana, ja ne ovat naaraspuolisilla yksilöillä pienemmät kuin koirailla. Sillä on veltot korvat jotka ovat herkkiä erilaisille äänille. Piloswinellä on myös päässä kaksi nappimaista silmää (nämä ovat kuitenkin yleensä peittyneet karvatupsujen alle). Koska se ei yleensä pysty näkemään ympärilleen, se tarkistaa ympäristönsä sen sijaan herkällä sikamaisella nenällään. Sen karva on niin pitkää että se usein peittää tämän pienet, sorkkamaiset jalat. Pienistä jaloistaan huolimatta sen sorkat varmistavat hyvän pidon myös jäisilläkin alustoilla. Piloswine elää usein kylmillä alueilla, kuten jääluolissa, vuoristoseuduilla ja jäätyneellä tundralla. Se kaivaa usein ruokaansa lumen ja jään alta.
Pokémon Gold, Leaf Green, Heart Gold ja Y: Koska sen vartalossa joka puolella kasvavat, pitkät karvat peittävät sen näkökentän kokonaan, hyökkäilee se usein toistuvasti päälle.
Pokémon Silver, Fire Red ja Soul Silver: Jos se päättää hyökätä vastustajansa kimppuun, sen selässä olevat karvat nousevat pystyyn. Se on erittäin herkkä äänille.
Pokémon Crystal ja X: Vaikka sen jalat ovatkin lyhyet, sen kestävät sorkat estävät sitä liukumasta jopa jäisellä maalla.
Pokémon Ruby, Sapphire, Omega Ruby, Alpha Sapphire ja Emerald: Piloswineä peittää kauttaaltaan pitkistä karvoista koostuva paksu turkki, joka auttaa sitä kestämään hyvin pakkasta. Tämä Pokémon käyttää syöksyhampaitansa hautautuneen ruuan kaivamiseen jäisestä maasta.
Pokémon Diamond ja Pearl: Sen takkuinen karva estää sitä näkemästä ympärilleen. Se tarkistaa ympäristönsä sen sijaan herkällä nenällään.
Pokémon Platinum, Black ja White: Kauttaaltaan peittävän, takkuisen turkin ansiosta se on voimakas kylmää vastaan. Sen jäiset syöksyhampaat paksuuntuvat lumisateessa.
Pokémon White 2 ja Black 2: Erinomaisen hajuaistinsa ansiosta se voi löytää jopa jäisen maan alle hautautuneita sieniä.
Corsola on vesi- ja kivityypin Pokémon, joka ei kehity. Corsola on koralli-Pokémon ja väriltään suurilta osin vaaleanpunainen.
Remoraid on vesityypin Pokémon, joka muistuttaa sinistä kalaa. Sillä on valkoiset silmät ja yksi piikki päässä. Remoraid kehittyy Octilleryksi tasolla 25. Remoraid liikkuu usein Mantine-parvissa.
Delibird on toisen sukupolven jää- ja lentotyypin Pokemon. Se muistuttaa paljon pingviiniä ja Joulupukkia. Se käyttääkin pyrstöään lahjasäkkinä. Delibirdin ainoa luonnostaan oppima isku on Preasent, mutta se voi oppia kuitenkin TM/HM iskuja.
Mantine on vesi- ja lentotyypin Pokémon. Se kehittyy Mantykesta silloin, kun sen kouluttajalla on tason nousemisen aikana Remoraid tiimissä mukana.
Pokémon Ruby, Pokémon Sapphire ja Pokémon Emerald: Aurinkoisina päivinä saattaa törmätä Mantine-parviin, jotka liihottavat tyylikkäästi meren aaltojen yllä. Tämä Pokémon ei ole harmissaan Remoraideista, jotka matkustavat kiinni siinä.
Pokémon FireRed: Uidessaan vapaasti avomerellä, se saattaa lentää pois vedestä ja yli aaltojen jos se saa aikaiseksi tarpeeksi nopeutta.
Pokémon LeafGreen: Se ei majesteettisesti uidessaan välitä mukaan tarttuvista Remoraideista, jotka pyrkivät Mantinen ruoantähteille.Mantine on esiintynyt muun muassa näissä Pokémon-animesarjan jaksoissa
Chronicles-jakso A Family That Battles Together Stays Together!Lisäksi Mantine on esiintynyt kolmannessa Pokémon-elokuvassa Unownien loitsu (Spell of the Unown: Entei).
Skarmory on fiktiivinen Pokémon-hahmo. Se on hyvin harvinainen teräs- ja lentotyypin haaskalintu. Skarmoryn ontot ja kevyet siivet kehittyvät iän myötä aina vain kovemmiksi.
Houndour (japaniksi デルビル, Delvil) on toisen sukupolven pimeys- ja tulityypin Pokémon, joka kehittyy Houndoomiksi tasolla 24.
Houndoom on pimeys- ja tulityypin Pokémon. Se kehittyy Houndourista tasolla 24. Houndoomin nimi tulee sanoista hound (koira) ja doom (tuho). Pokémon-pelejä, joissa voi saada Houndoomin, ovat Pokémon XD: Gale of Darkness, Colosseum ja Emerald. Jos Houndoomin nukuttaa taistelussa, se herää puolet nopeammin kuin tavallinen Pokémon.
Kingdra (japaniksi キングドラ, Kingdra) on toisen sukupolven vesi- ja lohikäärmetyypin Pokémon, joka kehittyy Seadrasta, kun se vaihdetaan sen pidellessä Dragon Scalea.
Phanpy (japaniksi ゴマゾウ, Gomazou) on toisen sukupolven pientä norsua muistuttava maatyypin Pokémon, joka kehittyy Donphaniksi tasolla 25.
Donphan on maatyypin Pokémon. Se kehittyy Phanpystä levelillä 25. Donphanilla on kaksi harmaata syöksyhammasta, jotka ovat yhtä terävät kuin Nidoranin piikki. Sillä on pieni häntä ja isot korvat. Televisiosarjassa Ash omisti Phanpyn, joka kehittyi Donphaniksi.
Porygon2 on perustyypin Pokémon. Se kehittyy Porygonista vaihtamalla, silloin kun sillä on Up-Grade niminen esine käytössä. Tämä Pokémon on ainoa Pokémon, jonka nimessä on numero, joka on kirjoitettu numerona (on olemassa joitakin Pokémoneja, joiden nimessä on numero, mutta niissä se on kirjoitettu kirjaimin). Neljännessä sukupolvessa Porygon2:n voi muuttaa Porygon-Z:ksi vaihtamalla se Dubious Disc -esineen kanssa kaapelia pitkin toiseen pelilaitteeksi.
Porygon2 ei eroa juurikaan Porygonista muuten kuin että Porygonin kaikki terävät kulmat ovat poistuneet niin, ettei Porygon2:lla ole yhtäkään terävää kohtaa. Tämä Pokémon voi muuttaa itsensä dataksi ja voi lähettää itsensä internetin läpi. Porygon2 on muuttunut askeleen viisaammaksi ja osaa oppia useita iskuja. Vaikka tämä Pokémon on lintua muistuttava, se ei osaa lentää. Se on vain normaalityyppiä. Porygon2:lla on silti korkeampi Special Attack kuin millään muulla normaali-tyypin Pokémonilla.
Porygon2 on ainoa toisen sukupolven Pokémon, joka ei ole esiintynyt animessa. Tämä johtuu Electric Soldier Porygon -jakson aiheuttamasta kohusta.
Tyrogue on taistelutyypin pokémon. Se on vauvapokémon eli vanhemman sukupolven pokémonin aikaisempi muoto. Tyrogue voi kehittyä tasolla 20 joksikin seuraavista.
Hitmontop (Hyökkäys = Puolustus)Tyrogue on pieni vaaleanpunainen ihmistä muistuttava pokémon. Tyroguen päässä on kolme sarven kaltaista piikkiä. Tyrogue pitää yllään shortseja ja kenkiä. Sen vyötäröllä ja käsissä on siteet. Se pitää taistelemisesta ja haastaa itseään vahvempia otteluun, vaikka se tietää häviävänsä.
Miltank (ハピナス) on kuvitteellinen normaalityypin Pokémon. Miltank tekee erittäin ravitsevaa maitoa. Miltankin maito ja jogurtti on erittäin suosittua lasten ja aikuisten keskuudessa ja myös muut Pokemonit pitävät niistä. Ja niillä voidaan parantaa sairaita ja väsyneitä Pokemoneja. Miltankista voidaan kerätä päivässä jopa 19 litraa maitoa. Miltank voidaan nähdä Tauroksen naaraspuolisena vastineena.
Animessa Whitney-nimisen salipäällikön voimakkain Pokemon on Miltank. Sen Rollout-isku oli niin voimakas että Ash hävisi ensimmäisen ottelunsa Whitneytä vastaan.
Blissey (jap. ハピナス, Hapinasu) on kuvitteellinen normaalityypin Pokémon. Blissey on kehittynyt kesytyksen avulla Chanseysta. Chansey taas on kehitysmuoto Happinista. Nimi Blissey tulee englannin kielisestä sanasta bliss (joka tarkoittaa onnea) ja -ey -loppuliitteestä (joka on Chanseylläkin).
Blissey on vaaleanpunainen Pokémon. Blissey välittää muista ihmisistä ja Pokémoneista ja on myötätuntoinen Pokémon. Sen pörröinen turkki hylkii surullista ihmistä tai Pokémonia, jolloin se antaa munan surunvalitteluksi. Tämä muna saa ihmiset ja Pokémonit iloisemmaksi. Blissey pystyy parantamaan sairaan ihmisen tai Pokémonin munansa avulla. Kuten monet Chanseytkin, myös monet Blisseytkin työskentelevät hoitajina Pokémon Centereissä.
Raikou on yksi kolmesta legendaarisesta Pokémon-koirasta (Suicune, Entei ja Raikou) ja on tyypiltään sähkö. Nimen alkuperä on todennäköisesti legendaarisesta demoninmurskaajasta Japanissa.
Raikoun turkki on keltainen, jossa on salamantapaisia muotoja. Sen harja on ukkospilvi ja häntä on, kuin salama olisi iskenyt maahan. Sillä on hieman viikinkikypärää muistuttava musta suojus kuonon päällä. Sen alla on taas hiukan salamaa muistuttava suoja, jonka alta paljastuu kaksi terävää torahammasta. Sen päätä ympäröi pulisonkimainen kaulus.
Jokaisella tarinalla on kolme puolta! (Three Sides to Every Story!) (Raikou nähdään jakson alussa Dawnin Piplupin unessa)
Entei on yksi kolmesta legendaarisesta Pokémon-koirasta (Suicune, Entei ja Raikou) ja se on tulityyppiä. Entei esiintyy elokuvassa Pokémon 3: Unownien loitsu ja peleissä Pokémon Gold, Silver,  HeartGold, SoulSilver, FireRed ja LeafGreen. Kahdessa viimeksi mainitussa pelissä Entei voi ilmestyä, kun pelaaja on voitettanut eliittinelikon (Elite Fourin), mutta vain jos on aloittanut pelin Bulbasaurilla.
Suicune on nelijalkainen koiramainen Pokémon. Se esiintyi ensimmäisen kerran Pokémon Gold ja Silver -peleissä yhtenä kolmesta toisen sukupolven legendaarisista Pokémoneista (Suicune, Entei ja Raikou). Nimi Suicune tulee hahmon japaninkielisestä nimestä suikun, joka tarkoittaa "veden herraa". Suicune on vesityypin Pokémon. Suicune osaa puhdistaa vettä.
Goldissa ja Silverissä Suicune ei ole Raikouta tai Enteitä tärkeämpi hahmo. Se on saatavissa samalta mantereelta kuin muutkin toisen sukupolven legendaariset Pokémonit. Herätettyään Suicunen Ecruteak Cityn Burnt Towerissa se ilmestyy satunnaisesti missä tahansa maailmankartalla paitsi luolissa ja vedessä. Nähtyään Suicunen kerran Pokédex kertoo sen tämänhetkisen sijainnin, mutta lentäminen paikasta toiseen muuttaa sen olinpaikan täydellisesti.
Pokémon Crystalissa Suicune on päätähti kuten Pikachu Yellowissa ja Rayquaza Emeraldissa. Se on pelin kansikuvassa ja aloitusnäytössä. Crystalissa on myös toinen kouluttaja, Eusine, joka yrittää myös kaapata Suicunen. Suicunen pyydystysmahdollisuus on Ecruteak Cityn Tin Towerissa saatuaan Clear Bell -esineen. Silloin se on tasolla 40.
Pokémon FireRed ja LeafGreen -peleissä Suicune ilmestyy satunnaisesti ympäri maailmankarttaa kun pelaaja on voittanut eliittinelikon, mutta vain jos on valinnut Charmanderin aloituspokémonikseen.
Pupitar  (サナギラス	Sanagiras) on kivi- ja maa-tyypin toisen sukupolven  Pokémon, jonka ihmisomistaja on Ritchie.   Se on kehitynyt Larvitarista mutta vielä se kehittyy Tyranitariksi.
Tyranitar (バンギラ Bangiras) on iso ja voimakas kivi- ja pimeystyypin Pokémon, joka esiintyi ensimmäisen kerran 2. toisen sukupolven Game Boy-peleissä. Se esiintyy elokuvasa Celebi – metsän ääni.
Animessa Tyranitar on usein esiintynyt ns. pahisten puolella viitaten sen kakkostyyppiin, joka on pimeys (dark) esimerkkinä Jessie ja James suojelivat Koffingeja ja Ekanseja salametsästäjältä, jolla oli Tyranitar.
Lugia on meedio- ja lentotyypin Pokémon. Se on valkoinen, lohikäärmeeltä näyttävä pokemon, jonka vatsa on sininen, ja sen siivet näyttävät suurilta käsiltä. Lugia on legendaarinen pokémon, eikä sen sukupuolta tiedetä. Se on Pokédexin 249. pokemon. Lugia ei muutu miksikään toiseksi pokémoniksi, eikä mikään toinen pokémon muutu Lugiaksi, lukuun ottamatta Dittoa, joka omaa kaikkien Pokémonien geneettisen kokoonpanon. Lugian voi löytää vain Gold-, Silver, Crystal-, Emerald-, FireRed-, LeafGreen-, Pokemon Soul Silver ja Heart Gold ja XD ja Pokemon Alpha Sapphire-peleissä. XD-pelissä Lugia oli alun perin Varjo-Lugia XD001, jolla oli vaaleansininen vatsa ja silmänympärykset, musta keho, terävät kynnet sekä punaiset silmät.
Lugialla oli tärkeä osa elokuvassa Pokémon 2000: Yhden voimalla, jossa se nousi merestä pysäyttämään Articunon, Zapdosin ja Moltresin taistelun näiden riitaannuttua Pokémon-keräilijä Lawrence III yritettyä napata legendaarisen kolmikon, josta hän onnistuikin nappaamaan kaksi, ennen kuin Ash ja kumppanit vapauttivat ne. Ashin ja Rakettiryhmän avulla tämän onnistui rauhoittaa ne ja palauttaa maailma ennalleen. Lugia on hyvin tunteellinen ja voimakas ja on kykenevä käyttämään telepatiaa, aivan kuten Mewtwo. Lugian englanninkielinen ääni on Eric Rath ja suomenkielinen ääni Matti Laitinen.
Älä häiritse tulen, jään, äläkä salamain rauhaa,jottei jumalten välille nouse tuhoa tuova epäsopuVaikka Merten suuri vartija nousee sotivia vastaan, sen laulu yksin ei riitäOn maa muuttuva tuhkaksiOi, sinä valittu,sinun käsiisi joutukoot kaikki kolmeNiiden yhteinen mahti on kukistava meren hirviön.
Kolmelta saarelta olet noutava muinaiset kehrätElämä vai kuolema, valinta on sinunValittu, sinun tehtäväsi on oikaista vääryysjolloin avun on tuova vartijan laulu.
Ho-oh, eli japaniksi Hō'ō, on 250. Pokémon. Se esiintyy peleissä Pokémon Gold, Silver, Crystal, Colosseum ja FireRed, LeafGreen, Pokémon Emerald Pokémon HeartGold ja Pokémon SoulSilver. Pokémon Colosseumissa Ho-ohin saa puhdistamalla kaikki varjo-Pokémonit ja läpäisemällä Mountain Battlen rekisteröidyillä Pokémoneilla. Hankalaksi tämän tekee se, että vastustajasi Pokémonit ovat samalla tasolla kuin vahvin Pokémonisi, paitsi jos kaikki Pokémonisi ovat alle 50:n tasoisia. Lisäksi Ho-ohin pystyi saamaan Euroopassa, myös Suomessa järjestetyssä 10-vuotislataustapahtumassa, 9 muun Pokémonin kanssa, marraskuussa vuonna 2006. Ho-ohin voi saada myös pelistä Pokemon Omega Ruby.
Ho-Oh esiintyi animessa jo ensimmäisessä jaksossa, jossa Ash Ketchum näki sen ollessaan ensimmäistä päivää Pokémon-kouluttajana, mutta silloin se oli vielä tuntematon pokémon.
Celebi (jap. セレビィ, Serebii) on Pokémon, joka pystyy matkustamaan ajassa. Se teki ensiesiintymisensä Pokémon Gold ja Silver -peleissä. Se esiintyy myös Pokémon Crystal -pelissä. Sitä ei pysty pyydystämään peleissä, vaan sen sen on saanut vain Nintendon järjestämistä tilaisuuksista.
Celebi on esiintynyt animesarjassa kahdesti. Se esiintyi erikoisjaksossa 14, Celebi and Joy. Toinen anime-esiintyminen oli 9. kauden jaksossa Vihreä vartija (Green Guardian). Celebi tosin tunnetaan parhaiten elokuvasta Pokémon 4Ever, joka ei kolmen edellisen elokuvan tavoin ilmestynyt Suomessa elokuvateattereissa, vaan suoraan DVD:lle. Celebi esiintyy myös elokuvassa Pokémon: Zoroark – Illuusioiden mestari.

Tämä on luettelo pussieläimistä (Marsupialia). Pussieläinten osaluokkaan kuuluu seitsemän lahkoa, 21 heimoa, 91 sukua ja 331 lajia. Sukupuuttoon kuolleet lajit on merkitty ristillä.
Wilson, Don E. & Reeder, DeeAnn M. (toim.): Class Mammalia Mammal Species of the World. A Taxonomic and Geographic Reference (3rd ed).  2005. Bucknell University.   Viitattu 29.10.2011. (englanniksi) (tieteellisten nimien ja taksonomian lähde)
Nisäkäsnimistötoimikunta: Maailman nisäkkäiden suomenkieliset nimet koivu.luomus.fi.   Viitattu 18.1.2019.  (viitteettömien suomenkielisten nimien lähde, uudet nimet vahvistamattomia ehdotuksia, taksonomia osittain vanhentunut)

Luettelo Ranskan akatemian pääsihteereistä käsittää Ranskan akatemian korkeimman virkamiehen katkeamattoman listan aina akatemian perustamisesta vuonna 1634 lähtien aina nykypäivään saakka.
Pääsihteerin (secrétaire perpétuel) valitsevat akatemian jäsenet keskuudestaan ja hän on Ranskan akatemian korkein virkamies, joka valitaan aina elinajaksi, mutta nykyisin on tullut tavaksi jättää tehtävä nuoremmille ja jatkaa itse tavallisena akateemikkona. Ranskan valtionpäämies on akatemian suojelija, mutta ei osallistu mitenkään hallintoon, ei jäsenten valintaan tai virkailijoiden valintaan.
Tämä on luettelo kuuluisista rautatieasemista.kenen mukaan? Katso myös Luettelo Suomen rautatieliikennepaikoista.

Luettelo Suomen evankelis-luterilaisen kirkon vuoden 1701 virsikirjan virsistä Luetteloitu sen virsikirjan virret ja sen osiot. 

Seuraavia liikennemerkkejä koskevat tieliikenneasetuksen kohdat on kumottu tai muutettu, ja merkit on määrä poistaa käytöstä vuoteen 2013 mennessä.

Tämä on luettelo Suomen suurimmista aurinkovoimalaitoksista. Oheiseen taulukkoon on listattu maaliskuussa 2016 vähintään aiesopimusvaiheen ohittaneita, asennetulta teholtaan yli 0,2 MWp:n (MW=megawattia, p= peak eli huippuarvo) suuruisia suomalaisia aurinkoenergiaa kerääviä voimalaitoksia tai niiden meneillään olevia rakennushankkeita. Näin muodostettua pohjalistaa on sittemmin täydennetty. Keskeneräisten hankkeiden asennettu tehomäärä on ilmaistu suluissa. Suomen suurimmatkin aurinkovoimalat ovat kansainväliseen mittakaavaan verrattuna pienehköjä, lähinnä kiinteistö- tai yrityskohtaisiin lisäenergia- ja imagotarpeisiin rakennettuja alle 5 MWp:n hankkeita.
Muutamista energiayhtiöiden pienistä aurinkovoimapuistoista on vuokrattu tyypillisesti kiinteää kuukausivuokraa vastaan aurinkopaneelien tuotantokapasiteettia suoraan kuluttaja-asiakkaille (mm. Helsingistä, Keravalta ja Loimaalta). Paneelin tuottama sähkön hinta hyvitetään asiakkaalle sähkön hinnassa. Esimerkiksi Keravalla yhden aurinkopaneelin arvioitu sähkön vuosituotannon (304 kWh/ vuosi) hyvitys (luokkaa 10 EUR/ paneeli/ vuosi) asiakkaalle vastasi aurinkopaneelin noin 2,5 kuukauden vuokraa huhtikuun 2016 sähkön hinnalla.

Luettelo Tampereen puistoista sisältää Tampereen tärkeimpiä kaupunkimaisen ympäristön hoidettuja puistoja. Listaan eivät kuulu metsäiset ulkoilualueet.
Kaupunginosat: Tampereen virastokartta; Tampereen karttapalvelu, (valitse alareunasta ”Virastokartta”)
Syrjäalueilla, joilla ei ole kaupunginosia, käytetään tilastoalueita: Tampereen tilastoalueet; Tampereen karttapalvelu, (valitse karttataso Hallinnolliset yksiköt / Tilastoalueet)

Tämä artikkeli sisältää luettelon Xilam Animation -tuotantoyhtiön sarjan Lucky Luke – Uudet seikkailut jaksoista.

Luettelo Vimpelin julkisista taideteoksista ja muistomerkeistä sisältää Vimpelin kunnassa olevat pysyvät patsaat, muistomerkit ja muistolaatat. 
Luettelossa on pysyvästi julkisilla paikoilla olevia taideteoksia, muistomerkkejä ja muistolaattoja sekä hautausmailla olevia yleisiä muistomerkkejä ja patsaita. Luettelossa ei mainita rakennusten sisällä ja suljetuilla sisäpihoilla olevia julkisia teoksia eikä yksittäisten hautojen veistoksia. Teokset ovat luettelossa nimensä mukaisessa aakkosjärjestyksessä. Sijaintipaikka on puiston, aukion, rakennuksen tai muun vastaavan nimi ja/tai katuosoite. Alue tarkoittaa kaupunginosaa/kunnanosaa, taajamaa, kylää, osa-aluetta tai asuinaluetta. Karttalinkki osoittaa teoksen sijaintipaikan kymmenien metrien tarkkuudella. Paljastusvuosi on teoksen julkistuksen tai paljastuksen vuosi sijaintipaikalla (suluissa on mainittu valmistumisvuosi, jos se poikkeaa huomattavasti paljastusvuodesta).

1976 - 1979 - 1980 - 1981 - 1982 - 1983 - 1984 - 1985 - 1986 - 1987 - 1988 - 1989 - 1990 - 1991 - 1992 - 1993 - 1994 - 1995 - 1996 - 1997 - 1998 - 1999 - 2000 - 2001 - 2002 - 2003 - 2004 

Tämä on luettelo 20 metriä ylittäneistä yhdysvaltalaisista kuulantyöntäjistä. Kuulantyönnön miesten maailmanennätystä (23,12 metriä) pitää hallussaan yhdysvaltalainen Randy Barnes. 20 metrin rajan kuulantyönnössä rikkoi ensimmäisenä yhdysvaltalainen Bill Nieder 12. elokuuta 1960. 
History of US Nationals Results: Shot Put trackandfieldnews.com.   Viitattu 4.11.2009. (englanniksi)
iaaf.org - Welcome to the Athletes’ Biographies section iaaf.org.   Viitattu 4.11.2009. (englanniksi)
Lanzamiento de peso-Shot Put (World All-time best) telefonica.net.   Viitattu 4.11.2009. (espanjaksi)

Luigi Einaudi (24. maaliskuuta 1874 – 30. lokakuuta 1961) oli italialainen taloustieteilijä, poliitikko ja lehtimies. Hän toimi Italian toisena presidenttinä vuosina 1948–1955.
Ennen presidenttikauttaan Einaudi toimi Italian keskuspankin pääjohtajana 1945–1948 sekä varapääministerinä ja talous- ja budjettiministerinä De Gasperin neljännessä hallituksessa. Hän edusti Italian liberaalipuoluetta (Partito Liberale Italiano).
Hän oli koulutukseltaan lakitieteen maisteri. Hän kirjoitti useita taloustiedettä käsitteleviä teoksia. Hänen aviopuolisonsa oli Ida Pellegrini. Einaudi kuoli Roomassa 87 vuoden ikäisenä.
Einaudi teki presidenttikautensa aikana kahdeksan nimitystä elinikäiseksi senaattoriksi. Häntä edelsi Italian presidenttinä Enrico De Nicola ja seurasi Giovanni Gronchi.
I presidenti emeriti: Luigi Einaudi/biografia Roma, Italia:  Presidenza della Repubblica.   Viitattu 15.2.2011. (italiaksi)
Luis Quinteiro Fiuza (s. 26. kesäkuuta 1947 Vila de Cruces) on espanjalainen roomalaiskatolinen piispa. Hänet vihittiin papiksi Santiago de Compostelan arkkihiippakuntaan 27. kesäkuuta 1971 ja nimitettiin sen vihkipiispaksi sekä Fuerteventuran titulaaripiispaksi 23. huhtikuuta 1999. Piispaksi vihkiminen seurasi 19. kesäkuuta. Pääkonsekraattorina toimi Julián Barrio Barrio, jota avustivat Antonio María Rouco Varela ja Angel Suquía Goicoechea.Quinteiro Fiuza sai 3. elokuuta 2002 nimityksen Orensen ja 28. tammikuuta 2010 Tui-Vigon piispaksi. Hänet asetettiin jälkimmäiseen virkaan 24. huhtikuuta 2010.

Lumi on jääkiteiden ja ilman muodostamaa kuohkeaa ainetta, jota syntyy pilvissä ja sataa maahan talvella riippuen siitä, onko ilman lämpötila tarpeeksi kylmä. Puhdas lumi on valkoista ja läpinäkymätöntä. Lumi muodostaa maan pinnalle valkoisen, eristävän peitteen, joka pysyy lumena niin kauan, kunnes lämpötila nousee nollan yläpuolelle ja lumi sulaa vedeksi. Jos lumi ei kesälläkään ehdi sulaa, se kovettuu vähitellen jäätiköksi.
Monet eläimet ovat sopeutuneet lumi-ilmastoon, ja niiden talvehtimisen onnistumiseen vaikuttaa lumen määrä. Lisäksi monien eläinten talviturkki on valkoinen, ja lumi suojaa myös useiden kasvien talvehtimista. Ihmisen toimintaan lumella on sekä positiivisia että negatiivisia vaikutuksia. Lumipeite helpottaa esimerkiksi hiihtäen tai potkukelkalla liikkumista, sekä mahdollistaa monet talviurheilulajit ja muut harrastukset, mutta toisaalta sakea lumipyry saattaa aiheuttaa liikennekaaoksen ja liukastumisia.
Lumihiutaleet syntyvät sadepilvissä. Muualla kuin tropiikissa kaikki merkittävä sade, paitsi tihku, syntyy jäätyneessä olomuodossa. Sadepilven yläosassa, missä lämpötila on 12–40 pakkasastetta, on pieniä jääkiteitä ja alijäähtyneitä vesipisaroita. Näistä kasvaa lumihiutaleita. Kun hiutaleet kasvavat niin isoiksi, ettei pilven muodostanut nousuliike enää kannattele niitä, ne putoavat alempiin ilmakerroksiin, missä on tyypillisesti lämpimämpää ja kosteampaa. Samalla ne kasvavat. Jos hiutaleet putoavat tarpeeksi kauan ilmassa, jonka lämpötila on nollan yläpuolella, ne sulavat osittain rännäksi tai kokonaan vesisateeksi.Lumikiteiden muoto riippuu lämpötilasta ja kosteudesta sekä niiden syntypaikassa että matkalla maan pinnalle. Jääkiteiden rakenteen takia niistä voi tulla kuusikulmaisia levyjä, neulasia tai haaroittuvia tähtiä. Japanilainen Ukichiro Nakaya kasvatti 1930-luvulla lumihiutaleita kaniininkarvojen päässä laboratoriossa ja tutki systemaattisesti kosteuden ja lämpötilan vaikutusta. Lähellä nollaa syntyi levyjä, 3–12 pakkasasteessa pilareita, sitten taas levyjä ja kylmemmässä kuin −22 asteessa jälleen pilareita. Mitä vähemmän kosteutta oli, sitä yksinkertaisempia kiteistä tuli. Monihaaraiset, tähtimäiset kuviot vaativat suuren kosteuden. Sopivissa oloissa lumikiteet tarttuvat toisiinsa ja muodostavat lumihiutaleita, joissa voi olla satoja toisiinsa takertuneita lumikiteitä.
Runollisen sanonnan mukaan koskaan ei synny kahta samanlaista lumihiutaletta. Yhdysvalloissa sanonta yhdistetään Wilson Bentleyiin, joka kuvasi samalla kalustolla 46 vuoden aikana yli 5 000 lumihiutaletta, joista jokainen oli erilainen. Se, onko lause totta, riippuu lumihiutaleen määritelmästä. Samanlaisissa oloissa syntyneet yksittäiset kiteet, esimerkiksi pienet jääneulaset, ovat varsin samannäköisiä. Mutta silloin kun useat lumikiteet muodostavat yhden lumihiutaleen, rakenteessa on niin monta vaihtoehtoa, että pidetään erittäin epätodennäköisenä, että niitä syntyisi kaksi aivan samanlaista.Lumihiutaleiden putoamisnopeus riippuu niiden muodosta ja huurtumisasteesta, ja on tyypillisesti 1–2 m/s. Tätä voi verrata sadepisaroiden putoamisnopeuteen, 6–7 m/s.Lumisateen ohella lumikiteitä muodostuu pieniä määriä myös jääsumun kehittyessä. Uusia lumikiteitä muodostuu runsaasti myös ilmakehän vesihöyryn asettuessa uusiksi jääkiteiksi suoraan olemassa olevan lumi- tai jääpeitteen, tai vaikkapa pakkasella olevan ikkunalasin päälle (kuuran synty). Pintakuuran kehittyminen voi myös muuttaa lumipinnan fysikaalisia ominaisuuksia (esimerkiksi albedo, suksen luisto lumella), vaikka lumen määrään sillä on yleensä vain pieni vaikutus. Mikäli lumipeite kasvaa pintaan ilmavirtauksen myötä iskeytyvien nestemäisten pilvi- tai sumupisaroiden johdosta, on kyseessä huurteen muodostuminen. Erityisesti tuntureilla, vuoristossa sekä meren tai avointen vesien (joet, järvet) äärellä huurtuminen on erittäin merkittävä lumipeitteen syntytapa.
Lunta sataa yleensä silloin, kun lämpötila on pakkasen puolella tai hyvin lähellä nollaa celsiusastetta. Vaikka lämpötila maanpinnan lähellä olisi nollan yläpuolella, lunta voi sataa silti, koska ylhäällä pilvien korkeudella on kylmempää eikä lumi aina ehdi sulaa matkalla.
Keskileveysasteiden manneralueilla lunta sataa eniten lämpimän rintaman yhteydessä. Kylmän rintaman yhteydessä ja jälkipuolella sataa vain lumikuuroja. Merellä ja rannikoilla puolestaan avoveden vaikutus lumisateeseen tuo suurimmat lumimäärät, sillä järven tai meren aiheuttama pyry voi jatkua päiväkausia. Mantereilla lumikuuroja syntyy silloin, kun troposfäärin keski- ja yläosiin virtaa kylmää ilmaa ja ilmakehän stabiilisuus pienenee. Ilmakehän rajakerroksen lämpenemisen aiheuttama epävakaus ei ole talvella merkittävää, koska aurinko ei juuri lämmitä lumista maata. Korkeapaineen vallitessa voi inversiokerrokseen muodostua sumupilvi tai kumpukerrospilvi, josta sataa pieniä määriä lunta. Kovalla pakkasella lumikiteitä voi myös härmistyä vesihöyrystä ilman pilvipisaravaihetta, erityisesti vuoristo- ja napajäätiköillä. Härmistymällä syntyneitä hyvin pieniä ja kiiltäviä kiteitä kutsutaan timanttipölyksi. Voimakas tuuli ja sopiva lämpötila synnyttää lumituiskua, jolloin maahan äskettäin satanut lumi voi nousta uudelleen ilmaan.
Kun lumi alkaa sulaa, nestemäinen vesi sitoutuu jääkiteisiin niin kauan kuin sen osuus on riittävän pieni. Kun osuus ylittää 2–5 % tilavuudesta, vettä alkaa vapautua. Sen jälkeenkään kaikki sulanut lumi ei valu vetenä pois, vaan osa lumesta sublimoituu vesihöyryksi ja osa voi jäätyä uudelleen. Lumen sulamisessa keväällä on selvä vuorokausivaihtelu: eniten lunta sulaa iltapäivisin klo 12:n ja 18:n välillä. Nopeimmillaan lunta voi sulaa 3–4 millimetriä tunnissa. Viileän ilmaston alueella talven sateet varastoituvat lumipeitteeseen, lähtevät keväällä liikkeelle ja aiheuttavat tulvia. Enimmillään lumipeitteeseen on varastoituneena 15–30 % vuoden sademäärästä.
Ellei maahan satanut lumi sula heti, siitä muodostuu maan pinnalle lumipeite, kunnes se sulaa tai haihtuu. Jos kaikki lumi ei kesälläkään ehdi sulaa ja sitä kertyy maahan joka vuosi lisää, se kovettuu vähitellen jäätiköksi. Napa- ja vuoristojäätiköt ovatkin syntyneet näin.
Maassa oleva lumi on kolmen aineen, jääkiteiden, nestemäisen veden ja kostean ilman, seosta. Kiteiden muoto, koko ja sidostuneisuus muuttuvat koko ajan. Muuttumista eli metamorfoosia on kolmea lajia: sulamis-jäätymismetamorfoosia, hajottavaa metamorfoosia ja rakentavaa metamorfoosia. Viimeksi mainitussa muodostuu sokerimaista syväkuuraa, kun kosteasta ilmasta härmistyy kuuraa vanhojen jääkiteiden pintaan. Kevättalvella lumikerroksen pinta sulaa päivisin mutta jäätyy öisin ja muodostaa kovan kuoren. Lumi muuttuu myös tuulen vaikutuksesta tai pakkautuessaan liikenteen tai vaikkapa latukoneen alla.Lumitutkimuksessa maassa oleva lumi luokitellaan kuuteen lumiluokkaan: tundralumi, taigalumi, vuoristolumi eli alppilumi, preerialumi, merilumi ja ajoittainen eli efemeraalinen lumi. Luokitus perustuu lumen fysikaalisiin ominaisuuksiin eli paksuuteen, tiheyteen, lämmönjohtavuuteen, kerrosten lukumäärään ja nestemäisen veden osuuteen. Tundralumi on kylmää ja ohutta, ja se koostuu syväkuurasta ja tuulen tiivistämistä kiteistä. Tuuli pakkaa myös preerialunta, mutta siinä on vähemmän syväkuuraa. Taigalumi on syvää, huokoista ja koostuu lähes pelkästään syväkuurasta. Merilumelle on ominaista se, että se sulaa ja jäätyy useita kertoja talven aikana ja syväkuuraa muodostuu vähemmän kuin muissa tyypeissä. Puuterilumi on puolestaan tyynellä ilmalla ja kovalla pakkasella satanutta lunta, johon metamorfoosi ei ole vielä ehtinyt vaikuttaa.Kun lumi säilyy maassa pitempään kuin yhden talven, sitä aletaan kutsua ylivuotiseksi lumeksi. Jäätikkötieteessä se jaetaan vielä kahteen osaan: kun osittain sulaneen ja uudelleenkiteytyneen lumen tiheys on 0,5 g/cm3, sitä sanotaan névé-lumeksi, kun taas vielä tiheämmän, yleensä yli 0,55 g/cm3 lumen nimitys on firn. Jos firn tiivistyy edelleen siitä tulee jo jäätä. Muuttuminen névé-lumesta jäätiköksi kestää tyypillisesti 25–100 vuotta. Jäätikköjen jäässäkin on aina ilmakuplia; tuhansia vuosia vanhoista jäätiköistä kairattujen näytteiden ilmakuplista voidaan tutkia menneiden aikojen ilmakehää.
1900-luvulla sataneen lumen määrää mitattiin lähinnä niin, että lumen annettiin kertyä sademittariin, missä se sulatettiin ja kaadettiin mittalasiin. Näin saatiin tietää sataneen lumen vesimäärä eli massa. 2000-luvulla ovat yleistyneet punnitsevat sademittarit, jotka voivat mitata saman asian sulattamatta lunta. Lumen syvyyttä on perinteisesti mitattu lumikepillä, jonka varressa on mitta–asteikko. Uudet menetelmät ovat eräänlaisia kaikuluotaimia, jotka perustuvat ultraääneen. Lumen syvyyden muutos ei kuitenkaan ole sama kuin sataneen lumimäärän summa esimerkiksi kuukauden aikana, koska lumi maassa ollessaan tiivistyy, sulaa ja muuntuu kiderakenteeltaan. Lumen kaukokartoitus on ainoa tapa selvittää laajojen alueiden lumipeitteen muutoksia.
Lumen tiheydellä tarkoitetaan sataneen lumen vesimäärän ja lumensyvyyden muutoksen suhdetta. Perinteinen meteorologiassa käytetty arvio tästä suhteesta on 1:10, jolloin millimetri vettä vastaa senttimetriä lunta. Lumen tiheys vaihtelee kuitenkin säätilanteen mukaan. Kuohkeinta lunta sataa −15 asteen vaiheilla, mutta ratkaiseva ei ole pelkästään lämpötila maanpinnan lähellä vaan koko lumihiutaleen elinkaaren aikana pilvestä alkaen. Myös tuulen nopeus vaikuttaa lumen tiheyteen.Lumen vesiarvo kertoo, kuinka paksua vesikerrosta tietyn paksuinen lumikerros vastaa. Lumen tiheys vaikuttaa sen vesiarvoon. Vesiarvo voidaan mitata paineanturilla tai lumivaa'alla. Toisin kuin usein luullaan, ei lumen massa lisäänny suojasäällä (lämpötila nousee nolla-asteen yläpuolelle). Sen sijaan lumen tiheys muuttuu ja tiiviimpää suojalunta mahtuu enemmän samaan tilaan kuin tiheydeltään harvempaa pakkaslunta. Jos siis vaikkapa katolla on paljon pakkaslunta ja lämpötila nousee plussan puolelle, ei katolla olevan lumen massa lisäänny yhtään. Jotta massa lisääntyisi, on lunta tai vettä tultava lisää katolle. Veden osalta käy vielä yleensä niin, että se vain nopeuttaa katolla olevan lumen sulamista, joten lumikuorma voikin päinvastoin entisestään keventyä.
Lumipeite heijastaa merkittävästi enemmän auringon lyhytaaltoista säteilyä kuin paljas maa. Vastasatanut puhdas kuiva lumi heijastaa 80–90 % säteilystä, kun paljaan maan heijastuskyky eli albedo on noin 10 %. Lumi siis vaikuttaa talvella valoisuuteen, sillä korkean heijastuskykynsä vuoksi se lähes kaksinkertaistaa valon määrän. Syksypuolen pilvisiä hämäriä päiviä tuore lumi valaisee merkittävästi. Aurinkoisella säällä keväthangen häikäisy on voimakasta auringonsäteiden heijastuessa hangelta. Lumen sulaessa märkä ja ehkä likainenkin lumi ei enää heijasta valoa yhtä voimakkaasti.Maapallolla on lunta jatkuvasti napa- ja vuoristojäätiköissä. Vuosittain sulavasta lumipeitteestä 98 % on pohjoisella pallonpuoliskolla. Maaliskuussa lumipeite ulottuu Ruotsissa ja Norjassa keskimäärin hiukan Suomen eteläkärjen eteläpuolelle. Lumialueen raja jatkuu Viron eteläpuolelta Valko-Venäjälle ja kaartaa keskellä Euraasian mannerta etelämmäs. Vuoristoseuduilla, etenkin Alpeilla, Pyreneillä ja Balkanilla sekä Turkin Anatolian ylängöllä, mutta myös Kreikan ja Italian korkeammilla alueilla on omat lumialueensa. Aasiassa lumipeite ulottuu Siperiasta Himalajalle ja kattaa Kiinan ja Japanin pohjoisosat. Pohjois-Amerikassa pysyvän lumen raja ulottuu suunnilleen Suurille järville. Eteläisen pallonpuoliskon talvi vaihtuu kevääksi syyskuussa, ja silloin lunta on Etelämantereen lisäksi Etelä-Amerikan eteläosassa sekä Uuden-Seelannin, Etelä-Australian ja Etelä-Afrikan ylänköalueilla.Kaiken kaikkiaan keskitalvella 49 % pohjoisen pallonpuoliskon maanpinnasta on yleensä lumen peitossa, mutta ilmaston lämpeneminen on saanut lumipeitteisen alueen pienenemään jo 7,5 % vuosien 1922 ja 2005 välillä. Satelliittihavainnoilla on voitu osoittaa lumen määrän vähentyneen pohjoisella pallonpuoliskolla vuosien 1966 ja 2005 välillä. Väheneminen on ollut voimakkainta keväällä ja kesällä. Se vähentää heijastumista, mikä taas kiihdyttää lämpenemistä. On arvioitu, että lumipeite vähenee Suomessa ilmastonmuutoksen vuoksi etenkin etelässä ja alku- ja lopputalvesta, mutta keskitalvella ja pohjoisessa muutos ei ole niin suuri. Keski-Suomessa lumimäärän arvioidaan olevan 2050-luvulla noin 70 % vuosien 1971–2000 keskiarvosta. Mikäli kasvihuonekaasujen päästöt jatkavat nykyistä kasvuaan, vuosisadan lopulla Suomessa olisi lunta vain noin 30 % nykyisestä. Samaan aikaan lumen määrän ennustetaan lisääntyvän niillä alueilla, missä nykyisin sademäärät jäävät vähäisiksi kylmyyden vuoksi. Lumipeitteen lisääntyminen ja väheneminen seurailee suunnilleen rajaa, jolla nykyilmastossa maaliskuun keskilämpötila on -20 °C. Lumen määrä lisääntyy siis lähinnä Pohjois-Amerikan ja Euraasian koillisosissa eli Alaskassa ja Siperiassa.Vuoristoseuduilla esiintyy lumivyöryjä useimmiten rinteillä, joiden kaltevuus on ainakin 35 astetta (metrin matkalla rinne laskee 70 cm). Karkea, lohkareinen maanpinta ja varpukasvillisuus estävät vyöryjä alkutalvesta. Vyöryvaara on suurin silloin, kun lumi muuttuu kerrokselliseksi, ja alimmat kerrokset ovat sokerimaista ryynilunta. Lumivyöryjä sattuu myös Suomessa, missä tehdään nykyisin lumivyöryennusteita kuudelle tunturialueelle.Jään päälle satava lumipeite hidastaa järvien ja meren jään paksunemista. Lumipeitteinen jää paksunee noin 50 % hitaammin kuin lumeton jää samoissa lämpötiloissa.
Monet eläimet ovat sopeutuneet lumi-ilmastoon, ja niiden talvehtimisen onnistuminen riippuu lumen määrästä. Esimerkiksi metsäjänis vaihtaa turkkinsa valkoiseen talvikarvaan suojautuakseen pedoilta, ja hylkeiden pienet poikaset ovat valkokarvaisia. Lumikenkäjäniksen takakäpälien anturat ovat pitkien jäykkien karvojen peittämät ja levittäytyvät lumikenkien tapaan niin, että lumi kannattaa eläintä paremmin. Ahman jaloissa on samantapainen rakenne. Riekko ja muut pohjoisen kanalinnut osaavat kiepauttaa lumikolosta suojan, johon ne vetäytyvät kovalla pakkasella. Myös urpiaiset, hömötiaiset ja lapinsirkut voivat yöpyä lumen sisässä. Selkeänä ja tyynenä pakkasyönä lumen sisässä voi olla 10, jopa 40 astetta lämpimämpää kuin sen pinnalla. Lumipeitteen alla lämpötila pysyy lähellä nollaa, joten pienet jyrsijät voivat liikkua siellä paleltumatta. Lumi haittaa myös jyrsijöitä syövien petojen liikkeitä. Lunta käyttää hyväkseen myös saimaannorppa, joka synnyttää poikasensa lumen suojaan.Hirvet kokoontuvat paksun lumipeitteen aikana pieniksi laumoiksi ja pysyttelevät pienellä alueella, sillä liikkuminen kuluttaisi liikaa energiaa. Myös porot vaihtavat laidunnusalueitaan lumipeitteen kehityksen mukaan: kun korkeilla paikoilla hanki lopputalvesta paksunee, porot siirtyvät laiduntamaan ohutlumisille alaville metsämaille. Huhtikuussa ne nousevat kovaa hankea pitkin tunturien tuulenpieksämäkankaille, mihin aurinko pian sulattaa ensimmäiset pälvet.Lumi suojaa maanrajassa eläviä kasveja paleltumiselta, ja monen lajin lehtiruusukkeet talvehtivat vihreinä sen alla. Keväällä ohuen lumikerroksen läpi tulee sen verran valoa, että ainavihannat varpukasvit kykenevät yhteyttämään jo ennen lumen sulamista. Lumi vaikuttaa myös kasvitautien, kuten lumihomeen leviämiseen, kasvien paleltumiseen ja keväiseen kuivumiseen. Vuoristoissa kasvuston korkeus saattaa määräytyä lumipeitteen mukaan. Jotkut kasvit kuten mänty ja kuusi varistavat siemenensä lumelle ja leviävät uusille alueille, kun siemenet ajelehtivat sulamisvesien mukana.
Ihmisen liikkumisen kannalta lumesta on sekä hyötyä että haittaa. Hiihtämällä, reellä tai potkukelkalla liikuttaessa käytetään hyväksi sitä, että lumi vähentää kitkaa. Lumen kitka riippuu sen lämpötilasta. Lumi myös peittää maanpinnan pienet epätasaisuudet, jolloin esimerkiksi metsässä pääsee liikkumaan suksilla tai lumikengillä paremmin kuin kävellen sulan maan aikana.
Pyörillä kulkevalle liikenteelle lumi on haitta, ja tieliikenteessä lumen liukkautta vähennetään auraamalla, hiekoittamalla tai suolaamalla. Tiesuolan vesiliuos pysyy nestemäisenä enintään −6 asteeseen asti, joten sitä kylmemmässä täytyy turvautua hiekkaan. Suolaa levitetään toisinaan tielle jo ennen lumisateen alkua, jotta lumi ei tarttuisi tiehen kiinni.Varsinkin alueilla, missä lumentuloon ei ole totuttu, äkillinen pyry voi aiheuttaa liikennekaaoksia. Esimerkiksi alkuvuonna 2009 Englannin lento- ja tieliikenne oli useita päiviä ongelmissa 5–30 senttimetrin lumentulon takia. Keskileveysasteiden liikkuvan matalapaineen aiheuttama pyry kestää harvoin yli 12 tuntia, mutta avoin meri voi luoda päiväkausia jatkuvan lumipyryn, kuten joulukuun alussa 1998, jolloin Ruotsissa Gävlen seudulla satoi 140 cm lunta.Liukastumistapaturmat ovat ongelma niilläkin alueilla, joilla lumeen on totuttu. Esimerkiksi Suomessa kirjataan vuosittain noin 50 000 liukastumistapaturmaa, joista 10–20 johtaa kuolemaan. Jalankulkijat liukastelevat erilaisissa säätilanteissa kuin autoliikenne, kuten silloin, kun jään päälle sataa lunta. Suomessa on arvioitu, että kaatumis- ja liukastumistapaturmista koituu vuosittain menetettyjen työpäivien ja sairaanhoidon kulujen vuoksi noin 400 miljoonan euron kustannukset, ja näistä tapaturmista kaksi kolmasosaa sattuu lumisella tai jäisellä alustalla. Kanadassa turvallisuusneuvosto julkaisee riskiryhmille, kuten vanhuksille ja maahanmuuttajille, ohjeita turvallisesta talviliikkumisesta.
Rakenteiden päälle kertyvä lumi voi vaurioittaa rakennuksia. Esimerkiksi Suomessa rakennusohjeissa on määräyksiä siitä, kuinka isoja lumikuormia kattojen pitää kestää. Rajat vaihtelevat eri alueilla: Suomen pienimmät rajat ovat Lounais-Suomessa 140 kg/m2 ja suurimmat Itä-Lapissa 240 kg/m2. Kun lunta kertyy yli tämän rajan, sitä pitää lapioida vähemmäksi. 2000-luvun alussa Suomessa romahti useita kattoja ja julkisuudessa käytiin keskustelua, olivatko romahduksiin syynä poikkeukselliset sääolot vai kattojen rakenneviat.Toisaalta rakentamisessa voidaan käyttää hyväksi lumen lämpöä eristävää vaikutusta esimerkiksi silloin, kun siitä tehdään igluja. Niissä lämpötila pysyy pelkän ihmisten ruumiinlämmön avulla kymmeniä asteita ulkoilmaa korkeammalla.Lumella on suuri merkitys myös metsätaloudelle. Vaikka kylmätalvisen ilmastoalueen metsät ja metsänhoitotavat ovat periaatteessa sopeutuneet lumi-ilmastoon, ääriolot aiheuttavat ongelmia. Kun sataa kosteaa lunta, joka takertuu oksiin, ja sen jälkeen tuuli voimistuu, puut voivat katkeilla. Sitä tapahtuu varsinkin, jos lumisateet alkavat ennen kuin lehtipuut ovat karistaneet lehtensä. Kun puut kaatuvat tai oksat katkeilevat sähkölinjojen päälle, voi syntyä laajojakin sähkökatkoja. On arvioitu, että Suomen runsaslumisimmilla alueilla on talven aikana keskimäärin kymmenen sellaista vuorokautta, jolloin oksat voivat katketa lumen painosta. Jos lumi sataa aikaisin tai sitä on paljon, maa ei routaannu ja metsäkoneilla on vaikeuksia liikkua turvemailla. Toisaalta lumen puutekin voi haitata metsässä liikkumista.
Lumi mahdollistaa monia talven harrastuksia ja urheilumuotoja. Nollan asteen vaiheilla lumi muovautuu helposti lumipalloiksi, joilla voi käydä lumisotaa tai joista voi rakentaa lumilinnoja ja lumiukkoja. Hiihtäminen ja kelkkailu ovat suosittuja liikunta- ja urheilumuotoja. Talviurheilu on perinteisesti riippuvaista lumiolosuhteista, vaikka monille lajeille on kehitetty vaihtoehtoja lumettomiin oloihin. Hiihtokauden pidentämiseksi käytetään monissa laskettelukeskuksissa tykkilunta, jonka avulla rinteitä voidaan lumettaa silloin, kun lämpötila on pakkasen puolella. Lämpimillä alueilla hiihtokeskukset ovat jopa peittäneet rinteitä täysin keinotekoisella, lunta muistuttavalla aineella. Lumen virkistyskäytöllä on suuri taloudellinen merkitys esimerkiksi Alpeilla ja Lapissa. Kemin lumilinna ja Ruotsin jäähotellit houkuttavat myös ulkomaisia matkailijoita.Lunta on jään ohella käytetty ruokien ja juomien jäähdytykseen, minkä takia sitä on varastoitu ja kuljetettu jo tuhansien vuosien ajan. Antiikin kreikkalaiset sekoittivat lunta viiniin, ja roomalaiset käyttivät ilmeisesti jäähdytysastiaa, jossa lumi pysyi viiniastian ulkopuolella.
Lumeen liittyy vahvoja mielikuvia ja symboliikkaa. Talvea ja kylmyyttä kuvataan usein lumihiutaleen merkillä, ja lumi kuuluu joulukoristeisiin jopa Australiassa, jossa joulu sattuu kesälomien aikaan.Lumi on tärkeässä roolissa monissa kirjallisissa teoksissa. Joskus lumi henkilöityy suorastaan yhdeksi päähenkilöistä. H. C. Andersenin satu Lumikuningatar ja Tove Janssonin Taikatalvi kuvaavat kumpikin lumen kauniina, ylväänä kuningattarena, jolla on valta tappaa. Peter Høegin menestysromaanissa Lumen taju rikoksen ratkaisu liittyy Grönlannissa kasvaneiden ihmisten kykyyn tulkita lumeen jääneitä jälkiä. Lumikki sai nimensä ihostaan, joka oli valkea kuin lumi.
Lumi on myös vaikuttanut pohjoisen kansojen kielenkäyttöön. Inuiteilla on omat sanansa muun muassa lumilajeille apuhiniq (tuulen pakkaama lumi) ja qanik (isoina hiutaleina hitaasti satava lumi). Sama ilmiö näkyy myös saamessa sekä suomen kielessä. Suomen kielessä on esimerkiksi sellaisia lunta tarkoittavia sanoja kuin sohjo, räntä, tykky, viti, nuoska, kohva ja tiera.
Karttunen, Hannu & Koistinen, Jarmo & Saltikoff, Elena & Manner, Olli: Ilmakehä, sää ja ilmasto.   Helsingissä: Ursa, 2008. ISBN 978-952-5329-61-2.    
Lehti, Raimo: Lumihiutaleet ja maailmankuvat: Talvinen tarina kylmyydestä ja sen ihmeellisistä aikaansaannoksista.   Helsingissä: Ursa, 1998. ISBN 951-9269-92-4.    
Libbrecht, Kenneth & Rasmussen, Patricia: Lumihiutale: Talven salainen kauneus. (The Snowflake: Winter’s Secret Beauty, 2003.) Teksti: Kenneth Libbrecht. Valokuvat: Patricia Rasmussen. Suomentanut Riitta Santala-Köykkä. Helsinki: Readme.fi, 2008. ISBN 978-952-220-036-5.    
Rinne, Juhani & Koistinen, Jarmo & Saltikof, Elena (toim.): Suomalainen sääopas.   Helsingissä: Otava, 2008. ISBN 978-951-1-22320-7.

Lumihärkki (Cerastium cerastoides, syn. C. lapponicum, Dichodon cerastoides) on kohokkikasveihin kuuluva, pohjoisen pallonpuoliskon vuoristoseutujen ja arktisten alueiden pienikokoinen kasvi.
Löyhän mätästävästi kasvava monivuotinen lumihärkki kasvaa 3–15 cm korkeaksi. Varret ovat rentoja tai kohenevia ja toispuolisesti hienokarvaisia. Kukattomat tyvivesat ovat juurehtivia. Hieman möyheät lehdet ovat pitkulaisia tai lähes tasasoukkia ja ylöspäin käyriä. Kukinto on kaksihaarainen viuhko. Kukinnon tukilehdet ovat vihreitä, ja kukkaperässä on karvarivi. Valkoisia kukkia on 2–4 kappaletta. Sekä verhiö että teriö ovat viisilehtisiä. Matalasti kaksihalkoiset terälehdet ovat 8–12 mm pitkiä ja noin 1,5 kertaa verholehtien pituisia. Verholehdet ovat harvaan nystykarvaiset. Heteitä 2–10 kappaletta, vartaloita on kolme kappaletta. Suomessa lumihärkki kukkii heinä-elokuussa. Hedelmä on pitkähkö, kuusiliuskaisesti aukeava monisiemeninen kota.Muista pohjoisista härkkilajeista lumihärkki muistuttaa jossain määrin tunturihärkkiä (C. alpinum) ja napahärkkiä (C. arcticum).
Lumihärkkiä tavataan Euroopassa Pyreneillä, Alpeilla, Apeniineilla, Balkanin alueen vuoristoseuduilla, Karpaateilla, Skotlannissa, Islannissa, Fennoskandian vuoristo- ja tunturialueilla ja sieltä edelleen Venäjän Jäämeren rannikkoa pitkin aina Uralvuoristolle saakka. Aasian puolella lajia tavataan Turkissa, Kaukasuksen alueella ja Iranissa sekä erillisellä laajalla alueella Keski-Aasiasta Keski-Siperiaan. Lajia esiintyy myös Pohjois-Afrikassa Länsi-Marokon vuoristoissa. Pohjois-Amerikassa lumihärkkiä kasvaa ainoastaan Koilis-Kanadassa. Lisäksi se on levinnyt Grönlannin etelä- ja keskiosien rannikkoseuduille. Suomessa lumihärkki on alkuperäislaji, jota kasvaa ainoastaan Pohjois-Lapissa. Sitä on tavattu Enontekiöltä, Muoniosta, Utsjoelta, Inarista ja Sodankylästä. Runsaimmillaan laji on Käsivarren suurtuntureilla.
Lumihärkki viihtyy vuoristoissa tai pohjoisen arktisilla alueilla riittävän kosteilla kasvupaikoilla. Suomessa lumihärkin kasvupaikat ovat tunturiseutujen valuvesi- ja lumenviipymäpaikoilla, tihkuisilla puronvarsilla ja soraisilla joenrannoilla.
Retkeilykasvio. Toim. Hämet-Ahti, Leena & Suominen, Juha & Ulvinen, Tauno & Uotila, Pertti. Luonnontieteellinen keskusmuseo, Kasvimuseo, Helsinki 1998.
Suuri Pohjolan kasvio. Toim. Mossberg, Bo & Stenberg, Lennart. Kustannusosakeyhtiö Tammi, Helsinki 2005 (2003).

Lutz Eigendorf (16. heinäkuuta 1956 Brandenburg an der Havel – 7. maaliskuuta 1983 Braunschweig) oli saksalainen jalkapalloilija. Hän loikkasi länteen vuonna 1979. Hän kuoli liikenneonnettomuudessa, jonka on myöhempien tutkimusten perusteella epäilty olleen Stasin järjestämä salamurha.
Eigendorf liittyi Dynamo Berlinin juniorijoukkueeseen 13-vuotiaana. Hän oli lahjakas keskikenttäpelaaja ja nousi seuran edustusjoukkueeseen 1974. Eigendorf nousi myös DDR:n maajoukkueeseen. Hänen ensimmäinen maaottelunsa oli elokuussa 1978 Bulgariaa vastaan pelattu ottelu, jossa Eigendorf teki kaksi maalia.Maaliskuussa 1979 Dynamo Berlin pelasi ystävyysottelun Kaiserslauternia vastaan Länsi-Saksassa. Dynamo hävisi ottelun ja paluumatkalla Eigendorf karkasi bussin pysähdyttyä Gießenissä. Eigendorfin loikkaus oli nolo DDR:lle, sillä Dynamo oli Stasin tukema seura ja Stasin johtaja Erich Mielke oli sen innokas kannattaja. Eigendorfin vaimo ja lapsi jäivät loikkauksen jälkeen DDR:ään.Kaiserslautern otti Eigendorfin riveihinsä ja tarjosi Dynamolle siirtokorvausta, josta se kuitenkin kieltäytyi. Fifa asetti hänet tapauksen johdosta vuoden pelikieltoon. Hän pelasi Kaiserslauternissa kolme kautta, minkä jälkeen hän siirtyi Eintracht Braunschweigiin kesällä 1982. Eigendorf ehti pelata loukkaantumisten vuoksi Braunschweigissa vain kahdeksan ottelua ennen kuolemaansa.
Eigendorf joutui auto-onnettomuuteen Braunschweigin lähistöllä 5. maaliskuuta 1983. Hänen autonsa suistui tieltä ja osui tien vierellä olleeseen puuhun. Poliisi mittasi hänen verestään korkean alkoholipitoisuuden. Eigendorf kuoli sairaalassa kaksi päivää myöhemmin.Useat Eigendorfin ystävät epäilivät kuolemaa Stasin järjestämäksi salamurhaksi, mutta valtaosa saksalaisista uskoi onnettomuuteen. Saksan jälleenyhdistymisen jälkeen Heribert Schwan tutki Stasin arkistoja ja teki Eigendorfin kuolemasta kirjan ja dokumenttielokuvan. Hänen tutkimuksissaan selvisi että Mielke suuttui loikkauksesta eikä aikonut päästää Eigendorfia pälkähästä. Eigendorfin tekemisiä seurasi yli 50 agenttia, ja asiakirjojen mukaan hänet oli määrä murhata. Schwanin mukaan Eigendorf kidnapattiin ja hänelle juotettiin myrkytettyä alkoholia, minkä jälkeen hänet päästettiin lähtemään. Ajaessaan pakoon Eigendorfia häikäistiin kaarteessa ja myrkyn sekä alkoholin vaikutuksesta hän ajautui tieltä ulos. Schwanin paljastukset johtivat tutkimuksiin, jotka kuitenkin päättyivät tuloksettomina.Stasin agentiksi tunnustautunut Karl-Heinz Felgner, jonka Schwan oli nimennyt osalliseksi tapahtumiin, väitti helmikuussa 2010, että hänet oli määrätty murhaamaan Eigendorf, mutta auto-onnettomuus ehti tapahtua ennen kuin hän toteutti käskyn.
Lutz Eigendorfin maajoukkuetilastot Saksan jalkapalloliitto.   Viitattu 2.12.2010. (saksaksi)[vanhentunut linkki]

Luumittari eli vanhalta nimeltään suonimittari (Aspitates gilvaria) on lovimittareihin kuuluva oljenkeltainen perhoslaji, joka on levinnyt suurimpaan osaan Eurooppaa sekä Venäjälle. Suomessa lajia tavataan maan eteläosassa. Yksivuotinen perhonen elää Suomessa ja Baltiassa soilla, kun taas muualla Euroopassa ja Venäjällä sitä tavataan muun muassa avoimilla kalkkikivialueilla ja aroilla. Luumittarin toukat viihtyvät heinien seassa ja käyttävät ravinnokseen matalia varpukasveja. Paikkauskolliset aikuiset ovat lennossa pääosin iltapäivisin ja iltaisin.
Vaikka luumittarin levinneisyysalue on laaja, se on taantunut tai uhanalainen suuressa osassa aluetta. Suurin syy on ollut elinympäristöjen häviäminen ja pirstoutuminen, kun avoimia soita on ojitettu tai aikaisemmin laidunnetut heinikkoalueet ovat kasvaneet umpeen. Luumittarin suojeluun on kuitenkin kiinnitetty huomiota ainakin Britanniassa, jossa lajin elinympäristöjä on pyritty palauttamaan luonnontilaan. Suomessa lajin kanta on elinvoimainen usealla luonnonsuojelualueella.
Luumittarin etusiivet ovat väriltään oljenkeltaiset tai kellanvalkoiset, ja sen takasiivet ovat etusiipiä vaaleammat. Siivet ovat suipot, ja niiden kärkiväli on keskimäärin 27–33 millimetriä. Etusiivissä kulkee kärjen läheltä takaviistoon suora viiva, joka on väriltään violettiin tai punaiseen vivahtava. Koirailla viiva on usein siiven ulkoreunan suuntaan varjostunut. Takasiipien keskellä kulkee heikosti näkyvä, varjomainen tumma kaarijuova, ja siiven keskellä on yhtä tumma keskipiste. Siivissä on myös usein tummanruskeita pieniä pisteitä, naarailla enemmän kuin koirailla. Koiraan tuntosarvet ovat kampamaiset, naaraan suorat.
Pohjoisen A. g. fenica -alalajin siipien pohjaväri on  huomattavasti vaaleampi kuin A. g. gilvaria -nimialalajilla, luun- tai kermanvalkoinen. Irlantilainen alalaji A. g. burrensis taas on nimialalajia tummempi, ja sen takasiiven kaarijuova on myös pidempi. Suomesta on Pyhtäältä havaintoja myös tummemmasta, aikaisemmin tuntemattomasta värimuodosta, jota on vuonna 1988 löydetty 18 yksilöä.Lajin kulmikkaat, noin millimetrin mittaiset munat ovat heti munimisen jälkeen väriltään vaaleanvihreitä mutta muuttuvat muutaman päivän kuluessa oljenvärisiksi. Täysikasvuiset toukat ovat keskimäärin noin kolme senttiä pitkiä, raidallisia ja harmahtavan ruskeita tai okran värisiä. Joskus toukkien kyljessä on nähtävissä vaaleanpunaista väriä. Toukan pää on suhteellisen suuri, ja sen perässä on kaksi kartiomaista uloketta. Toukat muistuttavat ulkonäöltään kuolleita ruohonkorsia. Luumittarin vaalean ja tumman ruskean kirjava kotelo on muodoltaan hoikka.Luumittaria muistuttavia lajeja ovat muun muassa samaan sukuun kuuluva Aspitates ochrearia, jolla on pyöreämmät etusiivet kuin luumittarilla ja selvä pystyviiru etusiiven tyviosassa. Myös Suomessa vain kerran tavattu vestaalimittari muistuttaa jonkin verran luumittaria. Lisäksi esimerkiksi harmo- ja keltasuolaheinämittarilla sekä kehnämittarilla on samantapainen viiru etusiivissä, vaikka ne muuten eroavatkin väreiltään ja muilta kuvioiltaan luumittarista.
Luumittaria tavataan harvinaisena Portugalista Iberian niemimaalta ja Britteinsaarilta aina Keski- ja Itä-Eurooppaan sekä Venäjälle asti. Etelässä ja idässä levinneisyysalue ulottuu Välimeren ja Mustanmeren kautta Kaukasukselle ja aina Mongoliaan asti. Pohjoisessa alue ulottuu Baltian maihin, Suomeen ja Siperian eteläosiin, mutta Skandinaviasta laji puuttuu. Nimialalaji gilvaria esiintyy muun muassa Englannissa ja Walesissa, kun taas Suomessa ja Baltian maissa esiintyy alalaji fenica. Levinneisyysalueen itäosassa, Keski-Aasiassa ja Siperiassa, on alalajin orientaria esiintymiä. Irlannin Claren kreivikunnan alueella tavataan alalajia burrenensis.Suomessa luumittari on harvinainen ja paikoittainen, ja sitä tavataan vain maan eteläosissa. Lajista on tehty yksittäisiä havaintoja lisäksi Pohjanmaalta ja Suomenselältä. Kerätyn havaintoaineiston perusteella luumittaria on tavattu yhdeksässä Suomen luonnonmaantieteellisessä maakunnassa: Varsinais-Suomessa, Uudellamaalla, Etelä-Karjalassa, Satakunnassa, Etelä- ja Pohjois-Hämeessä, Etelä-Savossa sekä Etelä- ja Keski-Pohjanmaalla.
Suomessa ja Baltiassa luumittarin elinaluetta ovat aukeat rämeet, lyhytkortiset nevat ja yleensäkin turvepohjaiset, heinittyneet suoalueet. Muualla lajin elinympäristöjä ovat muun muassa lämpimät ja avoimet rinnealueet ja arot. Britanniassa lajia esiintyy tyypillisesti ruohikkoisilla liitukivialueilla ja varsinkin niiden suojaisilla, eteläpuolisilla rinteillä. Espanjassa lajia tavataan paitsi niityillä, myös metsäaukioilla ja muilla avoimilla paikoilla.Useimmiten aikuiset yksilöt ovat aktiivisimmillaan iltapäivisin sekä iltaisin, jolloin ne lentelevät hitaasti ja lepatellen lähellä maan pintaa. Perhoset lähtevät kuitenkin häirittyinä ilmaan lepopaikoiltaan pitkien heinien seasta myös päivällä, jos ilma on riittävän lämmin. Sopivilla esiintymisalueilla kanta voi olla jopa melko runsas, ja yhtä aikaa lennossa voi olla jopa kymmeniä yksilöitä. Lajin lentoaikaa Suomessa on kesäkuun loppu ja heinäkuu, mutta Baltiassa lento ajoittuu heinäkuulle. Britanniassa ja Keski-Euroopassa laji on lennossa heinä-elokuussa, toisinaan syyskuun alkupäiviin asti. Espanjan Navarrassa luumittarin lentoaika puolestaan kestää kesäkuusta aina lokakuuhun, ja luumittariyksilöitä on havaittu jopa vielä marraskuun puolivälissä.
Naaraat laskevat lentokauden kuluessa munansa kuolleiden heinien ja ravintokasvien lehtien alapinnoille, yleensä myöhään iltapäivällä. Toukat kuoriutuvat lentokauden lopulla ja talvehtivat pieninä. Toukkavaiheessa luumittarit pysyvät varsinkin keväisin suhteellisen paikoillaan kuolleilla, lyhyillä heinänkorsilla, joihin ne sulautuvat suojavärityksensä ansiosta. Suomessa luumittarin toukat käyttävät ravintonaan suokukkaa. Kasvatusolosuhteissa toukkien tiedetään syöneen myös muita suokasveja, kuten variksenmarjaa, muurainta ja juolukkaa.Britanniassa ja Keski-Euroopassa toukkien ravintokasveja ovat erilaiset hanhikit ja ajuruohot, kuten kangasajuruoho ja suikerohanhikki. Muita ravintokasveja tällä alueella ovat muun muassa siankärsämö, nurmimailanen, orvontädyke, keltamaite, ahopellava ja palsternakka. Espanjassa luumittarien toukkien tiedetään lisäksi käyttäneen ravintonaan muun muassa erilaisia marunoita, tattaria, akileijoja ja kuismia. Lajin erittäin runsas ravintokasvivalikoima saattaa olla tutkijoiden mukaan osoitus myös siitä, että mikroilmasto ja kasvillisuuden yleinen rakenne ovat luumittarille tärkeämpiä kuin se, mitä lajeja elinpaikalla kasvaa.Täysikasvuiset toukat koteloituvat kutomansa harvan kotelokehdon sisään joko maahan, lyhyeen ruohikkoon tai sammalien ja maassa olevien kasvinosien joukkoon. Muodonvaihdoksen kotelovaihe ajoittuu Keski-Euroopassa kesä-heinäkuulle. Aikuiset yksilöt ovat varsin paikkauskollisia, eivätkä ne useinkaan lennä elinympäristönsä ulkopuolelle. Joskus ne kuitenkin jättäytyvät tuulen vietäviksi, jolloin ne voivat päätyä avoimilla paikoilla kauas ja vieraaseen elinympäristöön.
Luumittari on taantunut elinalueellaan monin paikoin. Alankomaista laji on ilmoitettu hävinneeksi, ja Saksassa se on luokiteltu harvinaiseksi ja ainakin osassa maata vaarantuneeksi. Lisäksi esimerkiksi Belgiassa, Serbiassa ja Liettuassa luumittari on hyvin harvinainen: Liettuassa sillä tiedetään olevan kanta vain kahdella laajalla suolla maan eteläosassa. Luumittari onkin luokiteltu maassa erittäin uhanalaiseksi ja sen on arvioitu olevan erittäin herkkä elinympäristöjen muutoksille.
Erityisesti Britanniassa luumittarin kanta on pienentynyt huomattavasti ja pienenee edelleen. Siksi laji on sielläkin luokiteltu harvinaiseksi. Luumittarin elinalue Englannissa rajoittuu nykyään ainoastaan Surreyn ja Kentin kreivikuntien North Downs -liitukivialueelle maan eteläosassa, kun aikaisemmin lajia on tavattu kahdeksasta muustakin kreivikunnasta. Lajin kanta on samalla vuosien 1980 ja 2004 välillä supistunut puoleen, pääosin edelleen jatkuvan elinympäristöjen tuhoutumisen vuoksi. Luonnontilaisia elinympäristöjä on hävinnyt muun muassa teiden, rakennusten ja maatalouden takia sekä laiduntamisen ja kulotuksen muuttumisen myötä. Kun laiduntaminen on vähentynyt, luumittarien tarvitsemat heinikot ovat pusikoituneet.Näiden muutosten vuoksi lajin elinmahdollisuuksien turvaamiseen on kiinnitetty huomiota erityisesti juuri Britanniassa, jossa luumittari on suojeltava laji. Suojelun tavoitteena on olemassa olevien populaatioiden turvaaminen ja lajin palauttaminen joillekin entisille elinpaikoilleen. Tavoitteena on lisätä elinympäristöjä ja samalla parantaa lajin liikkuvuutta populaatiosta toiseen isolaatiovaikutusten ehkäisemiseksi. Eri viranomaisten yhteistyön avulla elinpaikkoja on myös pyritty kunnostamaan lajille paremmin sopiviksi esimerkiksi laiduntamalla sekä poistamalla pensaita ja muuta kasvillisuutta. Niukat tiedot luumittarin elintavoista, säilyneiden populaatioiden eristyneisyys ja ongelmat rahoituksen hankkimisessa ovat kuitenkin vaikeuttaneet suojelutoimia.Suomessa laji on vuoden 2010 uhanalaisuusarvioinnissa luokiteltu vaarantuneeksi. Vielä edeltäneissä arvioinneissa vuonna 2000 ja 1990 laji oli luokiteltu silmälläpidettäväksi. Luokituksen kiristymisen syynä ei kuitenkaan ole ollut lajin harvinaistuminen, vaan uhanalaisuuden kriteerien muutos arviointien välillä. Luumittaria on pidetty Suomessa aina harvinaisena ja paikoittaisena, mutta erityisesti 1970-luvulta alkaen se on kadonnut monilta esiintymisalueiltaan, ja vuoden 1988 jälkeen havaintoja on tehty noin puolet aikaisempaa vähemmän. Lajin uhanalaisuuden merkittävin syy on arvioinnin mukaan Etelä-Suomen soiden ojitus ja turvetuotanto. Suurimmiksi uhkatekijöiksi on puolestaan ilmoitettu joko lajin pieni kanta tai esiintymisalueiden pieni koko ja vähäisyys. Olemassa olevat kannat ovat Suomessa kuitenkin pääosin vakaita. Vuoden 2010 uhanalaisuusarvioinnin mukaan lajin elinalueet Suomessa ovat voimakkaasti pirstoutuneet ja yhteenlasketulta kooltaan alle 2 000 neliökilometriä. Arvioinnin ennusteen perusteella sekä luumittarin esiintymisalue, soveliaan elinympäristön määrä ja laatu että esiintymien määrä tulevat vähenemään tulevaisuudessa.Uhanalaisuudesta huolimatta Suomessa lajilla on elinvoimainen kanta ainakin kolmella suojelualueella: Torronsuon, Valkmusan sekä Puurijärven ja Isosuon kansallispuistossa. Lisäksi lajia on tavattu monilla soilla Kurjenrahkan ja Liesjärven kansallispuistoissa. Metsähallitus on esittänyt omissa perhostutkimuksissaan, että luumittarille pitäisi laatia alueellinen suojeluohjelma ja suojelualueilla olevat populaatiot pitäisi inventoida tarkemmin. Silloin esimerkiksi metsäojien tukkimisen tarve kansallispuistoissa voitaisiin selvittää. Suomen ympäristökeskus on puolestaan kehottanut turvaamaan suojelualueiden ulkopuolisetkin elinympäristöt, mikä voidaan tehdä palauttamalla mahdollisuuksien mukaan jo ojitettuja soita luonnontilaan ja säilyttämällä luumittarin luonnontilaiset esiintymisalueet koskemattomina.
Luumittarin suvun tieteellinen nimi Aspitates on virheellisesti kirjoitettu muoto latinan sanasta Aspilates, joka tarkoittaa Plinius vanhemman teoksessaan Naturalis historia kuvaamaa arabialaista tulisen tai hopeisen väristä korukiveä. Luumittarin kuvasivat alun perin vuonna 1775 Michael Denis ja Ignaz Schiffermüller. He sijoittivat lajin sukuun Geometria, mutta Georg Friedrich Treitschke siirsi sen nykyiseen sukuunsa vuonna 1825. Vaikka hän korjasi antamansa nimen kirjoitusasun vuoden 1827 julkaisussaan, käytetään suvun tieteellisenä nimenä silti tieteellisen luokittelun nimistösääntöjen mukaan t:llistä muotoa.Luumittarin lajinimi gilvaria on myös peräisin latinasta, jossa sana gilvus tarkoittaa vaalean keltaista. Tieteellisen lajinimen lisäksi monien muidenkin kielten nimet kuvaavat luumittarin oljenkeltaista väriä: hollanniksi laji on strogele spanner, oljenkeltainen mittari, ja samoin englannin straw belle ja ranskan l'Aspilate jaunâutre viittaavat olkeen. Saksaksi luumittari on Einstreifiger Trockenrasenspanner, "yksiraitainen kuivan ruohon mittariperhonen". Ruotsinkielinen nimi blomrismätare, suokukkamittari, taas on peräisin toukan ravintokasvista.Luumittarin vanha suomenkielinen nimi oli suonimittari, joka esiintyi ensimmäisen kerran J. E. Aron teoksessa Suomen perhoset vuonna 1900. Aron kirja oli ensimmäinen suomen kielellä julkaistu perhoskirja, ja sitä varten oli myös luotu suomenkieliset nimet kaikille Suomesta tavatuille suurperhosille. Suonimittari, kuten useimmat muutkin lajinimistä, oli ilmeisesti lehtori A. J. Melan käsialaa. Seuraava kattava julkaisu Suomen perhosista ilmestyi 1930- ja 1940-luvuilla Suomen eläimet -kirjasarjassa, jonka viides osa Mittarit ilmestyi 1946. Lajia kutsuttiin siinäkin vielä suonimittariksi. Nykyisen nimensä luumittari sai 1980-luvulla, kun Suomen Perhostutkijain Seuran julkaisemaa Suomen perhoset -kirjasarjaa varten myös Suomessa tavattujen mittareiden nimistöä uudistettiin. Uusi nimistö perustui pääosin K. J. Vallen jo Suomen eläimet -sarjassa käyttämiin nimimuotoihin, mutta joillekin lajeille haluttiin antaa esimerkiksi kieliasultaan uudenaikaisemmat tai kuvaavammat nimet. Tässä yhteydessä nimistötyöstä päävastuussa ollut Kauri Mikkola muutti suonimittarinkin nimen nykyiseksi luumittariksi.
Johan Emil Aro: Suomen perhoset – paraiden lähteiden mukaan sommitteli J. E. Aro. Wanamon kirjoja n:o 1.  Helsinki: Otava, 1900.   Teoksen verkkoversio (pdf).  J. Cifuentes & M. Alcobendas: Los Geometridae de Navarra (España), subfamilia Ennominae Duponchel, [1845] (Lepidoptera: Geometridae).  SHILAP Revista de Lepidopterología, 2008, 36. vsk, nro 141, s. 19–50.  Artikkelin verkkoversio (pdf). (espanjaksi)Dalius Dapkus: Macrolepidoptera of Lithuanian peatbogs.  Norwegian Journal of Entomology, 2001, 48. vsk, nro 1, s. 161–166.  Lehden verkkoversio (pdf). (englanniksi)I. Dodok: The fauna of Geometridae (Lepidoptera) in the region of Užice in western Serbia.  Acta Entomologica Serbica, 2006, 11. vsk, nro 1, s. 61–75.  Artikkelin verkkoversio (pdf). (englanniksi)Sven-Ingo Erlacher: Rote Liste der Spanner (Lepidoptera: Geometridae) Thüringens. 2. Fassung, Stand: 10/2000, s. 235–240. Teoksessa: Naturschutzreport 18.  Jena: Thüringer Landesanstalt für Umwelt und Geologie, 2001.   Artikkelin verkkoversio (pdf).  (saksaksi)Larry Huldén (toim.): Suomen suurperhosatlas.   Helsinki: Suomen Perhostutkijain Seura & Luonnontieteellinen keskusmuseo, 2000. ISBN 951-98525-0-6.    Kari Järventausta: Perhostutkimuksia eräillä Etelä-Suomen luonnonsuojelualueilla – Osa 1: Puurijärvi-Isosuo, Kurjenrahka, Torronsuo, Kurasmäki, Tammimäki ja Lenholm. Metsähallituksen luonnonsuojelujulkaisuja: Sarja A No 57.  Vantaa: Metsähallitus, 1996. ISBN 951-53-0863-1.    Kari Järventausta: Perhostutkimuksia eräillä Etelä-Suomen luonnonsuojelualueilla – Osa 2: Nuuksio, Liesjärvi, Tervalamminsuo, Purinsuo, Tartlamminsuo, Luutasuo ja Luutaharju. Metsähallituksen luonnonsuojelujulkaisuja: Sarja A No 58.  Vantaa: Metsähallitus, 1996. ISBN 951-53-0864-X.    Kauri Mikkola, Ilkka Jalas & Osmo Peltonen: Suomen perhoset – Mittarit 2.   [Klaukkala]: Recallmed & Suomen Perhostutkijain Seura, 1989. ISBN 951-9221-23-9.    Kauri Mikkola, Jussi Murtosaari & Kari Nissinen (toim.): Perhosten lumo – Suomalainen perhostieto. Suomen Perhostutkijain Seuran 50-vuotisjuhlajulkaisu.  Helsinki: Tammi, 2005. ISBN 951-31-3317-6.    Mark S. Parsons: The United Kingdom Biodiversity Action Plan moths – selection, status and progress on conservation.  Journal of Insect Conservation, 2004, 8. vsk, nro 1, s. 95–107.  Artikkelin maksullinen verkkoversio (pdf). (englanniksi)Mark Parsons, David Green & Nigel Bourn (toim.):   Lepidoptera Conservation Bulletin, Toukokuu 2000 – maaliskuu 2001, nro 2, s. 1–50.  Artikkelin verkkoversio (pdf). (englanniksi)Pertti Rassi, Esko Hyvärinen, Aino Juslén & Ilpo Mannerkoski (toim.): Suomen lajien uhanalaisuus – Punainen kirja 2010.   Helsinki: Ympäristöministeriö ja Suomen ympäristökeskus, 2010. ISBN 978-952-11-3806-5.  Teoksen verkkoversio.  Uunio Saalas: Suomalaisista hyönteisnimistä.  Acta Forestalia Fennica, 1934, 40. vsk, nro 27, s. 641–672.   Suomen metsätieteellinen seura. Artikkelin verkkoversio (pdf). Bernard Skinner: Colour Identification Guide to Moths of the British Isles.   Hong Kong: Viking, 1984. ISBN 0-670-80354-5.    Peder Skou: The geometroid moths of North Europe (Lepidoptera: Drepanidae and Geometridae). Tanskankielisestä alkuteoksesta kääntänyt Elisabeth Folino.  Leiden: E.J. Brill, 1986. ISBN 90-04-07859-2.  Teoksen verkkoversio.  (englanniksi)Päivö Somerma: Suomen uhanalaiset perhoset. Ympäristöopas 22.  Helsinki: Suomen ympäristökeskus & Suomen Perhostutkijain Seura, 1997. ISBN 952-11-0595-X.    K. J. Valle: Suurperhoset – Macrolepidoptera 4, Mittarit – Geometrae. Suomen eläimet – Animalia Fennica 5.  Porvoo: WSOY, 1946.
