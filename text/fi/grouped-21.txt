
Djoser oli Egyptin kolmannen dynastian tunnetuin faarao. Hän hallitsi Egyptiä vuosina 2667–2648 eaa. Nimi voidaan kirjoittaa myös Zoser, Dzoser, Dsr, Djeser tai käyttää Horus-nimeä Netjerikhet. 
Pidetään mahdollisena että hänen isänsä olisi ollut Khasekhemwy mutta tästä ei ole varmuutta. Djoserin äitinä pidetään Nimaathapia.  Djoser ilmeisesti oli naimisissa sisarpuolensa Hetephernebtin kanssa.Djoser rakennutti Sakkaraan maailman ensimmäisen pyramidin, porraspyramidin. Eläessään hän teki useita sotaretkiä Siinain niemimaalle. Retkikunnat toivat sieltä arvokkaita luonnonvaroja kuten turkooseja ja kuparia. Djoser rakennutti myös julkisia rakennuksia Heliopolikseen ja Gebeleiniin.

Dmitri Ševtšenko (ven. Дмитрий Шевченко; s. 13. toukokuuta 1968 Taganrog) on uransa jo päättänyt venäläinen kiekonheittäjä. Ševtšenko voitti hopeaa vuoden 1993 MM-kisoista Stuttgartista tuloksella 66.90. Hänellä on myös EM-hopea seuraavan vuoden EM-kisoista Helsingistä. Ševtšenkon ennätys on vuonna 2002 Krasnodarissa heitetty 70.54. Hän edusti urallaan Neuvostoliittoa vuoden 1991 MM-kisoissa, IVYä vuoden 1992 kesäolympialaisissa ja Venäjää vuodesta 1993 alkaen. Ševtšenko osallistui urallaan kolmiin kesäolympialaisiin, joissa paras sijoitus oli 1992 kisojen kahdeksas tila. Nykyisin hän toimii valmentajana.

Dolikolit ovat ryhmä pitkäketjuisia tyydyttymättömiä alkoholeja. Dolikolien rakenne koostuu toistuvista isopreeniyksiköistä, joita on peräkkäin tyypillisesti noin 14–24 kappaletta. Tyydyttymättömän hiilivetyketjun päässä on primäärinen alkoholiryhmä. Dolikolit osallistuvat muun muassa proteiinien glykosylaatioprosesseihin.
Dolikoleja muodostuu eliöissä niin kutsutun mevalonaattireitin kautta muodostuvasta farnesyylipyrofosfaatista ja sitä esiintyy kaikissa kudoksissa. Suurin osa dolikolista esiintyy vapaana lipidialkoholina ja pienempi osa esteröityneenä rasvahappojen kanssa tai fosforihapon kanssa muodostaen dolikolifosfaattia tai dolikolipyrofosfaattia. Dolikolin fosforylaatiota katalysoi dolikolikinaasientsyymi. Dolikolia kertyy kudoksiin ihmisen ikääntyessä, ja dolikolipitoisuutta on ehdotettu käytettäväksi eräänä ikääntymisen biomarkkerina.
Dolikoli osallistuu fosforyloituneessa muodossaan proteiinien aminohappojen glykosylaatioon. Sen rooli on toimia hiilihydraattiryhmien kantajana glykosylaatioprosesseissa ja lipidien pakkautumisessa soluissa. Tämän lisäksi sillä voi olla rooli solujen suojaamisessa oksidatiivista stressiä ja hapettavia olosuhteita, esimerkiksi happiradikaaleja, vastaan.

Domenico Alaleona (16. marraskuuta 1881 Montegiorgio – 28. joulukuuta 1928 Montegiorgio) oli italialainen musiikin teoreetikko ja säveltäjä. Hänen tuotantoonsa kuuluu ekspressionistinen ooppera Mirra, jonka hän sävelsi Giuseppe Alfierin mukaan ja joka kantaesitettiin Roomassa 31. maaliskuuta 1920.Alaleonan muihin teoksiin lukeutuu neljälle solistille, kuorolle ja orkesterille sävelletty requiem vuodelta 1927. Alaleona toimi myös kapellimestarina.

Dominica osallistui kesäolympialaisiin 2016. Sitä edusti kaksi urheilijaa, molemmat kolmiloikassa. Joukkueen lipunkantajana avajaisissa toimi Yordanys Durañona.

Dominikaanien historia merkitsee dominikaanien ympärille rakentuvaa historiaa aina järjestön perustamisesta nykyaikaan saakka. Koska dominikaanit ovat katolisen kirkon sääntökunta, liittyy dominikaanien historia vahvasti myös katolilaisuuden historiaan sekä paaviuden historiaan.
Dominikaanit perustettiin alkujaan saarnaajaveljestöksi, jonka tehtäväksi nousi taistella kerettiläisyytenä ja harhaoppina pitämiään ajatuksia ja henkilöitä vastaan. Siispä dominikaanit saivat laajat valtaoikeudet varsinkin kirkollisen inkvisition piirissä. Dominikaanien tuli käydä läpi laaja teologinen koulutus kyetäkseen saarnaamaan kerettiläisiä vastaan. Monet keskiajan merkittävimmistä oppineista kuuluivat veljeskuntaan, esimerkiksi Tuomas Akvinolainen ja Albertus Magnus.
Dominikaanien perustaja oli pyhimykseksi myöhemmin korotettu Dominicus. Hän syntyi Kastiliassa noin vuonna 1170. Kertoman mukaan hänen äitinsä koki lastaan odottaessa ilmestyksen, jossa lapsesta sanottiin tulevan merkittävä saarnaaja.Dominicuksen elämä osui katolilaisen luostarilaitoksen murrokseen. Aikaisempina vuosisatoina varsinkin benediktiinien johtamat suuret munkkiluostarit olivat olleet feodaalisen Euroopan voimatekijöitä, mutta lisääntyvä kaupungistuminen nakersi niiden arvovaltaa. Erityinen ongelma oli myös munkeille ja nunnille asetettu kielto poistua luostarin alueelta. Tämä osaltaan heikensi suhteellisen kaukana kaupunkikeskuksista ja yliopistoista sijaitsevien luostarien merkitystä. Kaiken lisäksi kristilliseksi voimatekijäksi olivat nousseet ristiretkien synnyttämät hengellisen ritarikunnat kuten Maltan ritarikunta ja temppeliherrat. Näiden ritarikuntien suurena etuna varsinkin Lähi-idän "pyhällä maalla" oli niiden jäsenten oikeus liikkua vapaasti sekä tarvittaessa puolustaa itseään ja uskoaan aseellisesti.Luostarien heikentynyt asema kaupungistuneessa ympäristössä oli vakava ongelma myös kristinuskolle yleisesti. Pääasiallinen huolenaihe oli, että kaupungeissa toimivat papit eivät olleet tehtäviensä tasalla eikä heidän teologinen sivistyksensä ollut samaa luokkaa kuin luostarimunkeilla. Pappien heikko koulutustaso kaupungeissa taas lisäsi kerettiläisten aatteiden kannatusta ja loi niille jalansijaa. 1200-luvun alussa paavi ja Ranskan kuningas joutuivatkin käymään useita sotia harhaoppisina pitämiensä lahkojen nujertamiseksi.
1200-luvun alkupuoliskolla alkoi myös Dominicuksen toiminta. Hän oli sivistynyt mies, joka oli opiskellut Palenciassa kielioppia, runoutta eli kirjallisuutta, logiikkaa, aritmetiikkaa, geometriaa, musiikkia sekä astronomiaa. Aikalaistodistajien mukaan hän oli myös tiedonjanoinen ja ahkera opiskelija. Jo nuoruudessaan Dominicus osallistui valdovalaisten ja muiden harhaoppisina pidettyjen lahkojen pariin suuntautuneeseen käännytystyöhön eteläisessä Ranskassa. Tavoitteisiinsa hän pääsi voimakkaiden saarnojensa ja väittelyidensä avulla. Vähitellen toiminta keräsi hänen ympärilleen kannattajia, jotka halusivat osallistua saarnaamistyöhön.Vuonna 1215 tilanne näytti hyvältä Dominicuksen kannalta: Toulousessa paikallinen piispa alkoi tukea hänen toimintaansa hiippakunnan kymmenyksistä maksettavilla avustuksilla. Samaan aikaan erään Dominicuksen kannattajan onnistui hankkia hänen käyttöönsä kolme rakennusta. Dominicuksella kannattajineen oli kaikki valmiudet uuden luostariveljeskunnan perustamiseen, mutta silloisessa tilanteessa se ei sopinut kirkolle. Neljäs lateraanikonsiili kielsi vuonna 1215 uusien munkkikuntien perustamisen. Heinäkuussa 1215 Dominicusta tukeva piispa perusti asiakirjallaan dominikaanien yhteisön, mutta kyseessä ei ollut kirkolliskokouksen vastainen munkkikunta: dominikaaniveljestö otti käyttöönsä jo 400-luvulla eläneen Augustinuksen muotoileman säännön. Siten muodostettiin hengellisten veljien yhteisö, joka ei kuitenkaan Augustinuksen säännön joustavuuden takia ollut sidottu luostarielämään. 22. joulukuuta 1216 paavi Honorius III vahvisti dominikaanien säännöt ja hyväksyi heidät katolilaiseksi sääntökunnaksi.
Elokuussa 1215 dominikaaneja oli ollut vain kahdeksan Dominicuksen itsensä lisäksi. Seuraavana vuonna heitä oli jo kuusitoista. Vastaperustetun dominikaaniyhteisön tuli selvittää oppinsa ja säännöstönsä, joten dominikaanien oli pohdittava, kuinka soveltaa Augustinuksen sääntöjä käytännössä. Dominicus itse näki korostettavina arvoina kerjäläisajatuksen, kurin, opinnot sekä saarnaamisen. Dominikaaneista kehittyi kerjäläisveljeskunta, jollaista Dominicus siitä halusikin. Hän myös vastusti lihan syömistä ja kannatti nukkumista olkien päällä ja kulkemista yksinkertaisissa asuissa. Naisiin veljeskunnassa suhtauduttiin suopeasti, ja myöhempinä vuosina kehittyi myös dominikaanien naisyhteisöjä. Yksi kuuluisimmista naispuolisista dominikaaneista oli Katariina Sienalainen. 
Dominikaanien asuksi kehittyi nilkkoihin asti yltävä valkea tunika, jonka päällä tuli kokoontumisten ulkopuolella käyttää mustaa hupullista viittaa. Pukeutumistyylinsä vuoksi dominikaanien kutsumanimenä alettiin käyttää "mustia veljiä". Sääntökunnan viralliseksi nimeksi taas otettiin Ordo fratrum praedicatorum ("saarnaajien sääntökunta").Toulousessa Dominicuksen seuraajien aikomuksena oli vetäytyä eristykseen ja ryhtyä opiskelemaan, mutta tämä ei sopinut Dominicukselle. Hänen näkemyksensä mukaan sääntökunnan tuli levitä halki Euroopan eikä suinkaan jäädä vain paikalliseksi yhteisöksi. Niinpä Dominicus lähetti veljeskunnan jäseniä tärkeinä pitämilleen alueille. Jäsenmäärän kasvaessa veljeskunta myös levisi laajemmalle. Erityisen merkittävinä Dominicus piti Bolognaa ja Pariisia, joihin hän vuonna 1217 lähettikin kaksikymmentä dominikaania kumpaankin kaupunkiin.Vuonna 1220 veljeskunnan säännöt hyväksyttiin Bolognan yleiskapitulissa. Heidän sallittiin munkkikunnista poiketen toimia ja kulkea luostarien ulkopuolella "harhaoppisten tavoin", mutta saarnoissaan he olivat kirkon palvelijoita. Kapituli myös vahvisti veljeskunnan ehdottoman köyhyyden, jonka ei tullut koskea vain yksittäisiä dominikaaneja vaan koko yhteisöä. Maallisen omaisuuden kartuttaminen kiellettiin, ja toiminnalle välttämätön omaisuus tuli hankkia saarnojen yhteydessä kerättävällä kolehdilla. Yleiskapitulin säädösten ansiosta veljeskunta pääsi toimimaan myös kaupunkiympäristössä ja liikkumaan paikkakunnalta toiselle. Dominicus itsekin kulki yksinkertaisesti pukeutuneena saarnaamassa ja väittelemässä alueilla, joilla kerettiläisyyttä esiintyi.1220-luvulta alkaen dominikaanien hallintoa alettiin järjestää. Sen johtoon asetettiin yleiskapituli, jonka yleismestarin tuli kutsua koolle. Yleismestari taas valittiin paavillisen konklaavin esimerkin mukaisesti suljetussa huoneistossa pidettävällä vaalilla. Sääntökunnan ohjesääntöjen muuttaminen vaati kolmen perättäisen kapitulin hyväksynnän. Hallinnollisten uudistusten lisäksi dominikaaniveljestö jaettiin provinsseihin, joita olivat Espanjan, Provencen, Ranskan, Lombardian ja Rooman provinssit. Dominikaaniyhteisöjä myös alettiin perustaa laajemmalle alueelle Eurooppaa, muun muassa Saksaan, Kreikkaan, Puolaan ja Unkariin. Sääntökunnan levitessä myös provinssien määrää nostettiin. 
Heinäkuussa 1221 Dominicus sairastui vakavasti Bolognassa. Hänet vietiin paikalliseen kirkkoon, missä hän piti vielä saarnan kahdelletoista dominikaanille. Dominicus kuoli 6. elokuuta 1221. Aluksi hänet haudattiin puisessa arkussa, mutta vuonna 1233 hänet siirrettiin marmorisarkofagiin. Seuraavana vuonna hänet kanonisoitiin pyhimykseksi.
»Lisäksi haluamme ilmoittaa kaikille, että olemme valtuuttaneet Würzburgin dominikaanien priorin ja veljet toimimaan uskonasioissa harhaoppisia vastaan Saksassa ja että he [--] ovat kaikkialla keisarin ja valtakunnan erityisessä suojeluksessa.» (Ote keisari Fredrik II:n julistuksesta vuodelta 1232.) 
Vuonna 1231 paavi Gregorius IX sääti kirkollista inkvisitiota koskevat perustavat lait ja samalla tuli tehneeksi inkvisitiosta paavillisen oikeuslaitoksen. Paavi otti myös kirkollisen inkvisition käyttöön keisari Fredrik II:n määräykset, joita oli sovellettu harhaoppisten vainoissa, lukuun ottamatta kiduttamista, joka jätettiin pois. Vuonna 1252 kidutus otettiin paavi Innocentius IV:n hyväksynnällä mukaan inkvisition pakotuskeinoihin. Vuonna 1232 inkvisitio siirrettiin käytännössä dominikaaneille, jotka olivat enemmistönä Gregorius IX:n nimittämissä inkvisiittoreissa. Paavillisen inkvisition inkvisiittorit olivat samanaikaisesti sekä syyttäjiä että tuomareita.Inkvisiittoreina dominikaanit osoittautuivat huomattavan tehokkaiksi. Heidän teologinen koulutustasonsa oli syvällinen ja koulutuksensa laaja, mikä nosti heidät nopeasti kerettiläisiä vastustavaan kirkon eturintamaan sekä korotti heidät tärkeään asemaan teologisissa keskusteluissa. Tavallisen kansan parissa dominikaani-inkvisiittorit saivat pian lisänimen "Herran koirat" (sanaleikki, latinaksi domini canes).Nykyaikana inkvisitiolla on verinen jälkimaine, mutta on myös huomautettu, että dominikaanit olivat inkvisitiossa paljolti byrokraatteja käsittelemässä uskonrikkomuksina nähtyjä tekoja. Inkvisitio ei toiminut pelkästään tuhotakseen paavin vastustajia ja kerettiläisinä pitämiään ihmisiä, vaan se myös valvoi pienempiä rikkeitä. Rangaistuksena saatettiin kuolemantuomioiden sijasta käyttää esimerkiksi paastoa, pyhiinvaellusta, ekskommunikaatiota ja sakkojen määräämistä.
Dominikaanien merkitys katolilaisen teologian kehittymiselle oli valtava, ja dominikaanit olivatkin keskiajalla suuri älyllinen mahtitekijä Euroopassa. Jo Dominicus oli ymmärtänyt sivistyksen merkityksen harhaoppien toiminnassa, ja niinpä jokaiseen dominikaaniprovinssiin perustettiin dominikaanikoulu. Jo 1200-luvulla dominikaanit saivat erittäin tärkeän roolin katolilaisen Euroopan koulutustyössä. 
Luostarilaitoksen murroksen aikaan kuului myös keskiaikaisen yliopiston vahvistuminen. Tieteen keskus oli ollut suljettu munkkiyhteisö, mutta 1200-luvun jälkeen syntyneet uudet yliopistot alkoivat tarjota laadukasta opetusta opiskelijoille. Tärkeä virstapylväs tässä kehityksessä oli 1200-luvun alkupuoliskolla Pariisiin perustettu oppimestarien yhteisö (universitas magistorium), jonka sekä kirkko että valtio hyväksyivät.  Myöhempinä vuosina merkittäviksi yliopistokeskuksiksi muodostuivat Pariisin rinnalla Bologna ja Oxford, minkä lisäksi tieteen keskuksina myös Padova, Napoli, Montpellier, Toledo, Salamanca ja Cambridge saavuttivat mainetta. 
Dominikaaneilla oli alusta asti tärkeä rooli keskiaikaisen yliopiston kehityksessä. Ensimmäiset merkittävät yliopistot syntyivät juuri niissä kaupungeissa, joihin Dominicus oli aikanaan lähettänyt sääntökuntansa ensimmäiset jäsenet. Jo Pariisiin perustetun yliopistoyhteisön alkuvuosina kaksi oppituolia annettiin dominikaaneille. Merkittävä teologi oli dominikaani Albert Suuri, josta tuli Pariisin yliopiston ensimmäinen saksalainen teologian professori. Hänen työnsä ansiosta esimerkiksi Aristoteleen filosofia tuotiin mukaan yliopistotoimintaan. Albert Suuren laaja-alaisen oppineisuuden ansiosta häntä alettiin nimittää "yleisopettajaksi" (doctor universalis). Vuonna 1931 paavi Pius XI teki hänestä pyhimyksen ja nosti hänet yhdeksi kirkonopettajista.Vielä Albert Suurta merkittävämmäksi teologiksi nousi hänen oppilaansa dominikaani Tuomas Akvinolainen, jota katolinen kirkko pitää yhtenä tärkeimmistä teologeistaan vielä nykyäänkin. Hänen pääteoksekseen muodostui Summa theologiae. Hän myös käsitteli laajalti uskon ja järjen suhdetta toisiinsa, eikä hyväksynyt niiden välillä olevan ristiriitaa. Sen sijaan hän näki ne toisiaan vahvistavina. Työnsä ansiosta hän sai arvonimen doctor angelicus ("enkeliopettaja"), mikä nosti hänet apostoli Paavalin ja kirkkoisä Augustinuksen tasolle. Tuomaan Summa theologiae julistettiin Trenton kirkolliskokouksessa niin merkittäväksi, että teos sijoitettiin alttarille Raamatun rinnalle.
Vain muutaman vuoden kuluessa dominikaanijärjestön perustamisesta katoliseen kirkkoon syntyi uusi merkittävä sääntökunta, joka tunnettiin fransiskaaneina. Dominikaanien tapaan hekin olivat kerjäläismunkkeja, mutta muuten sääntökunnat olivat keskenään hyvin eriävät. Myöhempinä vuosina dominikaanien tehokas ja sisäistä yhtenäisyyttä korostava hallintomuoto osoitti tarpeellisuutensa, kun fransiskaaniveljeskunta ajautui sisäisiin erimielisyyksiin. Dominikaanit sen sijaan pystyivät suhteellisen hyvin välttämään sisäiset jakaantumiset.Dominikaanien pyrkimys maltilliseen suhtautumiseen heijastui myös heidän kantaansa köyhyyteen: vaikka dominikaanit olivatkin sitoutuneet henkilökohtaiseen köyhyyteen, ei yhteisön kiinteään omaisuuteen suhtauduttu yhtä viileästi kuin fransiskaanien parissa. Yhteisön kiinteä omaisuus mahdollisti sen, että dominikaanit saattoivat pitää koulutusjärjestelmänsä pystyssä.Kuitenkin dominikaanienkin keskuuteen syntyi hurmoshenkisiä ryhmiä. 1300-luvulla dominikaani Venturio Bergamolainen johti hurmoksellista kulkuetta Bergamosta Roomaan, minkä paavi tuomitsi jyrkästi. Syynä paavin kylmään suhtautumiseen oli kumouksellinen ajatus hurmoksellisesta köyhyydestä ja katumuksesta, joka oli kylvänyt kirkon sisällä hajanaisuutta. Pääosa kirkolle harmia tuottaneista julistajista oli tosin enimmäkseen fransiskaaneja. Yksi hyvin tunnettu 1200-luvun hurmosjulistaja oli esimerkiksi Fra Dolcino. 
Keskiajalla myös naisen asema dominikaanijärjestössä korostui. Jo ennen dominikaanien perustamista joissain nunnaluostareissa oli noudatettu Dominicuksen ajatusten mukaisen asketismin perusteita. Toisaalta nunnaluostarien ylläpidon katsottiin dominikaanien parissa aiheuttavan turhia esteitä sääntökunnan tärkeämpien päämäärien toteutumiselle, joten suhtautuminen dominikaaninunniin vaihteli paljolti aikakaudesta riippuen. Dominikaaninunnat eivät myöskään koskaan saaneet muodostettua dominikaaniveljien kaltaista yhtenäistä ja selvää ryhmittymää, vaan dominikaaninunnaluostarit poikkesivat toisistaan suuresti. Nykyaikana on tosin tuotu julki näkökantoja, joiden mukaan dominikaanimunkkien kirjoittamassa historiassa juuri miespuolisten jäsenten merkitystä on korostettu, ja että naisten keskinäiset verkostot ja suhteet ovat olleet tärkeässä roolissa yhteisöjä muodostettaessa.Dominikaanien päivittäinen elämä keskiajalla pyrki noudattamaan liturgisia harjoituksia ja tähtäsi opillisiin tavoitteisiin. Dominikaanien munkkiyhteisöissä opiskelulle jäi enemmän aikaa kuin muissa sääntökunnissa, sillä käytännön järjestelyt jätettiin yhteisöissä maallikoille. Samoin dominikaanit suhtautuivat varauksellisesti benediktiinien ja fransiskaanienkin korostamiin fyysisiin töihin osana hengellistä kehitystä. Myös hiljaisuus koettiin tärkeänä, ja eräs sääntökunnan tunnuslausekin totesi: hiljaisuus on saarnaajien isä (silentium pater praedicatorum. Dominikaanimunkin elämään kuuluikin vahvasti mietiskely, kirjoittaminen sekä lukeminen hiljaisuudessa.
Myös dominikaanien kirjoitus- ja saarnaustyö oli keskiajalla merkittävää. Tärkeistä dominikaanikirjoittajista voidaan teologien lisäksi mainita esimerkiksi Vincent Beauvais'lainen, joka kirjoitti Speculum maius -ensyklopedian. Se kirjoitettiin kolmiosaisena, ja osat käsittelivät maailman järjestystä, kristillisen maailmanhistorian yleisesittelyä ja teologian keskeisiä kysymyksiä. Myös historiallisen tiedon kerääminen palveli dominikaanioppia saarnauksesta ja moraaliopetuksesta, sillä tietämystä saatettiin käyttää hyväksi moraalisessa johdatuksessa.Saarnaus oli alusta asti dominikaanien tärkeimpiä päämääriä ja velvollisuuksia. Heidän teologinsa veivät paljolti oppia eteenpäin, mutta tavallisen kansan parissa opetus- ja saarnausmenetelmät olivat yksinkertaisempia kuin yliopistoissa. Koska saarnaaminen oli tärkeä velvollisuus, siihen valmistauduttiin huolella. Dominikaani saattoi saarnata aluksi oman munkkiyhteisönsä jäsenille ja vasta kehityttyään taidoissaan lähteä myös yhteisönsä ulkopuolelle. Parhaat saarnaajat pääsivät yleissaarnaajiksi, mikä takasi heille oikeuden papillisiin tehtäviin ja saarnaukseen piispojen alaisuudessa.Dominikaanisaarnat harkittiin kohdeyleisön mukaan. Saarnaajat saattoivat tavallisen kansan keskuudessa käyttää kansankieltä latinan sijasta, eikä kaikkia tilaisuuksia järjestetty kirkoissa ja luostareissa, vaan myös esimerkiksi kaupunkien torit kelpasivat tarkoitukseen. Tavallinen aihe kansan parissa saarnatessa oli katumus ja sen merkitys. Saarnatyössä oli hyödyksi käyttää esimerkkeinä vaikkapa alkuseurakunnan pyhimysten tekoja, minkä takia dominikaanit myös kirjasivat muistiin vanhoja elämäkertoja.
Dominikaanisääntökunta oli kiinteä osa katolista kirkkoa. Monissa toimissaan he työskentelivät lähellä paavinistuinta ja toimivat paavin hyväksi, mikä takasi heille lämpimät suhteet paaveihin. Heidän keskuudestaan korotettiin keskiajalla kaksi miestä paavinistuimelle, vaikkakin molempien pontifikaatit jäivät lyhytaikaisiksi: Innocentius V, joka toimi paavina vuonna 1276, ja paavina vuodet 1303-1304 toiminut Benedictus XI olivat molemmat dominikaaneja. Tosin vaikka dominikaanien suhteet kirkon johtoon olivat hyvät, syntyi heidän ja paikallisten seurakuntien välillä toisinaan kiistaa. Tällöin kiistakysymyksenä oli usein papillisten oikeuksien käyttäminen sekä saarnaamisoikeudet. Toisaalta vaikka ristiriitoja syntyikin, paikallispiispat myös hyödynsivät dominikaanien saarnoja ja muuta toimintaa myös omissa seurakunnissaan.Paikoin myös dominikaanit joutuivat kiistatilanteisiin paavinistuimen kanssa. Joiltain osin ongelmana koettiin joidenkin dominikaanien suhtautuminen tunnevoimaiseen mystiikkaan. Osa dominikaanimystikkojen ajatuksista tuomittiinkin kerettiläisyytenä. Tosin riidat osuivat juuri 1200-luvun jälkipuoliskolle ja 1300-luvun alkuun, jolloin varsinkin paavi Johannes XXII hyökkäsi kerjäläisveljestöjä ja spiritualistisia fransiskaanimunkkeja vastaan.
Yleisesti 1200-luku sekä 1300-luvun alku on nähty dominikaanisääntökunnan kannalta hyvänä ajanjaksona, jolloin veljeskunta kehittyi, laajeni ja sai uusia kannattajia. Sen sijaan useat toisistaan osin riippumattomat seikat johtivat sääntökunnan alamäkeen 1300-luvun loppupuolelle tultaessa ja 1400-luvun alussa. Euroopassa riehunut ruttoepidemia, paaviuden alennustila Avignonin vankeudessa ja satavuotinen sota pakottivat sääntökunnan uudistumaan.Dominikaanit kärsivät pahasti mustan surman raivotessa halki Euroopan. Varsinkin Italiassa heidän munkkiyhteisönsä sijaitsivat aivan kaupunkien ytimissä, ja niinpä sääntökunnan jäsenmäärä kärsi kaupunkeja riepottelevien tautiepidemioiden levitessä. Vielä vuonna 1337 dominikaaneja – nunnat pois lukien – oli noin 12 000. Mustan surman edetessä järjestön kasvu pysähtyi. Rutossa kuolleiden jäsenten paikkojen täyttämiseksi valintaperusteita löysennettiin, alaikärajaa laskettiin ja yksityisomaisuutta alettiin sallia entistä enemmän. Munkkien ja nunnien yksityisomaisuuden osittainen salliminen asetti osin kyseenalaiseksi keskinäisen tasa-arvon dominikaanien välillä ja myös heikensi taloudellista vakautta: yhteisöstä eronnut jäsen saattoi ottaa omaisuutensa mukaansa.Paheneva tilanne pakotti sääntökunnan uudistuksiin. Näitä hidasti Avignonin vankeutta seurannut suuri skisma, joka jakoi myös dominikaanit. Vasta vuonna 1390 uudistuksia päästiin kunnolla jatkamaan. Tällöin yleismestari antoi määräyksen, jonka mukaan jokaisessa dominikaaniprovinssissa oli oltava uudistettu konventti, jonka elämä toimisi alkuperäisten dominikaani-ihanteiden mukaisesti. Tosin nyt syntyneiden uudistettujen yhteisöjen ja väljempiä sääntöjä noudattaneiden konventtien välille syntyi uusia ristiriitoja.Huolimatta kovista paineista ja kirkon maantieteellisestä jakautumisesta skisman aikaan dominikaanit pystyivät säilyttämään yhtenäisyytensä. Kaoottisten tilanteiden pakottamat uudistukset olivat myös selkeyttäneet organisaatiota, ja varsinkin nunnien ja maallikoiden merkitys dominikaanitoiminnalle selkeytyi. Dominikaanisen nunnaluostarin ihanteeksi muodostui ulkomaailmalta suljettu yhteisö, jonka nunnat olivat mahdollisimman vähäisessä tekemisessä muun maailman kanssa.
Dominikaanien tilanteen selkeydyttyä järjestö nautti jälleen samanlaista arvostusta kuin 1200-luvulla: sen saarnaajia pidettiin arvossa ja heillä oli myös yhä vaikutusvaltaa Euroopan yliopistoissa. Dominikaanit joutuivatkin ottamaan kantaa nousussa olleeseen humanismin aatteeseen. Humanistiajattelijoiden toimintaan kuului muun muassa antiikin aatteiden ihannointi, mitä vastaan myös dominikaanit laativat vastakirjoituksia.1400-luvun loppupuolella dominikaanien merkitys kirkon inkvisiittoreina kasvoi jälleen. Vaikka "kerettiläinen taikuus" oli tuomittu rikoksena jo ennen uuden ajan alkua, vasta vuonna 1484 julkaistu paavi Innocentius VIII:n noituuden tuominnut bulla antoi pohjan laajamittaisille noitavainoille. Innocentius VIII myös valtuutti kaksi saksalaista dominikaani-inkvisiittoria ryhtymään vastatoimiin kytevää taikuutta ja vääräoppisuutta vastaan. Valtuutetut inkvisiittorit laativatkin pian Noitavasaran, käsikirjan noituutta vastaan. Seuranneet noitaoikeudenkäynnit jatkuivat tämän jälkeen kiivaina yli sadan vuoden ajan, eivätkä laantuneet esimerkiksi Lutherin uskonpuhdistuksesta. Mahdollisesti vainoissa menetti henkensä noin 50 000–60 000 ihmistä.
1500-luvulla Länsi-Euroopassa alkoi levitä uskonpuhdistusliike, joka pyrki oikaisemaan katolisen kirkon opissa näkemiään epäkohtia. Uskonpuhdistuksen taustalla oli jo kauan jatkunut paaviuden alennustila sekä levinnyt turmeltuneisuus kirkon piirissä. Tärkeä tekijä uskonpuhdistuksen taustalla oli myös paavin siunaama ja myös dominikaanien harjoittama anekauppa. 
Martti Lutherin 95 teesiä arvostelivat rajusti ajan katolista kirkkoa ja sen toimintaa. Vuoden 1518 alkupuoliskolla dominikaanien veljeskunta julisti Lutherin harhaoppiseksi. Huomattavaa asiassa on, että Lutherin teesien kiivain arvostelu suuntautui juuri aneita myyvään dominikaanipappi Johann Tetzeliin. 
Uskonpuhdistusta seuranneen katolilaisen vastauskonpuhdistuksen aikana katoliseen kirkkoon syntyi uusi jesuiittojen sääntökunta. Dominikaanien tapaan sekään ei ollut sidoksissa luostarielämään. Seuraavina vuosikymmeninä ja vuosisatoina jesuiitat alkoivat perustaa omia oppilaitoksiaan ympäri Eurooppaa. Trenton kirkolliskokouksen päätettyä, että katolilaisten pappien koulutusta on parannettava, juuri jesuiitat lähtivät toteuttamaan tätä tavoitetta.
Uusi aika merkitsi dominikaanien vaikutusvallan ja poliittisen voiman laskua. Uskonpuhdistus oli heikentänyt katolisen kirkon ohella myös sen sääntökuntia, ja Euroopassa orastava valistusaika horjutti kirkkoa yleisesti. Valistusajattelijat arvostelivat myös sokeaa uskoa valtion ja kirkon arvovaltaan. Luonnontieteet olivat edistyneet edellisillä vuosisadoilla, ja tämä vaikutti todellisuuskäsitykseen. Yksi valistusaatteen huipentumista oli Ranskan suuri vallankumous 1700-luvulla, mikä nosti valtaan hyvin uskonnonvastaisen hallinnon. 
Vaikka Euroopassa kirkon ja dominikaanienkin tilanne näytti synkältä, olivat löytöretket avanneet väylän uuteen maailmaan. Useat dominikaanit muuttivatkin ainakin väliaikaisesti Amerikkaan uuden ajan alussa. He harjoittivat lähetystyötä, vaikkakin pääosa Amerikan käännytystyöstä suoritettiin jesuiittojen johdolla. Kristillisten sääntökuntien parissa elävät ajatukset yksilönvapaudesta ja sen kautta myös jonkinasteisesta demokratiasta eivät saaneet vastakaikua Euroopan yksinvaltaisten monarkioiden alueella, mutta työ Latinalaisessa Amerikassa vaikutti myös dominikaanien yhteiskunnalliseen ajatteluun ja antoi aihetta pohtia moraalisia kysymyksiä. Jo vuonna 1511 dominikaani Antonio de Montesinosin Santo Domingossa pitämä saarna hyökkäsi eurooppalaista imperialismia vastaan: 
»[Espanjalaisille siirtomaaherroille:] Olette kaikki syyllisiä kuolemansyntiin, ja siinä te elätte ja kuolette noihin viattomiin kansoihin kohdistamanne julmuuden ja tyrannian tähden [---] Ettekö te ole järjellä varustettuja sieluja? Eikö velvollisuutenne ole rakastaa muita niin kuin itseänne? Ettekö ymmärrä sitä? Ettekö tunne sitä? Mikä syvä uni, mikä horros pitääkään teitä vallassaan?» () 
Yksi kuuluisa löytöretkiajan dominikaani oli Amerikan intiaaniväestön oikeuksia 1500-luvulla ajanut Bartolomé de las Casas. Hänen ansioihinsa voidaan lukea intiaanien orjuuden lakkauttaminen vuonna 1542. De las Casas työskenteli ahkerasti paikallisväestön oikeuksien parantamiseksi, eikä hän suhtautunut ymmärtäväisesti intiaaneja kohtaan tehtyyn väkivaltaan. Hän kirjoittikin erääseen teokseensa: "Kristittyjen ainoa todellinen ja perimmäinen syy surmata ja tuomita perikatoon suunnaton määrä viattomia ihmisiä oli saada haltuunsa heidän kultansa". Nykyaikana de las Casasia on alettu pitää yhtenä vapautuksen teologian edelläkävijöistä. Tosin hän on yhä kiistelty hahmo, sillä hän ehdotti intiaaneja "vastustuskykyisempien" orjien tuomista Afrikasta turvaamaan intiaaneja. Myöhemmin, nähtyään ehdotuksensa seuraukset orjakauppana, de las Casas alkoi katua syvästi ja kirjoitti: "En tiennyt mitä tein, ja kadun ehdotustani mitä syvimmin".Dominikaanit osallistuivat myös jesuiittojen kanssa pohdintoihin hyvästä hallintotavasta ja monarkioiden oikeutuksesta. Osa keskustelijoista oli sitä mieltä, että kuninkaan valta oli peräisin Jumalalta, mutta tuli kuninkaalle kansan kautta. Tällaisten ajatusten esittäminen hankaloitui syvästi itsevaltiuden saadessa jalansijaa Euroopassa. 
Yleisesti valistusaika oli huonoa aikaa dominikaaneille, sillä muiden kirkollisten ryhmien kera hekin joutuivat kärsimään Euroopan uskonnonvastaisista johtajista. Ranskan vallankumous ja sen jälkivaikutukset olivat erityisen harmillisia dominikaanien kannalta, sillä luostarit ja muu kirkon omaisuus takavarikoitiin valtiolle. Samoin valistusajattelijoiden kirkonvastainen toiminta lopetti dominikaaniprovinssit Saksan alueella. Kaiken lisäksi myös paavinistuin ajautui vakavaan kriisiin ja joutui taistelemaan olemassaolostaan Napoleonin valloitettua Kirkkovaltion ja vangittua paavi Pius VI:n. Samoin itse dominikaanijärjestö kärsi sisäisistä ristiriidoista, joiden seurauksena paavi Pius VII painostettiin antamaan autonomia dominikaanien espanjankielisille provinsseille. Kun Napoleonin valtakausi lopulta loppui, oli dominikaanijärjestö jäänyt repeytyneeseen tilaan. Pelkästään Aragoniassa oli kuollut Napoleonin Ranskan miehityksen aikana neljäsataa dominikaaniveljeä ja -sisarta.Dominikaanien pelastukseksi osoittautui Vincent Jandel, jonka paavi Pius IX nimitti 1800-luvulla dominikaanien johtajaksi. Jandel osoittautui pian sääntökunnan kaipaamaksi energiseksi johtajahahmoksi, joka ryhtyi nostamaan sääntökuntaa jaloilleen. Hänen saadessaan dominikaaniveljeskunnan johtoonsa sen henkinen elämä oli käytännössä näivettynyt ja toiminta alamaissa. Toiminnallaan Jandel pyrki edistämään vanhoja dominikaani-ihanteita yhteisöllisyydestä ja yksinkertaisesta elämästä, minkä lisäksi hän toimi aktiivisesti menetettyjen provinssien uudelleenperustamiseksi. Huolimatta aktiivisesta työstä Jandelin tielle ilmaantui myös ongelmia, ja hänen aikanaan dominikaanien määrä laski alimmilleen sitten 1200-luvun. Joka tapauksessa Jandel pystyi voimakkaalla toiminnallaan palauttamaan järjestölle sen itseluottamuksen.
1800-luvulle tultaessa dominikaanit olivat kirkon tavoin kärsineet heikentymisestä. Sääntökunnan jäsenmäärä oli vielä 1300-luvulla ollut yli kymmenen tuhatta, mutta vuosisatoja kestäneen laskuvaiheen jälkeen dominikaanien määräksi maailmassa laskettiin vuonna 1876 vain 3748 jäsentä. Tilanne ei kuitenkaan ollut sääntökunnan kannalta toivoton, sillä 1800-luvulla yleinen tilanne sääntökunnassa oli kohentumaan päin. Varsinkin Ranskan provinssi oli dominikaanien silmissä kasvattanut merkitystään. Dominikaaninen tieteellinen ja intellektuaalinen toiminta olikin Ranskassa voimakkainta aikoihin. Samaten sääntökunnan vahvistumista auttoi provinssi Filippiineillä, missä dominikaaneilla oli yhä paljon vastuuta koulutus- ja opetustyössä. Sääntökunta myös vastasi joiltain osin katolisen kirkon lähetyssaarnauksesta. Jäsenmäärä olikin vuoteen 1910 mennessä noussut noin 4470 dominikaaniin. Lisäksi dominikaaneista 20 toimi piispana tai arkkipiispana.Tärkeä vaikuttaja dominikaanien uudelle nousulle oli 1800-luvun lopussa ja 1900-luvun alussa hallinnut paavi Leo XIII. Hän arvosti dominikaanien vanhoja ihanteita ja toimintatapoja, minkä seurauksena hän vaati dominikaaneja palaamaan takaisin yhteisölliseen elämään. Hänen vaatimuksestaan yhteisöllisyys voimistui jälleen dominikaanien parissa ja vahvisti sääntökuntaa sisäisesti. Myös Leo XIII:n seuraajat suhtautuivat myönteisesti dominikaanijärjestöön. Heistä paavi Benedictus XV painotti ensykliassaan järjestön harjoittamaa julistus- ja opetustyötä sekä ylisti dominikaanien saavutuksia.Myös teollisella aikakaudella lähetystyö koettiin tärkeänä. Tosin vielä vuonna 1876 vain seitsemän provinssia lähetti dominikaanejaan lähetyssaarnaamaan, vaikkakin ainakin yksi provinsseista käytti pääosan energiastaan Aasiassa tapahtuvaan lähetystyöhön. Järjestö alkoi voimistuessaan jälleen toimia tehokkaana vanhoilla lähetysalueillaan ja myös uusilla: Vuonna 1922 se harjoitti lähetystyötä 20 maassa, vuonna 1947 kohdemaita oli 33 ja 1958 jo 40. Vuonna 1930 lähetyssaarnaajina työskenteli 470 dominikaania, mutta vuoteen 1966 mennessä määrä oli kohonnut jo 1 175 saarnaajaan. Tällöin työssä toimi jo viisitoista piispaa.1800-luvulla dominikaanien toiminta ei rajoittunut ainoastaan dominikaaniveljien saavutuksiin, vaan myös nunnaluostarit kehittyivät. Tosin myös luostaritoiminta oli kärsinyt uudella ajalla: ennen Ranskan suurta vallankumousta dominikaanien luostareita oli ollut 180, mutta vuonna 1895 niistä vain 150 oli jäljellä. Tosin luostarienkin määrä lähti nousuun muun veljeskunnan myötä, sillä vuoteen 1966 mennessä luostarien määrä oli noussut jo yli kahdensadan ja nunniakin oli päälle viisi tuhatta.
Dominikaanit muodostavat nykyään yhden katolisen kirkon suurimmista sääntökunnista. Dominikaanien veljestöön kuuluu noin 7 000 jäsentä, minkä lisäksi sääntökunnassa toimii tuhansia nunnia. Sääntökunnassa toimivien dominikaanisisarien määrä on huomattavasti veljestön jäseniä suurempi, ja 1900-luvun puolivaiheilla heitä oli jo 40 000. Dominikaanien kanssa nykyajan merkittävimpiä katolisia sääntökuntia ovat jesuiitat ja fransiskaanit sekä pääasiassa maallikoista koostuva Personaaliprelatuuri Opus Dei. 
1900-luvulla dominikaaniprovinssien määrä nousi sääntökunnan levitessä laajemmalle. Vuonna 1911 perustettiin provinssi Kanadaan, 1912 Kaliforniaan, 1950 Australiaan ja Uuteen-Seelantiin, 1952 Brasiliaan ja 1967 Etelä-Vietnamiin. Dominikaanien provinsseja on nykyään lähes neljäkymmentä ympäri maailman.Nykyään järjestö pitää tavoitteinaan muun muassa Dominicuksen esimerkin seuraamista, evankeliumin saarnaamista, kirkon vahvistamista ja kristittyjen uskon voimistamista. Sääntökunta näkee tärkeänä myös eri kansojen parissa tehtävän lähetystyön. Samaten opiskelua pidetään yhä korkeassa arvossa.Viime aikoina on myös toivottu dominikaanien osallistuvan joiltain osin enemmän evankeliumin julistustyöhön. Onkin esimerkiksi huomautettu, että varsinkin Yhdysvalloissa julistustyötä harjoittavat pääasiassa protestantit, minkä takia katolinen kirkko on menettänyt huomattavasti jäseniään. Myös rinnastuksia Pyhän Dominicuksen ajan Ranskaan ja nykyajan Yhdysvaltoihin on tehty. Samaten on toivottu dominikaanien puuttuvan saarnoissaan ja julistuksissaan myös sosiaalisen oikeudenmukaisuuden saavuttamiseen.
Kristinuskon historia 2000 : Alkukirkosta renessanssiin.    Weilin + Göös Oy, 1999. ISBN 951-35-6514-9.    
C. J. Gardberg: Veritas – Totuus! Turun dominikaanit keskiajalla.    Schildts Kustannus Oy, 2005.     
Tuomas Heikkilä ja Maiju Lehmijoki-Gardner: Keskiajan kirkko: uskonelämän muotoja läntisessä kristikunnassa.    Suomalaisen Kirjallisuuden Seura, 2002. ISBN 951-746-367-7.    

Keno Don Hugo Rosa, taiteilijanimeltään Don Rosa, (s. 29. kesäkuuta 1951 Louisville, Kentucky) on yhdysvaltalainen sarjakuvapiirtäjä ja -käsikirjoittaja. Hän on tunnetuimpia Aku Ankka -sarjakuvien piirtäjiä. Koulutukseltaan Rosa on rakennusinsinööri.Ennen Aku Ankka -sarjakuvia Rosa piirsi collegensa lehteen The Kentucky Kerneliin The Pertwillaby Papers -nimistä seikkailusarjakuvaa, joka sai jatkoa paikallisessa sanomalehdessä julkaistusta The Adventures of Captain Kentucky -sarjakuvasta. Monet hänen Disney-sarjakuvansa ovat olleet uusintoja näistä Rosan vanhoista tarinoista.
Rosa on tunnettu yksityiskohtaisesta piirrosjäljestään, tarkoista historiallisista viittauksistaan sekä ihailemansa Carl Barksin tarinoihin tekemistään jatko-osista. Rosan ensimmäinen Aku Ankka -sarjakuvatarina oli yhdysvaltalaiselle Gladstone-kustantamolle tehty ”Auringon poika” vuodelta 1987. Vuonna 1989 hän siirtyi tanskalaisen Egmont-kustantamon palvelukseen, jonka kautta hänen tarinansa levisivät myös Suomen Aku Ankka -lehteen. Ensimmäinen Aku Ankassa julkaistu Rosa-tarina on vuoden 1990 ensimmäisessä numerossa julkaistu ”Jos metsään haluat mennä nyt...”.Rosan merkittävimpänä työnä pidetään 12-osaista Roope Ankan elämä ja teot -sarjaa, joka kertoo Roope Ankan elämän vaiheista Barksin tarinoissaan esittämien viittausten perusteella. Rosa palkittiin tarinasta Eisner-palkinnolla. Hänen historiaan ja mytologiaan kytkeytyviin töihinsä lukeutuu myös Kalevala-aiheinen tarina ”Sammon salaisuus”, jossa Roope Ankka etsii Sampoa, Kalevalassa kuvailtua taikaesinettä.
Rosan viimeinen tarina ilmestyi vuonna 2005. Hän ilmoitti vuonna 2008 lopettaneensa sarjakuvien tekemisen. Vuonna 2011 julkaistiin hänen elämästään kertova tanskalainen dokumenttielokuva Life and Times of Don Rosa.
Rosan isä Hugo Rosa syntyi Maniagon kylässä lähellä Venetsiaa, mutta muutti vuonna 1917 isänsä Gioachino Rosan mukana Yhdysvaltoihin. Siellä Hugo Rosa tapasi Rosan äidin, Chilistina Titianon. Yhdysvalloissa Gioachino Rosa perusti rakennusyhtiön, jonka nimeksi tuli Keno Rosa Company hänen lempinimensä ’Keno’ mukaan. Lempinimi syntyi, kun hänen yhdysvaltalaiset ystävänsä eivät osanneet lausua hänen nimeään. Myöhemmin rakennusyhtiö periytyi Rosan Hugo-isälle.Rosa syntyi 29. kesäkuuta 1951. Hän sai ensimmäisen nimensä isoisänsä lempinimestä ja kolmannen nimensä isältään. Alun perin Rosan isä nimesi vauvan itsensä mukaisesti, ja siitä seurasi suuri riita Rosan isän ja isoisän välillä. Kuitenkin jossain vaiheessa Rosan isoisä tarjosi pojalleen tuhat dollaria, jotta hän vaihtaisi Rosan etunimen Kenoksi, ja tähän Rosan isä myöntyi. Italialaisista sukujuuristaan huolimatta Rosalle ei koskaan opetettu italiaa. Rosan kerrotaan aloittaneen piirtämisen jo hyvin varhaisessa iässä, jolloin hänen vanhempansa täyttivät piirrosten puhekuplat. Rosa ei nauttinut niinkään piirtämisestä vaan tarinoiden tekemisestä. Niinpä hänen piirroshahmonsa olivatkin aina pitkälle nuoruuteen asti samanlaisina pysyviä pikku-ukkoja, joiden tehtävänä oli vain viedä itse tarinaa eteenpäin.Rosan perheeseen kuului vanhempien lisäksi Rosaa yksitoista vuotta vanhempi isosisko, Diana Rosa, jolta Rosa peri sarjakuvainnostuksensa. Isosiskolla oli suuri kokoelma sarjakuvalehtiä, joista osa oli Dell-kustantamon Disney-lehtiä. Rosa luki nämä sarjakuvat ja sai näin lukea Carl Barksin tarinoita vuodesta 1949 eteenpäin. Hänestä tuli Barksin ihailija, vaikkei hän tuolloin vielä tuntenutkaan tämän nimeä. Myöhemmin Rosa peri isosiskonsa sarjakuvat, mutta heitti ne hieman yli kymmenvuotiaana oman sarjakuvakokoelmansa mukana pois kahta suosikkiaan lukuun ottamatta. Jälkeenpäin hän hankki tuhansia sarjakuvalehtiä käsittäneeseen kokoelmaansa kaikki hävittämänsä lehdet takaisin, mutta on myöhemmin myynyt osan kokoelmastaan pois.
Rosa kävi nuoruudessaan muutamia collegen taidehistorian luentoja lukuun ottamatta ainoastaan poikakouluja. Jopa koulutunteina hän piirteli satiirisarjakuvia opetettavista asioista, mutta yhdessäkään koulussa hän ei ottanut taidekursseja. Yliopisto-opiskelujensa aikana Rosa piirsi myös pilapiirroksia yliopiston lehteen, Kentucky Kerneliin. Lehti halusi kuitenkin julkaista poliittista satiirisarjakuvaa, minkä vuoksi Rosa tekikin yhden lukukauden ajan päivittäin ilmestynyttä sarjakuvaa nimeltä The Pertwillaby Papers. Myöhemmin sarjan hahmot siirtyivät aarteenmetsästystarinaan nimeltä ”Lost in (an Alternative Section of) the Andes” (1973), jonka juonen pohjalta syntyi myöhemmin myös Rosan ensimmäinen Disney-tarina ”Auringon poika”.
Valmistuttuaan rakennusinsinööriksi yliopistosta vuonna 1973 Rosa meni töihin lattioiden laatoittajaksi isoisänsä perustamaan rakennusyhtiöön, jonka Rosan isä oli perinyt ja joka Rosan itse oli tarkoitus periä. Vapaa-aikanaan hän jatkoi The Pertwillaby Papers -sarjakuvansa piirtämistä The Rocket's Blast Comicollector -fanzinelle, jolle hän piirsi kaiken kaikkiaan kolme tarinaa.
Vuonna 1979 Rosa alkoi tehdä paikalliselle sanomalehdelle lauantaisin ilmestynyttä sunnuntaisarjakuvan kokoista The Adventures of Captain Kentucky -sarjakuvaa, joka kertoi supersankari Captain Kentuckyn seikkailuista. Rosan päätös tehdä sarjakuvasta supersankarien kustannuksella irvaileva parodia pohjautui pitkälti siihen tosiasiaan, ettei Rosa koskaan ymmärtänyt yhdysvaltalaisten valtaisaa innostusta supersankarisarjakuviin. Rosa on sanonut, että ainoat supersankarisarjakuvat, joiden lukemisesta hän on nauttinut, olivat 1940-luvun loppupuolella ilmestyneitä Teräsmies-sarjakuvia. Niitä kunnioittaakseen Rosa piirsi Ankka-tarinassaan ”Musta ritari” nähdyn oranssihiuksisen ja pisamanaamaisen toimittajan Teräsmies-sarjakuvien Jimmy Olsenin näköiseksi.
Piirrettyään The Advantures of Captain Kentuckya kolmen vuoden ajan ja saatuaan 150 jaksoa piirretyksi hän lopetti sen tekemisen vähäisen palkan vuoksi. Niinpä hän pakkasi piirustusvälineensä pois eikä ajatellut jatkaa enää koskaan.Vuonna 1980 Rosa meni naimisiin erityisopettaja Ann Paynen kanssa.
1980-luvun puolivälissä Disneyn sarjakuvia julkaissut Western Publishing päätti luopua lisenssistään julkaista Disneyn hahmoja sisältäviä sarjakuvia. Disneyn sarjakuvat eivät olleet Yhdysvalloissa enää suosiossa, joten Disney päätti, ettei sarjakuvien massatuotanto ollut kannattavaa ja vuokrasi lisenssin halvalla kolmen tai neljän arizonalaisen Disney-fanin Gladstone-kustantamolle. Eräänä päivänä vuonna 1986 Rosa näki pienessä sarjakuvaliikkeessä Gladstonen julkaiseman sarjakuvalehden. Rosa innostui tästä heti ja soitti Byron Ericksonille, Gladstonen silloiselle päätoimittajalle, ja ilmoitti, että hänen kohtalonsa oli kirjoittaa ja piirtää Roope Ankka -seikkailu. Jo seuraavana päivänä Rosa alkoi tehdä ensimmäistä Disney-tarinaansa. Hänellä ei ollut aikomustakaan tehdä Gladstonelle lisää sarjakuvia, mutta kun seikkailu sai Uncle Scrooge -lehdessä ilmestymisensä jälkeen paljon myönteistä palautetta ja nimettiin jopa Harvey Awardin ehdokkaaksi parhaasta tarinasta, hän myi isoisänsä perustaman rakennusyhtiön ja ryhtyi täysipäiväiseksi sarjakuvataiteilijaksi.Gladstonelle työskentelemisen ohessa Rosa teki Disney-sarjakuvia myös alankomaalaiselle Oberonille. Oberonin budjetti oli kuitenkin liian pieni, jotta Rosa olisi voinut tehdä sille tarinoita koko ajan. Niinpä hän työskentelikin Oberonille vain Gladstonelle tehtyjen töiden välissä, ja silloinkin hän yleensä sai piirrettäväkseen valmiin käsikirjoituksen. Rosa ehti Oberonilla työskennellessään piirtää Gary Leachin, Ruud Straatmanin, Evert Geradtsin ja Buitinkin käsikirjoittamia tarinoita, ja nämä tarinat ovat Rosan tuotannon ainoat, joita hän ei ole käsikirjoittanut itse lukuun ottamatta tarinaa ”Ankkalinnan pillipiipari”, jonka kolme ensimmäistä sivua ovat Carl Barksin käsikirjoittamia.
Vuonna 1989 Rosa lopetti Gladstonelle työskentelyn, sillä Disney ei antanut sen enää palauttaa taiteilijoille heidän tarinoidensa alkuperäisiä piirroksia, eikä Rosa voinut omasta puolestaan hyväksyä tällaista käytöstä, varsinkaan kun hän sai osan elannostaan myymällä niitä. Hän sai kuitenkin pian paljon korkeampipalkkaista työtä yhdysvaltalaiselta DuckTales (Ankronikka) -lehdeltä, jossa julkaistiinkin yksi hänen tarinansa, ”Aikasauva”. Rosa ei kuitenkaan pitänyt siitä, että joku lehden toimittajista muokkasi hänen käsikirjoituksiansa poistaen muun muassa vitsejä, ja lisäksi hänellä oli usein vaikeuksia saada palkkaansa. Niinpä hän erosikin toimestaan.
Rosa siirtyi töihin Walt Disney Televisionille käsikirjoittamaan Pilipalipilotit -piirrossarjaa. Rosa kuitenkin lopetti työt kolmen käsikirjoitetun jakson jälkeen, koska hän ei aina voinut olla varma saisiko hän palkkaa vai ei, ja koska televisiokäsikirjoittajana hän ei saanut olla yksin vastuussa tekemisistään.
Rosa sai tietää, että Egmont-kustantamo oli julkaissut Euroopassa uusintapainoksia hänen tarinoistaan ja halusi niitä vielä lisää. Myös Oberon oli kiinnostunut hänen tarinoistaan, mutta Rosa valitsi kustantajakseen Egmontin, koska sillä oli suurempi budjetti ja näin ollen varaa maksaa kunnon palkkaa. Egmont oli sitä paitsi ilmoittanut eurooppalaisten lukijoiden kaipailevan jatko-osia vanhoihin Barks-tarinoihin. Samoihin aikoihin Disney otti Gladstonelta oikeudet sarjakuvien kustantamiseen ja se halusi myös Rosan sarjakuvia. Disney ei kuitenkaan suostunut antamaan hänelle alkeellisimpiakaan freelancerin oikeuksia, minkä vuoksi Rosa päätti jäädä Egmontille. Hän teki kuitenkin Disneylle yhden tarinan, ”Ahneen palkan”, jolla hän halusi kertoa voivansa työskennellä heille, jos he muuttaisivat sopimusta.
Rosa on tehnyt sarjakuviaan pääasiassa Egmontille, vaikka hän virallisesti onkin freelancer. Hän on tehnyt myös tarinat ”Kolikko karussa”, ”Hakkaa päälle!” ja ”Culebran liikenero” ranskalaiselle Picsou-lehdelle lähinnä siksi, ettei Egmont ollut suostunut kustantamaan niitä. Rosa on tehnyt myös lukuisia yhden sivun kuvia samaiselle lehdelle, koska hän sai niistä työmäärään nähden paremman palkkion kuin sarjakuvista.
Vuonna 1990 julkaistiin ensimmäistä kertaa Rosan tarina, ”Jos metsään haluat mennä nyt...” Suomen Aku Ankassa ja vastaavissa pohjoismaisissa julkaisuissa. Vuonna 1991 hän vieraili Skandinaviassa ja huomasi olevansa erittäin suosittu jo silloin. Vuonna 1995 Rosa oli Suomessa ja Skandinaviassa jo niin suosittu, että hän alkoi saada nimensä jokaisen lehden kanteen, jossa julkaistiin jokin hänen tarinansa. Aikaisemmin vain Barksin tarinoita oli mainostettu samalla tavalla. Vuoden 1995 lopulla julkaistiin myös maailman ensimmäinen ainoastaan Rosan tarinoita sisältävä kovakantinen sarjakuvakokoelma, Kadonneen kirjaston vartijat ja muita Don Rosan parhaita. Rosa tuli juhlistamaan kirjan julkaisua Suomeen ja jakoi sen julkistuksen yhteydessä tuhansia nimikirjoituksia ja omistuspiirroksia.
Vuosina 1991, 1992 ja 1993 Rosa teki suurimman ja arvostetuimman työnsä, 12-osaisen Roope Ankan elämä ja teot -sarjan, joka kertoo Roope Ankan elämäntarinan kymmenenvuotiaasta pojasta vuoden 1947 joulupäivään. Vuonna 1995 Rosa sai teoksesta parhaan sarjakuvamuotoisen tarinan Eisner-palkinnon. Vuonna 1997 hänet palkittiin parhaana huumorisarjakuvien piirtäjä-käsikirjoittajana.
Vuonna 1999 julkaistiin Rosan kenties tunnetuin teos Suomessa, Kalevalan sammon etsimisestä kertova ”Sammon salaisuus”, kokoelmassa Sammon salaisuus ja muita Don Rosan parhaita. Rosa kävi tälläkin kertaa juhlistamassa kirjansa julkaisua Suomessa. Vuonna 2001 Suomen Posti julkaisi kaksi postimerkkiä, joissa oli otteita Sammon salaisuudesta. Vuonna 2000 julkaistiin vuodelle 2001 myös ensimmäinen Don Rosa -vuosikalenteri, jollainen julkaistiin myöhemmin myös vuosille 2003 ja 2005. Maaliskuussa 2001 Rosa kävi Norjassa juhlistamassa hänen aikaisemmista sarjakuvistaan The Pertwillaby Papersistä ja The Adventures of Captain Kentuckysta tehtyjä kokoelmia.
Rosa on hyvin perfektionistinen ja osoittaa usein tyytymättömyyttä sarjakuviinsa. Suosiostaan huolimatta hän sanoo näkevän teoksissaan kömpelöä käsikirjoitusta ja harrastelijamaista piirrosjälkeä. Rosalla on vain muutamia sarjakuvia, joista on ilmaisut tyytyväisyyttä käsikirjoituksen ja piirrosten laadusta. Roope Ankan elämien ja tekojen lisäksi Rosa on sanonut olevan ylpeä vain tarinoista ”Lumikenttien kimallus”, ”Andien kutsu”, ”Takaisin Xanaduun” ja ”Olla kuin ei olisikaan”.Kesällä 2002 Rosa lopetti työskentelyn. Hän oli kyllästynyt Egmont-kustantamon toimintaan. Amerikkalaisen Comic Buyer’s Guiden marraskuun numerossa Rosa totesi: ”He [Euroopan suuret kustantajat] ovat tottuneet uudelleen julkaisemaan töitäni keskustelematta kanssani. Rojaltien puuttumisen lisäksi heidän tuloksensa saavat minut häpeään. Tarinoitani julkaistaan uudelleen usein väärillä kuvituksilla, huonoilla tai väärillä värityksillä, tekstaus on vajavaista tai puuttuu kokonaan ja tietokoneella tehty uuspainos on pikselöitynyttä. Enkä edes tiedä mitä käsikirjoituksilleni tapahtuu käännösvaiheessa. Lukijat, jotka paitsi luulevat että saan kirjoista korvausta, myös olettavat että minulla on jonkinlaista sanavaltaa lopputulokseen ja luonnollisesti syyttävät minua virheistä!” Rosan mukaan syynä lakkoon eivät olleet Suomessa julkaistut kovakantiset kokoelmat, joiden tekemisessä hän oli itse ollut mukana. Rosa totesi, että hän on erittäin tyytyväinen suomalaisen Aku Ankan toimituksen väkeen. Joulukuussa 2002 Rosa ilmoitti päässeensä yhteisymmärrykseen Egmontin kanssa, ja lakko päättyi.
Don Rosa on omien sanojensa mukaan lopettanut sarjakuvien piirtämisen pysyvästi. Hän kertoi päätöksestään julkisesti vuonna 2008. Lopettamisen syiksi Rosa kertoi vakavan silmäsairautensa, palkkakiistan julkaisijan kanssa sekä jatkuvat ongelmat tekijänoikeuksien ja lisenssimaksujen kanssa. Eläkkeelle siirtymisen jälkeen Rosa on kiertänyt maailmaa tavatakseen ystäviään ja fanejaan. Suomessa Don Rosa vieraili vuonna 2009 ja 2010, kun uusi Rosan kovakantinen Pako Kielletystä laaksosta julkaistiin Suomessa, sekä vuosien 2011, 2014 ja 2018 Helsingin kirjamessuilla.
Rosa on tunnettu erityisen tarkasta piirrostyylistään, mikä on harvinaista Disney-sarjakuvissa. Rosa piirtää myös taustoille hyvin paljon yksityiskohtia, joissa on pieniä vitsejä, ja jotka voivat jopa sisältää oman pienen tarinan. Toisaalta piirrostyyli on eräs Rosan suosion syistä, mutta monet myös arvostelevat sitä. Lukuisat yksityiskohdat lisäävät joidenkin mielestä sarjakuvan mielenkiintoisuutta, mutta toisaalta ne tekevät lukemisen raskaammaksi.
Rosan mukaan hänen omintakeinen piirrostyylinsä johtuu siitä, ettei hän ole koskaan opiskellut piirtämistä, vaan valmistui insinööriksi. Tämän vuoksi hän käyttää apuna piirtämisessä mallineita ja piirtää jopa Roope Ankan rahasäiliön jokaisen kolikon mallineilla. Piirrosten yksityiskohtaisuus johtuu osittain myös siitä, että Rosa on lukenut lapsuudestaan Barksin lisäksi myös muiden 1950-luvulla työskennelleiden yhdysvaltalaisten sarjakuvakäsikirjoittajien ja -piirtäjien teoksia. Esikuvikseen hän on maininnut muiden muassa MAD-lehden Harvey Kurtzmanin ja Will Elderin, Alex Raymondin Flash Gordonin, Curt Swanin ja Kurt Schaffenbergerin Teräsmies-sarjakuvat sekä Will Eisnerin sarjakuvia. Rosa on sanonut nauttivansa seikkailu-, kauhu-, ja tieteisfiktio-aiheisista sarjakuvista. Hän on myös sanonut saaneensa vaikutteita eräästä René Goscinnyn ja Albert Uderzon Asterix-sarjakuvasta, jonka hän löysi kerran hyllyltä high schoolin kirjastossa. Näistä sarjakuvista Rosa sai vaikutteita omaan tyyliinsä.
Koska jutuissa on sovittu määrä sivuja, Rosa piirtää ensin tarinaa lopusta alkuun päin ja sitten siirtyy piirtämään alusta päin jatkaen niin, että molemmat puoliskot yhdistyvät – siten hän pystyy keskittymään paremmin tarinan tärkeimpiin osiin eli alkuun ja loppuun. Saatuaan piirroksen valmiiksi hän käy katsomassa sitä peilistä, että näkisi paremmin siinä olevat virheet.
Koska Rosa vietti lapsuutensa ja nuoruutensa lukemalla Carl Barksin tarinoita, hänestä tuli Barksin suuri ihailija. Erityisesti ensimmäisissä Disney-sarjakuvissaan Rosa otti mallia Barksin piirroksista ja piirrostyylistä. Jo näissä tarinoissa voi huomata lukuisia viittauksia Barksin klassisiin tarinoihin, kuten ”Auringon pojassa” esiintyvät Roope Ankan löytämiin aarteisiin kuuluvat arvoesineet, Barksin klassikkoseikkailussa ”Kulmikkaat munat” nähdyn vanhan vikunjanmetsästäjän cameorooli ja muut vastaavanlaiset yksityiskohdat.Rosa on myös tehnyt jatko-osia moniin Barksin kuuluisiin Ankka-tarinoihin; ”Andien kutsu” on jatkoa ”Kulmikkaille munille”, ”Kolumbukset kartat” ”Kultaiselle kypärälle” ja ”Pako Kielletystä laaksosta” ”Kielletylle laaksolle”. Rosan mukaan jatko-osien käsikirjoittamisen suhteen on oltava varovaisia, ettei tarinoihin syntyisi ristiriitoja alkuperäisen tarinan tapahtumien ja hahmojen kanssa. Esimerkiksi ”Andien kutsussa” Barksin ”Kulmikkaiden munien” vanha vikunjanmetsästäjä nähdään Kulta-Into Piin oppaana, vaikka alkuperäisessä tarinassa hahmo oli likinäköinen. Vuonna 2014 Suomessa julkaistiin kokoelmakirja Kielletyn laakson tarinat ja muita klassikoita, joka sisältää viisi Rosan jatkotarinaa sekä niihin liittyvät Barksin alkuperäistarinat.
Huomattavin ja tunnetuin Rosan tekemistä viittauksista Barksin tarinoihin on 12-osainen Roope Ankan elämänvaiheista kertova Roope Ankan elämä ja teot -sarjakuvakokoelma, jonka tarinoiden tapahtumat pohjautuvat Barksin tarinoissa mainittuihin tietoihin Roopen nuoruudesta. Koska Barksin tarinoiden viittaukset Roopen nuoruuteen ovat satunnaisia eivätkä tarkoituksellisesti muodosta yksityiskohtaista jatkumoa, ne sisältävät myös monia pieniä ristiriitaisuuksia. Niinpä Rosa joutui käsikirjoitusvaiheessa soveltamaan paljon ja jopa hylkäämään Roopen elämäkerrastaan eräitä Barksin kertomuksissa esiintyviä ”vääriä tosiasioita”. Esimerkiksi Barksin seikkailukertomus ”Taikatiimalasi”, joka oli yksi Roope Ankan varhaisimmista esiintymistä, esittää Roopen rikastuneen lumotun tiimalasin taikavoimien ansiosta, mutta koska myöhempien Barksin tarinoiden mukaan Roope ansaitsi omaisuutensa päinvastoin vuosikymmenten uuraalla työnteolla, Rosa päätti sivuuttaa ”Taikatiimalasin” kokonaan Roopen elämäkerrasta.Toinen huomattava Barksin antamiin tietoihin pohjautuva Rosan teos on piirros Aku Ankan sukupuusta. Se pohjautuu keskeisimmiltä osin Barksin 1950-luvulla omaan käyttöönsä luonnostelemaan näkemykseen Ankkojen suvun sukulaissuhteista. Rosan oma näkemys Ankkojen sukupuusta tuli kuuluisaksi, kun Italiassa – jonne on syntynyt oma Ankka-tarinoita piirtävä ja käsikirjoittava sarjakuvateollisuus – kehkeytyi kohu siitä, että Roope ja Mummo Ankka eivät olisikaan sukua toistensa kanssa: monissa Euroopan maissa vallitsi Ankka-fanien keskuudessa käsitys, jonka mukaan Roope ja Mummo Ankka ovat sisaruksia. Barksin tarinoissa heitä ei kuitenkaan koskaan esitetä sisaruksina. Eurooppalaisten kustantajien vaatimuksesta Rosan täytyi poistaa sukupuusta Taavi Ankka.Koska Carl Barks piirsi useimmat Ankka-tarinansa 1950-luvulla ja siksi myös sijoitti Ankat seikkailemaan näihin aikoihin, Rosa on päättänyt osoittaa uskollisuutensa Barksille sijoittamalla myös omat tarinansa 1950-luvulle. Tämän takia Rosan tarinoissa Ankkalinnan arkkitehtuuri, kulkuneuvot, sähkölaitteet ja muut vastaavanlaiset yksityiskohdat on suunniteltu ja piirretty 1950-luvun mallisiksi. Tarinoiden sijoittaminen pysyvästi 1950-luvulle teki Rosalle myös mahdolliseksi sijoittaa Roope Ankan elämäkerta tiettyyn historialliseen aikaan ja ilmoittaa Roopen syntymävuodeksi 1867.
Barks itse on sanonut, ettei Rosan tyyli sovi Aku Ankka -tarinoihin. Rosa epäilee lausunnon olevan peräisin Barksin managereilta.
Rosalla on tapana sijoittaa tarinoihinsa monia viittauksia historiallisiin tapahtumiin. Joidenkin seikkailujen taustatarinat perustuvat kokonaan historiallisiin tositapahtumiin tai kuuluisiin taruihin, esimerkiksi ”Kadonneen kirjaston vartijat” käsittelee Aleksandrian kirjaston historiaa, ”Ankka kuningas Arthurin hovissa” tarinoita kuningas Arthurista ja ”El Doradon viimeisessä valtiaassa” myyttiä Eldoradosta. Rosalla on myös tapana piilottaa tarinoihin suuret määrät tarinan etenemisen kannalta epäolennaisia tiedonjyväsiä, joiden ainoana tarkoituksena on Rosan mukaan viihdyttää häntä ja tehdä tarinasta entistä mielenkiintoisempi.
Koska Rosa haluaa tehdä tarinoista historialliselta kannalta mahdollisimman tarkkoja, hän tekee käsikirjoitusvaiheessa valtavan määrän taustatyötä hankkimalla tietoja muiden muassa tarinan historiallista aihetta käsittelevistä tietokirjoista ja valokuvista, minkä jälkeen hän kirjoittaa muistiinpanoja ja aloittaa niiden pohjalta tarinan käsikirjoittamisen. Erityisesti pitkien seikkailutarinoiden taustatyö pidentää sarjakuvien valmistumisaikaa huomattavasti, mutta Rosan mielestä historiallisten viittauksien etsiminen tietoteoksista tekee käsikirjoittamisesta paljon mielekkäämpää. Rosan tarinoissa myös tieteelliset seikat on otettu huomioon, vaikka hahmot seikkailevatkin kuvitteellisessa sarjakuvamaailmassa.
Rosan historiallisissa viittauksissa esiintyy tarinan aihetta käsittelevien taustatietojen tai historiallisten paikkojen ohella myös monia historiallisia henkilöitä, joita myös Roope on kohdannut Roope Ankan elämän ja tekojen tarinoissa ja niiden niin sanotuissa ”b-osissa”. Nämä tarinat suorastaan vilisevät erilaisia 1800-luvun loppupuolen ja 1900-luvun alun merkkihenkilöitä, mukaan lukien Jesse James, Theodore Roosevelt, Buffalo Bill, Annie Oakley, Wyatt Earp, Jack London ja Nikolai II. Hahmot kuitenkin yleensä esiintyvät vain muutaman sivun mittaisissa, yleensä humoristisissa kohtauksissa, vaikka muutamilla henkilöillä kuten Theodore Rooseveltilla on merkittävämpikin rooli Rosan tarinoissa.
Rosa on myös lainannut hahmojensa nimiä historiasta, esimerkiksi ”Temppeliherrojen kätketyssä kruunussa” ja ”Kirjeessä kotoa” esiintyvä temppeliherrojen suurmestari Molay on nimetty keskiajalla eläneen Temppeliherrojen ritarikunnan viimeisen johtajan Jacques de Molayn mukaan.
Historiallisten viittauksien ohella Rosan tarinat sisältävät runsaasti viittauksia vanhoihin elokuviin. Monet vuorosanat, tai toisinaan jopa kokonaiset kohtaukset, voivat olla suoria lainauksia klassikkoelokuvista. Rosan mukaan suurinta osaa näistä ei voi edes huomata, mutta historiallisten viittauksien tavoin ne tekevät tarinoiden tekemisestä hauskempaa.
Miltei huomaamaton elokuvaviittaus on esimerkiksi kuorma-auto, jonka Roope vuokraa Andien ylittämistä varten kertomuksessa Eldoradon viimeinen valtias. Se on tarkka jäljennös autosta, jota käytetään samaan tarkoitukseen ranskalaisessa seikkailuelokuvassa Pelon palkka vuodelta 1953. Toisinaan elokuvaviittaukset ovat helpomminkin tunnistettavia, kuten Roope Ankan elämän ja tekojen viimeiseen osaan, ”Ankkapalatsin erakkoon”, sisältyvät useat viittaukset Orson Wellesin kuuluisaan Kansalainen Kaneen vuodelta 1941. Samaan elokuvaan Rosa on viitannut useasti myös muissa tarinoissaan.
Silloin tällöin Rosan tarinoissa hahmojen lausahdukset ovat peräisin suoraan elokuvista, esimerkiksi ”Maailman rikkaimmassa ankassa” afrikkalainen poppamies Fuula Tsuula huutaa raivoissaan Roope Ankalle: ”M’gawa! Niktimba!” – kyseinen repliikki on peräisin Johnny Weissmullerin Tarzan-elokuvista. Rosan tarinoissa myös esiintyy elokuvahahmoja, kuten ”Kolme caballeron paluun” konna nimeltä Kultahattu, joka pohjautuu alun perin Alfonso Bedoyan samannimiseen roolihahmoon vuoden 1948 seikkailuelokuvassa Sierra Madren aarre.
Omistuskirjoitus D.U.C.K. on akronyymi, jonka Rosa on piilottanut lähes jokaisen piirtämänsä Disney-tarinan ensimmäiselle sivulle aina ensimmäisestä tarinasta lähtien. Se on omistus Carl Barksille ja tarkoittaa Rosan mukaan Dedicated to Unca Carl from Keno eli ”omistettu Carl-sedälle Kenolta”. Sana duck tarkoittaa myös ankkaa, joten omistus muistuttaa tässä suhteessa Sudenpennut-järjestön arvonimiä.
Aluksi Rosa kirjoitti omistuksen ruudun alakulmaan, mutta toimittajat pitivät sitä signeerauksena, minkä vuoksi se jouduttiin poistamaan. Disney-sarjakuvia oli kiellettyä julkaista muiden kun Walt Disneyn nimissä. Niinpä Rosa alkoi huolellisesti piilottaa omistukset kuviin, jotteivät julkaisijat löytäisi niitä. Myöhemmin Rosa kertoi omistuksestaan toimittajille, eivätkä he enää poistaneet sitä.
Kahdessa ensimmäisessä Rosan Disney-tarinassa omistus sijaitsee viimeisessä ruudussa, mutta siitä lähtien Rosa on piilottanut omistuksen tarinan aloitusruutuun, paitsi tarinoissa ”Onnesta turtana”, jossa se on viidennessä ruudussa, ”Lumikenttien kimallus”, jossa se on toisessa ruudussa ja ”Tyylittä taaplaten”, jossa se sijaitsee tarinan kolmannessa ruudussa. Rosa piilottaa omistuksensa yleensä myös tarinoiden kansikuviin. Silloin tällöin Rosa itse unohtaa piilottaa omistuksen, tai se katoaa väritysvaiheessa.
Suomeksi julkaistuissa Rosa-kokoelmissa on aina mukana ”D.U.C.K.-ilonpilaajaksi” kutsuttu osio, jossa jokaisen omistuksen sijainti paljastetaan.
Rosa on sanonut pitävänsä Mikki Hiirtä mielenkiinnottomana hahmona, eikä hän siksi aio koskaan piirtää Mikki Hiiri -tarinaa. Rosan tapana onkin pilailla hahmon kustannuksella sijoittamalla Mikkiä muistuttava esine tai kuvio tarinan taustalle, usein nöyryyttäviin paikkoihin. Joskus toimittajat poistavat nämä hahmot julkaisuvaiheessa, erityisesti Yhdysvalloissa, jossa sarjakuvasensuuri on tiukka.
Don Rosan nykyiseen sarjakuvatuotantoon kuuluvat muun muassa 127 Pertwillaby Papers -jaksoa, 150 Captain Kentucky -jaksoa, vajaat sata yhteensä noin 1–500 sivua kattavaa Disney-tarinaa, sekä lukuisat kansi- ja pin-up-piirrokset. Hänen tuotantoaan on julkaistu ainakin 23 maassa: Alankomaissa, Brasiliassa, Egyptissä, Espanjassa, Indonesiassa, Islannissa, Isossa-Britanniassa, Italiassa, Kiinassa, Kolumbiassa, Kreikassa, Latviassa, Norjassa, Portugalissa, Puolassa, Ranskassa, Ruotsissa, Saksassa, Suomessa, Tanskassa, Tšekissä, Virossa ja Yhdysvalloissa.2000-luvulla sivumäärä on laskenut reilusti 1990-luvulta, jolloin Rosa piirsi sivumäärällisesti eniten. Tarinoiden sivumäärien keskiarvo on noussut 1980-luvun noin kymmenen sivun tarinoista 2000-luvun keskimäärältään jopa yli 20 sivun tarinoihin.
Yleensä Disney-piirtäjät käyttävät sivua kohti noin kahdeksan ruutua, mutta Rosalla on tapana käyttää jopa 10–12 ruutua. Tämä johtuu siitä, että Rosan on yleensä lupa käyttää tarinoihinsa vain noin 25–30 sivua, mutta hänen suunnitelmansa ovat yleensä huomattavasti pidempiä. Niinpä hänen täytyy mahduttaa yhdelle sivulle mahdollisimman paljon.
Rosa on harvoja Disney-piirtäjiä, jotka sekä käsikirjoittavat että piirtävät tarinansa. Hän on kuitenkin aikaisemmin tehnyt yhteen Ankronikka-tarinaan pelkän käsikirjoituksen, sekä Oberonille työskennellessään piirtänyt muutamia muiden käsikirjoittajien tarinoita.
Rosa lopetti sarjakuvien tekemisen vuonna 2005 osittain siitä syystä, ettei ollut tyytyväinen siihen, että Disney halusi häneltä enemmän lyhyttä materiaalia. Hän itse piti eniten pitkien tarinoiden tekemisestä.
Ensimmäinen Suomessa julkaistu Don Rosan tarina oli ”Jos metsään haluat mennä nyt...”, joka julkaistiin Aku Ankka -lehden vuoden 1990 ensimmäisessä numerossa. Erottuva piirrostyyli keräsi heti huomiota, ja jo numeron 8/1990 toimituspalstalla kyselijöille paljastettiin ”jenkkiläisten ankkaintoilijoiden piirissä todelliseksi kulttipiirtäjäksi” luonnehditun taiteilijan nimi. Alusta alkaen palaute vaihteli vuolaista kehuista jyrkkään teilaukseen: nimimerkin Yllättynyt lukija mukaan ”Jos metsään haluat mennä nyt...” oli parasta mitä lehdessä oli nähty sitten 1970-luvun, kun taas toinen lukija arvosteli loppuvuodesta julkaistua ”Mestaripuutarhuria” piirrosjäljeltään surkeaksi ja tarinaltaan sekavaksi.Vuoden 1990 jälkeen on Aku Ankassa julkaistu Rosan tuotantoa vuosittain. Kaiken kaikkeaan lehdessä on ilmestynyt noin 70 Rosan tarinaa sekä lukuisia kansi- ja keräilykuvia. Marraskuussa 1995 julkaistiin ensimmäinen Rosa-aiheinen erikoisnumero, 45/1995, joka sisälsi 24-sivuisen tarinan ”Kolumbuksen kadonneet kartat” kokonaisuudessaan. Myös Roope-sedässä on julkaistu Rosan piirtämä juliste, kansikuva ja keräilykuva, sekä liitteenä tarina ”Takaisin Xanaduun”. Aku Ankan sukupuu -juliste julkaistiin alun perin Aku Ankan taskukirjan liitteenä.
Sanoma Magazines Finland (entinen Helsinki Media) on julkaissut vuodesta 1995 lähtien joka toinen vuosi Rosan tarinoita sisältävän kovakantisen kokoelman. Tähän mennessä ovat ilmestyneet kokoelmat Kadonneen kirjaston vartijat (1995), Roope Ankan elämä ja teot (1997), (2007), Sammon salaisuus (1999), Temppeliherrojen kätketty kruunu (2001), Kymmenen avataran aarre (2003), Musta Ritari (2005), Roope Ankan elämä ja teot 2 (2007), Kolmen caballeron paluu (2009) ja Pako Kielletystä laaksosta (2010). Näissä kokoelmateoksissa on julkaistu yhtä tarinaa (”Aikasauva”) lukuun ottamatta koko Don Rosan Disney-tuotanto. Rosan sarjoja on julkaistu myös monissa muissa kokoelmissa, jotka sisältävät useiden eri piirtäjien tarinoita. Vuosina 2011–2012 julkaistiin Don Rosan kootut yhdeksässä niteessä.
Vuonna 2001 kahdessa Suomen Postin julkaiseman Aku Ankka -lehden 50-vuotisjuhlaa juhlistaneen postimerkkiarkin postimerkissä oli otteita Rosan tarinasta ”Sammon salaisuus”. Suomessa on julkaistu myös kolme Rosan julistekuvia sisältävää vuosikalenteria vuosille 2001, 2003 ja 2005. Lisäksi Rosa on piirtänyt Disney-uran ulkopuolella Betoniporsas-yhtyeen vuonna 1998 julkaistun Rämpätirää-albumin kannen. Hän piirsi myös Roope Ankkaa esittävän kansikuvan Tuomas Holopaisen vuonna 2014 julkaistuun albumiin Music Inspired by the Life and Times of Scrooge, joka oli syntynyt Roope Ankan elämä ja teot -sarjan innoittamana.
Kadonneen kirjaston vartijat ja muita Don Rosan parhaita.   Helsinki: Helsinki Media, 1995. ISBN 951-32-1242-4.    
Roope Ankan elämä ja teot.   Helsinki: Helsinki Media, 1997. ISBN 951-32-0355-7.     Uudistettu painos 2007, ISBN 978-951-0-72437-8.
Sammon salaisuus ja muita Don Rosan parhaita.   Helsinki: Helsinki Media, 1999. ISBN 951-32-0702-1.    
Temppeliherrojen kätketty kruunu ja muita Don Rosan parhaita.   Helsinki: Helsinki Media, 2001. ISBN 951-32-1192-4.    
Kymmenen avataran aarre ja muita Don Rosan parhaita.   Helsinki: Sanoma Magazines Finland, 2003. ISBN 951-32-1520-2.    
Musta Ritari ja muita Don Rosan parhaita.   Helsinki: Sanoma Magazines Finland, 2005. ISBN 951-32-1874-0.    
Roope Ankan elämä ja teot 2.   Helsinki: Sanoma Magazines Finland, 2007. ISBN 978-951-0-72437-8.    
Kolmen caballeron paluu ja muita Don Rosan parhaita.   Helsinki: Sanoma Magazines Finland, 2009. ISBN 978-951-32-2694-7.    
Pako Kielletystä laaksosta ja muita Don Rosan parhaita.   Helsinki: Sanoma Magazines Finland, 2010. ISBN 978-951-32-2887-3.    
Don Rosan kootut 1. Kolme nidettä.  Helsinki: Sanoma Magazines Finland, 2011. ISBN 951-32-2216-0.    
Don Rosan kootut 2. Kolme nidettä.  Helsinki: Sanoma Magazines Finland, 2011. ISBN 978-951-32-2217-8.    
Don Rosan kootut 3. Kolme nidettä.  Helsinki: Sanoma Magazines Finland, 2011. ISBN 978-951-32-2218-5.    
Kielletyn laakson tarinat ja muita klassikoita. Barksin klassikoita ja Rosan niihin tekemiä jatko-osia.  Helsinki: Sanoma Magazines Finland, 2014. ISBN 978-951-32-3849-0.
Kataisto, Vesa: Mies, joka keksi uuden Sammon.  Ankkalinnan Pamaus, 1999, nro 2, s. 3–9.   
Kotovirta, Elli: Sammon taontaa.  Ankkalinnan Pamaus, 2000, nro 2, s. 20–25.   
Lehtonen, Tuomas: Don Rosa – Uusi Ankkamestari – artikkelin kirjoittaja on antanut luvan artikkelin täydelliseen hyödyntämiseen Wikipediassa
Ritola, Marja: Intertekstuaaliset ankat.  Ankkalinnan Pamaus, 2001, nro 4, s. 12–15.   
Salminen, Arttu: Pitkä Don Rosan esittely – artikkelin kirjoittaja on antanut luvan artikkelin täydelliseen hyödyntämiseen Wikipediassa
Kontturi, Katja: Ankkalinna – portti kahden maailman välillä: Don Rosan Disney-sarjakuvat postmodernina fantasiana. Väitöskirja: Nykykulttuurin tutkimusyksikkö.  Jyväskylä: Jyväskylän yliopisto, 2014. ISBN 978-951-39-5985-2.  Verkkoversio (PDF).
Don Rosa on himself – kokoelma Don Rosan Disney-sarjakuvafanien postituslistalle lähettämistä sähköpostiviesteistä, jotka käsittelevät häntä tai hänen tuotantoaan. (englanniksi)

Donavia (ven. Донавиа) oli venäläinen lentoyhtiö ja Aeroflotin tytäryhtiö. Se lensi säännöllistä matkustaja- ja rahtiliikennettä Venäjältä Lähi-itään. Tärkeimmät yhtiön käyttämät lentoasemat olivat Rostov-na-Donun lentoasema, Šeremetjevon lentoasema sekä Vnukovon lentoasema.
Yhtiö perustettiin ja se aloitti toimintansa 13. huhtikuuta 2000. Se toimi aluksi Donavia-nimellä, mutta Aeroflotin ostaessa yhtiön nimi vaihdettiin Aeroflot-Doniksi. Nimi vaihdettiin takaisin Donaviaksi vuonna 2009. Se liitettiin toiseen Aeroflotin tytäryhtiöön, Rossiya Airlinesiin, alkuvuonna 2016.

Donkey-mies (puhekielessä dunkki tai tunkki) oli laivojen konemiehistön työnjohtaja, joka vastasi kansimiehistön pursimiestä.
Aikoinaan, ennen höyrykoneen keksimistä, käytettiin voimalaitteena pystyakselina olevaa pylvästä, jota siihen valjastettu aasi (donkey = aasi engl,) pyöritti.
Alun perin purjelaivoissa, joissa oli mm. pumppujen käyttöä varten erillinen donkey-kattilaksi kutsuttu pieni höyrykattila, donkey-mies toimi tällaisen hoitajana. Sittemmin koneiden tullen donkey-mies siirtyi apukoneiston hoitajaksi, joka työ jatkuu edelleen. 
Jo varhaisessa vaiheessa donkey-miehestä tehtiin konemestarin apulainen ja uusien konemiesten työnohjaaja, josta kehittyi ajan myötä työnjohtaja, kun konemestarien tehtäväkenttä ja vastuu laajeni uusiin mittasuhteisiin. 
Donkey-mies ei työskentelyssään noudattanut laivojen vahtivuoroja, vaan työskenteli hätätilanteita lukuun ottamatta vain päivävuorossa.

Dorothy Mary Crowfoot Hodgkin (omaa sukua Crowfoot) (12. toukokuuta 1910 Kairo – 29. heinäkuuta 1994 Shipston-on-Stour) oli brittiläinen biokemisti ja proteiinien kristallografisen tutkimuksen pioneeri. Hän sai Nobelin kemianpalkinnon vuonna 1964 tärkeiden biokemiallisten yhdisteiden röntgensädeanalyysistä.Elämänsä neljä ensimmäistä vuotta Crowfoot Hodgkin eli Vähässä-Aasiassa. Ensimmäisen maailmansodan hän oli Britanniassa sukulaistensa hoivissa, mutta erossa vanhemmistaan. Maailmansodan jälkeen hänen äitinsä päätti jäädä perheineen Britanniaan.
18 vuoden ikäisenä Crowfoot Hodgkin aloitti kemian opiskelun Oxfordin yliopistossa. Myöhemmin hän opiskeli Cambridgen yliopistossa opettajanaan John Desmond Bernal. Siellä hän tuli tietoiseksi röntgenkristallografian mahdollisuuksista proteiinien rakenteen selvittämisessä.
Vuonna 1936 hänestä tuli tutkija Oxfordin yliopistoon ja siinä toimessa hän työskenteli aina vuoteen 1977 asti. Vuonna 1960 Crowfoot Hodgkinista tuli Royal Societyn jäsen
ja β-laktoglobuliinin ja ferritiininCrowfoot Hodgkin oli myös ansioritarikunnan jäsen ja hän sai Leninin kansainvälisen rauhanpalkinnon.

Dorval on kaupunki Montrealinsaarella lounaisessa Quebecin provinssissa, Kanadassa, se kuuluu Montrealin suur-kaupunkialueeseen. Vuonna 2006 suoritetussa väestönlaskennassa kaupungissa oli 18 088 asukasta, väkiluku kasvoi vuodesta 2001 2,2 %. Kaupungin alueella sijaitseva Montreal-Pierre Elliott Trudeaun kansainvälinen lentoasema kattaa noin 60 % pinta-alasta, mahdollistaen asuinrakentamisen ainoastaan pienehkölle kaistaleelle kaupungin eteläpuolelle.
Dorval perustettiin vuonna 1667 ja on saaren läntisistä kaupungeista vanhin sekä yksi Pohjois-Amerikan vanhimmista kaupungeista.
Dorvalin historia juontaa yli 300 vuoden taakse, 1667 Sulpician-jesuiitta papit perustivat lähetysaseman Ville-Marien kylän ulkopuolelle. Lähetyasemaa kutsuttiin alun perin nimellä “Gentilly”, myöhemmin muutettiin “La Présentation de la Vierge Marie”ksi ja lopulta “Dorval”iksi. Dorval virallistettiin kyläksi vuonna 1892, kaupunkioikeudet se sai 1903 ja luokiteltiin suurkaupungiksi 1956. Vuonna 2002 kaupunki liitettiin Montrealin Boroughiksi. Kaupunki itsenäistyi jälleen vuonna 2006.

Drahitšyn (valkoven.  Драгічын) eli Drogitšin (ven.  Дроги́чин) on pieni kaupunki Brestin alueella Valko-Venäjän lounaisosissa. Kaupungin asukasluku oli noin 15 000 vuoden 2007 alussa ja samannimisen maatalousvaltaisen hallinnollisen piirin 49 358.Piirin alueella tiedetään olleen esihistoriallista asutusta ainakin 11–9 tuhatta vuotta eaa. 900-luvulla Drahitšynin alue kuului  Kiovan Rusiin. Historiallinen maininta kylästä löytyy vuodelta 1452.
Lähin suurempi kaupunki on Kobryn, joka sijaitsee maanteitse 53 kilometriä Drahitšynin länsipuolella. Valko-Venäjän eteläosien poikki kulkeva M10 valtatie (Brest- Kobryn- Drahitšyn- Pinsk- Homel (Gomel)) kulkee 4 kilometriä kaupunkikeskustan pohjoispuolitse. Kantatie P84 muodostaa reitin pohjoiseen Bjazoraan (41 km) ja tuo yhteyden M1 (E30) moottoritielle ja sitä kautta esimerkiksi Minskiin. 
Drahitšynin piirissä on useita länsi-itäsuuntaisen Brest - Homel -radan seisakkeita tai asemia. Näistä Drahitšynin kaupunkiasema (ven.  Дроги́чин-Город,  Drogitšin-Gorod) sijaitsee keskustan eteläpuolella.Dnepr–Bug-kanava tarjoaa proomuyhteyden piirin eteläosien läpi. 
 Kuvia tai muita tiedostoja aiheesta Drahitšyn Wikimedia CommonsissaLyhyt kuvaus kaupungista (englanniksi) (bycity.org)

Drakensang Online on Bigpoint Gamesin vuonna 2011 julkaisema MMORPG verkkopeli. Peli on ilmaispeli, johon on myynnissä muun muassa pelivaluuttaa.
Tähän mennessämilloin? peliin on rekisteröity noin 25 miljoonaa pelitiliä. Tilastojen mukaan aktiivisia pelaajia on noin 4 500 000. Pelin tasokatto on nykyään 55.
Drakensang Onlinessa on neljä eri hahmoluokkaa: lohikäärmeritari, loitsija, höyrymekaanikko ja metsänkulkija. Jokaisella hahmoluokalla on omat vahvuutensa ja heikkoutensa, esimerkiksi loitsijat ovat voimakkaita, mutta eivät kestäviä.
Pelin tarina ja tapahtumat sijoittuvat Duriaan, suureen kuningaskuntaan, jota uhkaavat Nefertari-niminen uskonlahko sekä muut hirviöt ja lohikäärmeet. Muita paikkoja ovat muun muassa Pohjanmaat, Atlantis ja välimaailmat.

Dražen Petrović (22. lokakuuta 1964 Šibenik – 7. kesäkuuta 1993 Denkendorf) oli kroatialainen koripalloilija.
Petrović aloitti kotipallon KK Šibenikin juniorijoukkueissa, joista hän nousi edustusjoukkueeseen vuonna 1979. Hän edusti seuraa vuoteen 1983 ja vuonna 1984 hän siirtyi KK Cibonaan, jossa hän voitti muun muassa kaksi Euroopan-mestaruutta. Vuonna 1986 Petrović varattiin NBA:han, mutta hän jatkoi uraansa Euroopassa vielä kolme kautta, joista viimeisen hän pelasi Real Madridissa. Vuonna 1989 Petrović siirtyi NBA:han Portland Trail Blazersiin, josta hänet myytiin New Jersey Netsille vuonna 1991.
Maajoukkuetasolla Petrović voitti parhaimmillaan EM-kultaa, MM-kultaa sekä olympiahopeaa. Hän kuoli vuonna 1993 auto-onnettomuudessa Saksassa.
Petrović harjoitteli nuorena poikana veljensä Aleksandarin kanssa koripalloa. Kolmetoistavuotiaana Petrović siirtyi paikalliseen KK Šibenikiin pelaamaan. Hän harjoitteli 2–3 kertaa päivässä ja pelasi vanhempien junioreiden kanssa samassa joukkueessa. Ollessaan 15-vuotias Petrović nostettiin Šibenikin edustusjoukkueeseen. Joukkueen valmentaja antoi nuorille pelaajille paljon peliaikaa ja hän huomasi Petrovićin potentiaalin. Kahdella ensimmäisellä kaudellaan Petrović pelasi kuitenkin vähän ja teki 0,8 sekä 2,0 pistettä ottelua kohden pääsarjassa. Kausi 1981–1982 oli hänen läpimurtokautensa ja Petrović johdatti joukkueensa Korać Cupin loppuotteluun, jossa joukkue kohtasi CSP Limogesin. Petrović teki ottelussa yhdeksäntoista pistettä, mutta siitä huolimatta Limoges voitti ottelun. Myös seuraavalla kaudella Šibenik selviytyi sarjan loppuotteluun, jossa vastassa oli jälleen Limoges. Myös tällöin Šibenik jäi voitoitta Petrovićin tehtyä kaksitoista pistettä. Samana kautena Petrović johdatti joukkueensa Jugoslavian liigan loppuotteluun. Ratkaisevassa mestaruusottelussa hän teki viimeiset pisteet, joilla joukkue varmisti mestaruuden. Poliittisten syiden takia seuralta kuitenkin vietiin mestaruus kaksi päivää myöhemmin.Hyvien peliesitysten takia Euroliiga-seurat sekä yhdysvaltalaiset yliopistojoukkueet kiinnostuivat Petrovićista. Šibenik halusi pitää hänet seurassa, mutta myös muun muassa Notre Damen yliopiston valmentaja pyysi häntä siirtymään yliopistojoukkueeseen. Kauden 1983–1984 Petrović joutui olemaan joka tapauksessa sivussa armeijan takia. Koska hänen veljensä oli siirtynyt Cibonaan, oli Petrović päättänyt jo hyvissä ajoin siirtyä joukkueeseen.
Cibonassa joukkueen takakentällä pelasivat Petrovićin veljekset. Heti ensimmäisessä Jugoslavian mestaruussarjan ottelussa Petrović teki 56 pistettä Šibenikiä vastaan. Ensimmäisellä kaudella hän johdatti joukkueen Euroliigan loppuotteluun, jossa Cibona kohtasi Real Madridin. Ottelu päättyi Cibonan 87–78-voittoon Petrovićin tehtyä 36 pistettä. Kotimaassa Cibonan kausi päättyi maan mestaruuteen, sillä loppuottelusarjassa se voitti Punaisen tähden.Kausi 1985–1986 oli hänen parhaan tilastollisesti. Petrović teki Jugoslavian liigassa 43,3 pistettä ottelua kohden. Yhden ottelun piste-ennätykseksi hän teki 112 pistettä Olimpijaa vastaan lokakuussa 1985. Kauden päätteeksi Cibona voitti toisen Euroopan mestaruuden perättäin, sillä se voitti loppuottelussa Žalgirisin. Kotimaassa Cibona sijoittui hopealle, kun mestaruuden voitti KK Zadar. Kesällä 1986 Petrović osallistui NBA:n varaustilaisuuteen, jossa hän oli Portland Trail Blazersin 60. varaus. Kaudella 1986–1987 Petrović johdatti joukkueensa Cup voittajien cupissa mestariksi. Kotimaassa Cibona voitti runkosarjan, muttei päässyt lopulta edes loppuotteluihin. Viimeisellä kaudellaan seurassa Petrović johdatti Cibonan Korać Cupin loppuotteluun, jonka joukkue hävisi Real Madridille. Hän voitti myös uransa kolmannen Jugoslavian cupin, kun joukkue voitti Jugoplastikan.
Neljän Cibona-vuoden jälkeen Petrović mietti siirtymistä NBA:han, mutta päätti lopulta jäädä vielä Eurooppaan. Petrović teki Real Madridin kanssa neljän miljoonan dollarin arvoisen sopimuksen. Joukkue selviytyi Cup-voittajien cupissa välieriin, jossa Real Madrid voitti Cibonan Petrovićin tehtyä pelin ratkaisseet vapaaheitot. Sarjan loppuottelussa Real Madrid voitti Juventus Casertan. Petrović teki ottelussa 62 pistettä, joka oli sarjan uusi piste-ennätys. Espanjassa Petrović johdatti joukkueensa ACB:n loppuotteluihin. Neljännessä osaottelussa hän teki 42 pistettä, mikä oli sarjan ennätys loppuotteluissa. Kausi päättyi kuitenkin ACB-hopeaan FC Barcelonan voitettua mestaruuden. Koska Petrović oli voittanut Euroopassa kaikki merkittävät mestaruudet, halusi hän hakea uutta vastusta NBA:sta. Kauden päätteeksi hän siirtyi Portland Trail Blazersiin. Koska hänellä oli sopimus Real Madridin kanssa, joutui hän maksamaan itsensä ulos sopimuksesta. Loppujen lopuksi Petrović maksoi seuralle 1,5 miljoonaa dollaria.
Petrović pelasi ensimmäisen NBA-ottelunsa Sacramento Kingsiä vastaan ja teki seitsemän pistettä. Ensimmäisellä kaudellaan Petrović ei saanut paljon peliaikaa, sillä valmentajana ollut Rick Adelman ei luottanut hänen taitoihinsa. Adelman ei koskaan valittanut Petrovićin pelistä, muttei koskaan kertonut, miksei antanut hänelle enemmän peliaikaa. Toisaalta seuralla oli jo heittävän takamiehen pelipaikalla Clyde Drexler, jonka lisäksi Petrovićin puolustusta ei pidetty tarpeeksi hyvänä NBA:han. Ensimmäisellä kaudella hän pelasi 77 ottelua, joissa hän teki 7,6 pistettä ottelua kohden. Joukkue selviytyi NBA:n loppuotteluihin, mutta hävisi ne Detroit Pistonsille voitoin 4–1.Kauden 1990–1991 Petrović aloitti Portlandissa. Hän sai kuitenkin entistä vähemmän peliaikaa ja teki kahdeksassatoista pelaamassaan ottelussa 4,4 pistettä ottelua kohden. Näistä otteluista joukkue hävisi vain neljä. Kun kautta oli pelattu 38 ottelua, oli Petrović jäänyt ilman peliaikaa kahdessakymmenessä ottelussa. Lopulta tammikuussa 1991 Petrović siirtyi New Jersey Netsiin kolmen seuran välisessä vaihdossa.
Netsissä Petrović sai enemmän peliaikaa, ja heti ensimmäisessä ottelussa hän teki neljätoista pistettä. Nets antoi hänelle aluksi vähän peliaikaa, mutta loppukautta kohden vastuu suureni. Nets voitti kaudella 26 ottelua ja hävisi 56, eikä täten päässyt pudotuspeleihin. Petrovićin peliaikaa kohden tehty pistelukema oli kuitenkin sarjan parhaimpia. Seuraavalla kaudella hänen peliaikansa lisääntyi ja hän nousi joukkueensa avausviisikkoon. Petrovićia pidettiin yleisesti sarjan parhaana heittäjänä; varsinkin kolmen pisteen heitoissa. Hän olikin sarjan kolmanneksi tarkin kolmen pisteen heitoissa. Kauden tilastollisesti parhaan pelinsä Petrović pelasi maaliskuussa 1992 ottelussa Bostonia vastaan. New Jerseyn voittoon päättyneessä ottelussa Petrović teki 39 pistettä. Myös joukkueen tulokset paranivat ja Nets voitti 40 ottelua, jolloin se selviytyi pudotuspeleihin. Pudotuspeleissä joukkue kohtasi Clevelandin ja hävisi otteluvoitoin 3–1.Uransa viimeisellä kaudella Petrović jatkoi kehitystä ja teki 22,3 pistettä, jolla hän oli joukkueensa paras pistemies. Tammikuussa 1993 hän paransi piste-ennätystään, kun hän teki 44 pistettä Houstonia vastaan. Nets paransi edelleen edellisestä kaudesta ja voitti 43 ottelua 82 ottelusta, jolloin seura eteni toista kertaa perättäin pudotuspeleihin. Joukkue sai jälleen vastaansa Clevelandin ja hävisi pudotuspelien ensimmäisen kierroksen otteluvoitoin 3–2. Kauden päätteeksi hänet valittiin NBA:n kolmostähdistöön. Petrović ei ollut tyytyväinen seurajohdon hitauteen uuden sopimuksen luomisessa ja sanoi lähtevänsä muutoin Kreikkaan kaksivuotisella sopimuksella. Sopimusta ei kuitenkaan ehditty tekemään ennen hänen kuolemaansa.
Petrović pelasi ensimmäiset arvokisansa vuonna 1980, jolloin hän edusti Jugoslavian nuorten maajoukkuetta. Vuonna 1982 hän pelasi ensimmäistä kertaa Jugoslavian maajoukkueessa ottelussa Italiaa vastaan. Petrović oli mukana Los Angelesin olympialaisissa vuonna 1984. Olympialaisten ensimmäisessä ottelussa hän teki 21 pistettä Saksan liittotasavaltaa vastaan. Hänen johdollaan maa selviytyi kisojen pronssiotteluun, jossa maa voitti Kanadan. Seuraavan kerran Petrović pelasi arvokisoissa vuonna 1986, Espanjan MM-kilpailuissa. Hän aloitti turnauksen tekemällä 34 pistettä Uutta-Seelantia vastaan, mutta eniten pisteitä, 47, hän teki Alankomaita vastaan. Kisojen päätteeksi Jugoslavia voitti MM-pronssia. Petrović oli ollut mukana vuosien 1983 ja 1985 EM-kilpailuissa, mutta molemmilla kerroilla Jugoslavia oli jäänyt seitsemänneksi. Kreikan EM-kilpailuissa vuonna 1987 Petrović saavutti ensimmäisen EM-pronssimitalinsa, kun maa voitti mitaliottelussa Espanjan. Petrović oli mukana Soulin olympialaisissa vuonna 1988. Heti ensimmäisessä ottelussa hän teki 25 pistettä Neuvostoliittoa vastaan, mikä oli myös hänen suurin pistemääränsä kisoissa. Turnauksen loppuottelussa maat kohtasivat uudestaan ja Petrović teki 24 pistettä. Tämä ei kuitenkaan riittänyt voittoon, sillä Neuvostoliitto voitti olympiakultaa luvuin 76–63. Ensimmäisen arvokisojen kultamitalinsa hän voitti vuoden 1989 EM-kilpailuissa, jolloin hänet valittiin myös kisojen arvokkaimmaksi pelaajaksi. Viimeisen kerran Petrović edusti Jugoslaviaa arvokisoissa Argentiinan MM-kilpailuissa vuonna 1990. Tällöin maa voitti loppuottelussa Neuvostoliiton. Vuonna 1992 Petrović edusti itsenäistä Kroatiaa Barcelonan olympialaisissa. Kroatia selviytyi kisojen loppuotteluun, jossa maa kohtasi Yhdysvaltain Dream Team -nimeä kantaneen joukkueen. Kroatia hävisi ottelun luvuin 117–85 ja Petrović teki 24 pistettä.
Petrovićin vanhemmat ovat Biserka ja Jole Petrović, ja hänellä on myös veli Aleksandar. Molemmat veljekset pelasivat koripalloa. Petrovićin tyttöystävä oli saksalainen Klara Szalantzy.Petrović kuoli 7. kesäkuuta 1993 lähellä Ingolstadtia. Hän istui auton etupenkillä ja autoa ajoi hänen tyttöystävänsä, jonka lisäksi autossa oli toinen nainen. Aikaisemmin vastakkaiseen suuntaan matkalla ollut rekka oli suistunut toiselle ajotielle, koska se oli väistänyt rankkasateen jälkeen luisunutta autoa. Tämän takia rekka sulki vastakkaiseen suuntaan liikkuneen liikenteen. Rekan kuljettaja oli yrittänyt varoittaa vastaantulevia autoja, mutta siitä huolimatta Petrovićin auto törmäsi rekkaan. Autossa nukkuneella Petrovićilla ei ollut turvavyötä.Cibona on vaihtanut kotiareenansa nimeksi Dražen Petrović Basketball Hall. Kroatian posti on tehnyt postimerkin, jossa on hänen kuvansa. Myös Kroatian Olympiakomitea painatti kultamitalit Petrovićin kuvalla. Lausannen Olympiamuseon edustalla on hänen patsaansa. Petrovićin kunniaksi hänelle avattiin Zagrebissa oma museo. Vuonna 2011 Šibenikissä paljastettiin Petrovićin pronssinen muistopatsas.
Petrović tunnettiin suurista harjoittelumääristään, ja jo nuorena hän saattoi harjoitella kahdeksan tuntia päivässä. Euroopassa hän käytti hyväksi taidokasta pallonkuljetustaan sekä peliälyään. NBA:ssa hänen puolustuksensa ei ollut yhtä hyvä kuin normaalilla pelaajalla, jonka takia hän sai aluksi vähän peliaikaa. Myöhemmällä urallaan hän nousi sarjan parhaimpien heittäjien joukkoon. Netsin kannattajat arvostivat Petrovićin energisyyttä sekä intoa kentällä. Valmentajat ihailivat hänen haluaan tulla paremmaksi sekä harjoittelua kauden ulkopuolella.
O = ottelut, 2p % = kahden pisteen heittojen onnistumisprosentti, 3p % = kolmen pisteen heittojen onnistumisprosentti, 1p % = vapaaheittojen onnistumisprosentti, HL = hyökkäyslevypallot, PL = puolustuslevypallot, LEV = levypallot yhteensä, S = syötöt, M = menetykset, R = riistot, T = torjunnat, PTS = pistekeskiarvo, PTS YHT = pisteet yhteensä
 Kuvia tai muita tiedostoja aiheesta Dražen Petrović Wikimedia CommonsissaNBA:n pelaajaprofiili (englanniksi)

Du riechst so gut (sinä tuoksut niin hyvältä) on Rammsteinin ensimmäinen singlejulkaisu ja ensimmäinen Rammsteinin kappale, jolle tehtiin musiikkivideo.

Duckman on Jeff Renon ja Ron Osbornin luoma animaatiosarja (perustuen Everett Peckin Dark Horse -sarjakuvaan luomiin hahmoihin). Sarja koostuu kaikkiaan 70 jaksosta, jotka esitettiin Yhdysvalloissa 1994–1997. Sarja kertoo Duckmanista, yksityisetsivästä, joka on enemmän kiinnostunut naisista kuin työstä. Hän asuu yhdessä kuolleen vaimonsa identtisen siskon Bernicen ja poikiensa Charlesin, Mambon sekä Ajaxin kanssa.
Tammikuussa 2009 IGN-sivuston laatiman sadan parhaan animaatiosarjan listan mukaan Duckman oli sijalla 48.

Duettokerttulia tavataan Argentiinassa, Boliviassa, Brasiliassa, Guyanassa, Perussa ja Venezuelassa. Sitä on kuvattu melko yleiseksi, mutta sen kannankehitys on laskeva. Lajin ei kuitenkaan uskota olevan vaarassa, ja se on luokiteltu elinvoimaiseksi.

Duo 96 on jämsäläinen vuonna 1996 perustettu kaukalopallon erikoisseura. Sen kotihallina toimii Jämsän jäähalli. Duo on ensimmäinen jämsäläinen urheiluseura palloilun pääsarjatasolla. Liigan maratontaulukossa Duo on sijalla 21.
Duo 96 perustettiin 22. toukokuuta 1996. Tuolloin jämsäläisseura Lentävä Jämsäläinen ja jämsänkoskelainen Jokilaakson Pallo yhdistyivät molempien pelattua pitkään 2. divisioonassa. Uuden seuran ensimmäiseksi valmentajaksi hankittiin Pekka Koivuniemi ja tavoitteeksi asetettiin 1. divisioonaan nousu muutaman vuoden sisällä. Ensimmäisen kauden seura pelasi 1996–1997 2. divisioonassa Keski-Suomen A-lohkossa. Ensimmäisen virallisen ottelunsa joukkue pelasi Jyväskylän Sportia BT:a vastaan ja voitti heti lukemin 11–2. Joukkue pääsikin lopulta ylempään jatkosarjaan sijoituttuaan lohkossa viidenneksi. Seuran paras pistemies alkulohkossa oli Jukka Johansson. Duo 96 ei kuitenkaan päässyt 1. divisioonan karsintoihin jäätyään jatkosarjassa kolmanneksi. Jatkosarjassa seuran paras pistemies oli Juha Niemi. Seuran kakkosjoukkue putosi 3. divisioonasta 4. divisioonaan.Kauteen 1997–1998 seura lähti tavoitteenaan nousu 1. divisioonaan. Mika Kyrö tuli valmentajaksi. Joukkue pelasi koko kauden ainoastaan kahdella kentällisellä. 2. divisioonan lohkonsa runkosarjan Duo voitti ylivoimaisesti häviämättä otteluakaan. Joukkue voitti 22 ottelustaan peräti kaksikymmentä. Välierissä kaatui Palokan Pyry, ja lohkon kaksiosaisiin loppuotteluihin vastaan tuli jyväskyläläinen TRIO Kaxi. Yhteismaalien oltua kahden ottelun jälkeen tasan voittaja ratkaistiin rangaistuslaukauskilpailulla, jonka Duo voitti 3–2 ja eteni 1. divisioonan karsintaan. Duon pelaajat valtasivat myös pistepörssin kolme ensimmäistä sijaa: Johansson oli kärjessä 109 pisteellään. 1. divisioonan karsinnassa Duo voitti neljästä ottelusta kolme ja sijoittui viiden joukkueen sarjassa toiseksi. Niinpä se varmisti nousun ensi kertaa 1. divisioonaan. Myös Duon kakkosjoukkue nousi kauden päätteeksi sarjaa ylemmäs 3. divisioonaan.
Seuraavaksi kaudeksi joukkueen valmentajaksi tuli Janne Toivanen. Ensimmäinen vuosi 1. divisioonassa alkoi heikosti, ja syyskaudella Duo nappasi vain kaksi pistettä. 1. divisioonan Botnia-lohkossa pelannut Duo varmisti kuitenkin säilymisen sarjassa runkosarjan viimeisessä ottelussa kukistettuaan Porin Karhu-Bandyn maalein 9–8. Sarjapaikka säilyi yhden pisteen erolla, ja joukkue sijoittui kahdeksanneksi. Ennen kautta 1999–2000 peräti seitsemän pelaajaa Duon edellisvuoden joukkueesta lopetti, heidän mukanaan edellisvuosien paras pisteiden tekijä Johansson. Seura paransi kuitenkin huomattavasti edelliskauden tulostaan ja sijoittui runkosarjassa neljänneksi. Siten se pääsi myös lohkon välieriin, joissa vastaan tuli runkosarjan voittanut BJB Riihimäeltä. BJB vei loppuottelupaikan yhteismaalein 12–7. Duon kauden paras pistemies oli Esko Hiljanen. Duon kakkosjoukkue nousi kaudella 2. divisioonaan. Menestyksekäs kausi oli myös taloudellisesti seuran historian paras.Kauden 2000–2001 seura pelasi Botnia-lohkossa kokonaan paikallisin pelaajin. Poistujia oli kolme, joiden mukana edelliskauden paras pistemies Esko Hiljanen. Valmentajana jatkoi edelleen Janne Toivanen. Joukkue sijoittui kymmenen joukkueen lohkossa kuudenneksi kerättyään 18 pistettä. Eniten tehopisteitä joukkueesta keräsi Juha Niemi, joka sijoittui lohkon pistepörssissä sijalle yhdeksän. Kaudeksi 2001–2002 Toivasen miehistö sai joukkueeseen kolme liigakokemusta omaavaa pelaajaa. Kausi alkoi vahvasti, mutta joulukuussa Toivanen joutui jättämään valmennusvastuun siviilitöiden takia. Hänen paikalleen tuli Jyrki Finnäs. Duo sijoittui lopulta runkosarjan kolmanneksi. Samalla se teki runkosarjan piste-ennätyksensä kerättyään 27 pistettä. Joukkueen paras pistemies runkosarjassa oli Juha Niemi. Välierissä Duoa vastaan asettui Kangasalan Voima. Se osoittautuikin vahvemmaksi ja selvisi loppuotteluihin yhteismaalein 19–16.Vuonna 2002 1. divisioonan sarjaohjelma uusittiin moneen otteeseen. Lopulta päädyttiin kahden lohkon järjestelmään, ja Duo siirtyi pelaamaan etelälohkoon. Kaudella 2002–2003 Duo jäi hieman pistetavoitteestaan, vaikka sijoitus olikin toivottu. Kapeasta materiaalista ja monista loukkaantumisista huolimatta Duo ylsi runkosarjan kolmanneksi. Jatko-otteluita ei kuitenkaan pelattu, ja ainoastaan runkosarjan voittaja pääsi liigakarsintaan. Mikkeliläinen Maks-91 ei kuitenkaan ottanut karsintapaikkaa vastaan, ja sitä tarjottiin Duolle. Duo käytti tilaisuuden, mutta voitti ainoastaan yhden kuudesta ottelusta ja jäi sarjan viimeiseksi. Duon paras pistemies oli runkosarjassa Juha Niemi ja liigakarsinnassa Janne Nieppola.
Kauteen 2003–2004 Duo 96 lähti edelleen Jyrki Finnäsin valmennuksessa. Kausi alkoi huonosti, ja kaikkien osapuolten mielestä oli hyvä vaihtaa valmentajaa kesken kauden. Uudeksi valmentajaksi valittiin Jukka Johansson. Duo asetti myös omat sijoitus- ja pistetavoitteet, mutta niistä jäätiin runsaasti. Sijoitus runkosarjassa oli 16 pisteellä seitsemäs, eikä sarjaan palanneisiin pudotuspeliotteluihin ollut mitään asiaa. Tulos näytti vielä kevätkaudella jäävän tuotakin heikommaksi. Yksi syy heikkoon menestykseen oli jälleen loukkaantumissuma, joka pakotti myös valmentajan hyppäämään kaukaloon. Juha Niemi oli jälleen kerran seuran tehokkain lukemin 38+22=60.Etelälohkossa Duon sijoitus heikkeni seuraavana vuonna edelleen, kun se jäi sarjassa viimeistä edelliseksi. Joukkue oli lähtenyt kauteen 15–16 pelaajan kapealla ringillä kuuden pelaajan lopetettua Duossa. Uusia pelaajia nostettiin ainoastaan seuran kakkosjoukkueesta. Sarjan yhdeksäs sija tuli lopulta yhtä monella pisteellä, ja Juha Niemi oli jälleen seuran pistekuningas. Kauden 2005–2006 päätteeksi Duo vietti 10-vuotissyntymäpäiväänsä. Juhlat pidettiin 27. toukokuuta 2006. Juhlavuosi ei kuitenkaan mennyt odotetusti, vaan sijoitukseksi runkosarjassa jäi seitsemäs. Näin Duon kausi päättyi jo kolmannen kerran peräkkäin runkosarjaan. Toisin kuin edellisinä vuosina Juha Niemi ei voittanut seuran sisäistä pistepörssiä. Hänen paikkansa vei Mika Huhtala.Kaudella 2006–2007 joukkueen edellisen vuoden runko pysyi hyvin kasassa. Jukka Johanssonin valmennuksessa joukkue ei kuitenkaan häikäissyt. Se jäi 1. divisioonassa kahdeksan joukkueen lohkossa viimeiseksi. Kauden aikana joukkue voitti ainoastaan yhden ottelun, kun Jyväskylän Favourite kaatui luvuin 9–10. Kaikesta huolimatta seura sai jatkaa myös seuraavalla kaudella samassa sarjassa. Joukkueen paras pistemies oli Juha Niemi 36 tehopisteellään. Seura oli tehnyt kauden alussa farmisopimuksen ykkös- ja kakkosjoukkueiden välillä, jotta pelaajat saivat liikkua vapaasti joukkueiden välillä.
Uudeksi päävalmentajaksi seuraan tuli seuraavaksi kaudeksi Seppo Jokinen. Sarjasysteemi 1. divisioonassa muuttui yksilohkoiseksi, kun moni joukkue oli edellisinä vuosina lopettanut rahan loputtua. Duossa tilanne oli vakaa, mutta pelaajia oli monena vuonna liian vähän. Duo sai kuitenkin kaudeksi 2007–2008 neljä uutta pelaajaa, joista kaksi oli liigatason miehiä. Joukkueen ringissä oli 15 pelaajaa. Itse sarjassa Duo selviytyi lopulta runkosarjan toiseksi. Niinpä se pääsi pitkästä aikaa välieriin, joissa vastaan asettui mikkeliläinen Maks-91. Maksin Duo voitti suoraan kahdessa ottelussa ja selviytyi 1. divisioonan finaaliin. Siinä oululainen RBA osoittautui kahdessa ottelussa paremmaksi, ja Duon kauden sijoitukseksi jäi toinen. Duon paras pistemies 1. divisioonassa oli jälleen Juha Niemi. Duon toinen sija tarjosi sille mahdollisuuden pelata Kaukalopalloliigassa pelannutta Lieksan Intoa vastaan, kun kaksi parasta pääsivät 1. divisioonan ja liigan välisiin tasonmittausotteluihin. Duo voittikin ottelun ja varmisti pelillisesti nousun Kaukalopalloliigaan. Seura sai kerättyä vaadittavan rahoituksen, joten se päätti ottaa paikan Kaukalopalloliigassa vastaan. Näin ollen seurasta tuli ensimmäinen jämsäläinen pääsarjatasolla pelannut palloilujoukkue.Ensimmäiseen liigakauteensa seura lähti edelliskauden pelaajarungolla. Uusia pelaajia tuli yhdeksän ja kolme vanha pelaajaa lähti. Merkittävimmät tulijat olivat maalivahti Jani Nurminen ja hyökkääjä Henri Jukkara. Liigakauden kapteeniksi valittiin Juha Niemi. Uudeksi päävalmentajaksi hankittiin Jarkko Salonen. Historian ensimmäisen ottelunsa Kaukalopalloliigassa Duo pelasi 4. lokakuuta 2008, kun Devils Kuopio Kuopiosta matkusti Jämsään. Duo voitti heti liigan avausottelunsa lukemin 9–6. Kaikkiaan Duo voitti kauden aikana kuusi 18 ottelustaan ja pelasi yhden tasan. 14 pistettä riittivät 10 joukkueen liigan runkosarjassa sijaan seitsemän. Tämä tiesi sitä, että Duo pääsi pudotuspeleihin. Duon paras pistemies runkosarjassa oli Henri Jukkara, joka sijoittui sarjan pistepörssissä sijalle 16. Duosta eniten jäähyminuutteja keräsi Riku Lainkari, joka istui 24 minuuttia rangaistusaitiossa. Duon Jani Nurminen, jonka torjuntaprosentti oli 85,27, taas voitti koko liigan runkosarjan maalivahtipörssin. Nurminen valittiinkin kauden päätteeksi Duon parhaaksi pelaajaksi, ja hän keräsi myös tähtipörssissä Duosta eniten pisteitä yhdessä Jukkaran kanssa. Puolivälierissä Duo vastaan asettui runkosarjan kakkonen Porin Kärpät, joka menikin välieriin suoraan kolmella voitolla, joten Duon kausi oli ohi. Kaikkiaan Duon ensimmäinen kausi meni yli odotusten, kun ennakkokaavailuissa sarjan perälle povattu Duo sai napattua pisteitä sieltä täältä. Duo ylitti myös oman tavoitteensa ja välillä sarjan kärkijoukkueetkin olivat sen kanssa vaikeuksissa. Duon paras pistemies pudotuspeleissä oli Pasi Kukko.Hyvin menneen avauskauden jälkeen Duo vaihtoi kaudeksi 2009–2010 jälleen valmentajaa; edelliskauden apuvalmentaja Olli Kaipomäki otti liigajoukkueen vastuulleen ja pelitapa pysyi edelliskauden kaltaisena. Duon edelliskauden pelaajarunko pysyi hyvin kasassa ja viralliseksi tavoitteekseen Duo asetti kuuden parhaan joukkoon pääsemisen. Joukkueeseen nimettiin kauden alussa 21 pelaajaa. Neljä edelliskauden pelaajaa lähti jätti joukkueen ja vaihtuvuus oli pientä. Uusina pelaajina joukkueeseen liittyivät Erno Mäkelä ja Marko Virtanen. Lisäksi kakkosjoukkueesta nostettiin kaksi pelaajaa. Vuodenvaihteessa Duo teki valmentajasopimuksen myös edelliskauden päävalmentajan Jarkko Salosen kanssa. Tämän jälkeen Kaipomäki ja Salonen toimivat yhdessä vastuuvalmentajina.Itse pelit menivät Duolta suhteellisen huonosti. Se voitti kaksi peliä voittamalla kertaalleen seinäjokelaisen Pallo&Boysin ja kerran RB-Oulun. Loput ottelut joukkue hävisi, mutta neljä pistettä riitti kahdeksan joukkueen runkosarjassa seitsemänteen tilaan. Runkosarjassa seuran paras pistemies oli edelliskauden tapaan Henri Jukkara 19 tehopisteellään. Se riitti koko sarjan pistepörssissä sijaan 34.lähde? Duosta eniten jäähyminuutteja keräsi Juha-Matti Väätäinen ja tähtipelaajapisteitä Jouni Utra. Duon ykkösmaalivahti Jani Nurminen oli runkosarjan torjuntatilaston kuudes. Duo pelasi koko sarjan parasta alivoimaa lähes 49 prosentin teholla. Sijoituksensa perusteella Duo sai liigan puolivälierissä vastaansa runkosarjan kakkosen RB–93:n Lappeenrannasta. RB–93 voitti sarjan suoraan kolmessa ottelussa ja Duon kausi päättyi. Pudotuspeleissä Duon paras pistemies oli Ari Vilenius kuudella tehopisteelläänlähde?. Kauden päätteksi joukkueen parhaaksi pelaajaksi valittiin Seppo Jokinen.
1997–1998 Jukka Johansson 34+75=109 (2. divisioona), Juha Niemi 11+4=15 (1. divisioonan karsinta)
2002–2003 Juha Niemi 39+21=60 (1. divisioona), Janne Nieppola 9+7=16 (liigakarsinta)
2009–2010 Henri Jukkara 13+6=19 (runkosarja), Ari Vilenius 3+3=6 (pudotuspelit)
Kaudella 1999–2000 Duolta osallistui myös naisjoukkue. Se kiersi GP-sarjaa ja osallistui neljään turnaukseen. Pisteitä joukkue keräsi yhteensä kahdeksan, mikä riitti 11 joukkueen sarjassa sijaan kymmenen. Eniten tehopisteitä Duon joukkueesta kauden aikana keräsi Minna Tuovinen 2+4=6. Kaudella 2005–2006 Duosta taas osallistui ikämiesjoukkue SM-turnaukseen. Se sijoittuikin lopulta rangaistuslaukauskilpailun jälkeen neljänneksi, mikä on Duon kaikkien joukkueiden vertailussakin seuran paras sijoitus. Seuraavalla kaudella ikämiesjoukkue sijoittui SM-turnauksessa sijoille 5–8.
Duo 96:n kotiareenana toimii Jämsässä sijaitseva Jämsänjokilaakson jäähalli. Se on valmistunut vuonna 1994. Hallin katsojakapasiteetti on 1 700, joista 700 on istumapaikkoja. Duon silloinen yleisöennätys syntyi 15. maaliskuuta vuonna 2008, kun Kaukalopalloliigan ja 1. divisioonan välisessä tasonmittausottelussa vastaan tuli Lieksan Into. Tuota ottelua seurasi 202 katsojaa. Ensimmäisellä liigakaudella ennätys kuitenkin rikottiin. 8. helmikuuta 2009 RB-Oulun vierailua oli seuraamassa 315 katsojaa. Ensimmäisellä liigakaudella Duon runkosarjan kokonaiskatsojamäärä oli 2169 katsojakeskiarvo 241, mikä oli koko liigan neljänneksi suurin.

Duramold on puupohjainen komposiittimateriaali, jossa sidosaineena käytetään fenolihartsia ja tarvittava kuitu saadaan koivusta. Duramoldin valmistamisessa on käytetty koivuviiluja, jotka on kyllästetty fenolihartsilla ja yhdistetty muotissa paineen alaisena ja 138 °C:n lämpötilassa hartsin kovettamiseksi.
Vuonna 1917 Henry L. Haskell patentoi menetelmän, jolla puun ja vedenkestävän liiman seoksesta saattoi tehdä muottiin lähes mielivaltaisen muotoisia esineitä. Tätä keksintöä hyödyntäviä tuotteita markkinoitiin nimillä Duromold, Plymetl ja Phemaloid. Virginius E. Clark tutki puukomposiittien sopivuutta lentokoneiden rakenteisiin ja patentoi vuonna 1922 puukomposiittiin perustuvan lentokoneen siipirakenteen. Fairchildille työskennellessään Clark sai valtuudet kehittää puukomposiitin käyttöä vaihtoehdoksi lentokoneiden kalliille alumiinirakenteille. Yhteistyössä Haskeliten kanssa Fairchild kehitti fenolihartsin ja koivuviilujen yhdistelmästä komposiittimateriaalin, jolle Clark antoi nimen Duramold. Ensimmäinen pääosin duramoldista rakennettu lentokone on Fairchild F-46, jota rakennettiin vain yksi kappale. Suurin koskaan enimmäkseen duramoldista rakennettu lentokone on Hughes H-4 Hercules.
Schatzberg, Eric: Wings of wood, wings of metal, s. 182–191.    Princeton University Press, 1998.  ISBN 0-691-08773-3.   (englanniksi)

Sportgemeinschaft Dynamo Dresden on saksalainen jalkapalloseura Dresdenistä. Se on voittanut historiansa aikana Saksan demokraattisen tasavallan (DDR) mestaruuden kahdeksan kertaa ja DDR:n cup-mestaruuden seitsemän kertaa. 
Seura perustettiin virallisesti vuonna 1953 ja se voitti ensimmäisen maansa mestaruuden samana vuonna. Vuonna 1954 valtiojohto siirrätti seuran Berliiniin, jolloin Dynamo Dresden joutui aloittamaan toiselta sarjatasolta. Saksojen yhdistyttyä Dresden pelasi Bundesliigassa neljä kautta ennen kuin se putosi taloudellisten syiden takia kolmannelle sarjatasolle. Kaudella 2018–2019 seura pelaa 2. Bundesliigassa.
Vuonna 1948 Saksaan perustettiin Deutsche Volkspolizein urheiluyhdistys. Ennen Dynamoa Dresdenissä oli jo useita jalkapalloseuroja, muun muassa SG Dresden-Friedrichstadt, joka oli tunnetun Dresdner SC:n seuraaja. Friedrichstadt muutti kauden 1949–1950 jälkeen Länsi-Saksaan, vaikka oli edellisellä kaudella sijoittunut DDR-Oberligan toiseksi BSG Horch Zwickaun jälkeen. Tästä syntyi kohu, sillä Zwickau oli sosialistinen valtion urheiluseura ja Friedrichstadt pakotettiin lopettamaan. Ensin vapaata sarjapaikkaa tarjottiin BSG VVB Tabak Dresdenille, joka kieltäytyi vastaanottamasta sitä. Tämän jälkeen paikka myönnettiin vastaperustetulle SG Volkspolizei Dresdenille.Uuden seuran pelaajisto koottiin seuraavan kesän aikana ja SG Dresden pelasi ensimmäisen harjoitusottelunsa BSG Freiheit Wismut Lauteria vastaan. SG Dresden voitti ottelun maalein 3–1. Seuran väreiksi paljastettiin vihreä ja valkoinen; Saksin värit. Ensimmäisen pääsarjapelin Dynamo pelasi BSG Lokomotive Stendalia vastaan. Ottelu päättyi Dynamon vierasvoittoon. Lokakuussa 1950 seura pelasi ensimmäisen kansainvälisen ottelun. Ystävyysottelu ATK Prahaa vastaan päättyi Dynamon 1–0-voittoon. Ensimmäisen pokaalin seura voitti vuonna 1952, kun se voitti FDGB-Pokalin loppuottelussa BSG Einheit Pankowin maalein 3–0.
Maaliskuun lopulla 1953 maahan perustettiin Sportvereinigung Dynamo, johon kaikki valtion urheiluseurat liittyivät. Samalla kaikkien Volkspolizein urheiluseurojen nimeen otettiin mukaan sana Dynamo. Muutosten myötä SG Dresdenin tunnusväreiksi siirtyivät punainen ja valkoinen. Kuukausi tämän jälkeen pidettiin Sportgemeinschaft Dynamo Dresdenin virallinen perustamiskokous. Seura pelasi kauden loppuun ja oli sarjan päätyttyä jaetulla ensimmäisellä sijalla vaikkakin paremmalla maalisuhteella. Tämän takia järjestettiin loppuottelu Dynamon ja toiseksi sijoittuneen BSG Wismut Auen välillä. Ottelu päättyi Dynamon voittoon, jolloin se varmisti ensimmäisen maansa mestaruuden. Valtion johto ei pitänyt siitä, että Dresdenissä oli kaksi pääsarjatason joukkuetta, kun taas Berliinissä ei ollut yhtään. Lokakuussa 1954 valtiovalta päätti siirtää Dynamon joukkueen Berliiniin, jonne perustettiin uusi seura nimeltä SC Dynamo Berlin. Seurojen siirtämiset olivat tavallisia kansandemokraattisissa valtioissa. Yksi syy siirtoon oli se, että itäisen Berliinin joukkueet eivät pärjänneet läntisen Berliinin jalkapallojoukkueille. Tämän takia jotkut ihmiset ylittivät rajasektorin lähteäkseen katsomaan jalkapalloa, ja osa ihmisistä jäi pysyvästi läntiseen Berliiniin, jossa elintaso oli korkeampi. Siirron myötä Dynamo jäi ilman paikkaa pääsarjasta, mutta se sai aloittaa pelaamisen DDR-Ligassa saatuaan SC DHFK Leipzigin sarjapaikan. Dynamoon jäivät pelaamaan lähinnä nuoret pelaajat, sekä reservi-pelaajat. Kausi päättyi Dynamon osalta putoamiseen uuteen II. DDR-Ligaan. Dynamo Dresden ei onnistunut nousemaan sarjaporrasta ylöspäin vaan putosi kahden kauden jälkeen neljännelle sarjatasolle Bezirksliga Dresdeniin. Putoamista edesauttoi Dynamon kärsimä pisteiden vähennys pelioikeudettoman pelaajan peluuttamisesta. Tämän jälkeen Dresden kuitenkin nousi kaksi sarjatasoa kahdessa kaudessa ja vakiinnutti paikkansa toisella sarjatasolla.Seitsemän vuotta putoamisen jälkeen, eli vuonna 1962, Dynamo onnistui nousemaan takaisin pääsarjaan. Aika Oberligassa jäi kuitenkin lyhyeksi, sillä Dresden putosi kauden päätteeksi takaisin DDR-Ligaan. Heti seuraavalla kaudella Dynamo nousi takaisin pääsarjaan ja onnistui tällä kertaa pitämään sarjapaikkansa pidemmän aikaa. Parhaimmillaan kaupunkia edusti korkeimmilla sarjatasoilla useampikin joukkue, joten vastalauseena Stasin päällikkö, Erich Mielke, suunnitteli uuden FC Dresdenin perustamista. Uudessa seurassa olisi yhdistetty Dynamo Dresden sekä SC Einheit Dresden. Suunnitelma ei lopulta toteutunut, mutta Dynamon asema huononi maassa suunnitelman jälkeen entisestään. Kesän 1966 aikana Dynamo pääsi ensimmäistä kertaa historiansa aikana Intercupiin selvitettyään karsinnat. Joukkue osallistui myös seuraavana kautena sarjaan, muttei pystynyt kummallakaan kerralla lohkovoittoon. Dynamo pelasi Messukaupunkien cupin ottelut suuremmalla Heinz-Steyer-Stadionilla. Seuran ensimmäisessä Messukaupunkien cupin pelissä, joka päättyi tasapeliin Glasgow Rangersin kanssa, olikin 40 000 katsojaa. Huolimatta kohtalaisesta menestyksestä eurokentillä Dynamo putosi sarjasta kauden 1967–1968 päätteeksi. Elokuussa 1968 Dynamo liitettiin DDR:n voimistelu- ja urheiluliiton päätöksellä Dresdenin Bezirkin jäseneksi. Päätöksellä seuran nuoret lupaukset saivat oman sarjan, ja samalla seuran väreiksi otettiin musta ja keltainen, jotka olivat Dresdenin kaupungin tunnusvärit. Kausi päättyi sarjanousuun: Dynamo voitti eteläisen lohkon ja päästi koko kauden aikana vain yhdeksän maalia.
Kesällä 1969 seuran valmentajaksi siirtyi Walter Fritzsch, jonka valmentamana seura saavutti eniten menestystä. Joukkueen pelaajat eivät kuitenkaan olleet tyytyväisiä hankintaan, sillä Fritzschiä pidettiin ankarana ja epämiellyttävänä valmentajana. Tästä huolimatta Dynamo Dresden sijoittui kauden päätteeksi kolmanneksi, joka oli seurahistorian parhaimpia sijoituksia. Kaudella 1970–1971 Fritzsch valmensi seuran jo maan mestariksi. Lisäksi Dynamo voitti FDGB-Pokalin, jolloin siitä tuli maan ensimmäinen seura, joka on onnistunut voittamaan molemmat kilpailut saman kauden aikana. Myös vuonna 1973 Dynamo voitti maansa mestaruuden ja pääsi osallistumaan Euroopan cupiin. Cupin ensimmäisellä kierroksella Dynamo voitti Juventuksen. Toisella kierroksella Dynamon Eurocup-pelit olivat ohi, kun se hävisi FC Bayern Münchenille yhteismaalein 6–7. Ottelusta historiallisen teki se, että ottelu oli ensimmäinen jaetun Saksan seurojen välinen ottelu. Pelaajapuolella seuran tehokkain maalintekijä oli Hans-Jürgen Kreische, joka voitti DDR-Oberliigan maalikuninkuuden neljä kertaa vuosina 1971, 1972, 1973 ja 1976.1970-luvulla Dynamo voitti vielä kolme mestaruutta perättäin vuosina 1976–1978. Vuoden 1977 mestaruuden lisäksi Dynamo voitti myös samana kautena FDGB-Pokalin, jolloin se saavutti uudestaan tupla-mestaruuden. Viimeisen DDR:n mestaruuden jälkeen Fritzsch jätti seuran, ja päävalmentajan paikan otti apuvalmentaja Gerhard Prautzsch. Eurosarjoissa Dynamo eteni parhaimmillaan kolme kertaa puolivälieriin vuosikymmenen puolivälin jälkeen. UEFA-cupissa seura eteni puolivälieriin vuonna 1976, mutta hävisi tällöin tulevalle mestarille, Liverpoolille. Euroopan cupissa Dynamo oli vuosina 1977 ja 1979 puolivälierissä, mutta hävisi sekä FC Zürichille että Austria Wienille.
1980-luvun alku oli Dynamolle hankala, sillä joukkueen pelaajat Peter Kotte, Matthias Müller ja Gerd Weber pidätettiin tammikuussa 1981 Dresdenin lentoasemalla. Kolmikko oli saanut rahakkaan tarjouksen Länsi-Saksan FC Kölniltä, minkä takia heidän epäiltiin suunnittelevan maastaloikkausta. Kaikki kolme pelaajaa olivat lähdössä maajoukkueen leirille Argentiinaan. Weber myönsi suunnitelleensa pakoa, mutta kielsi Kotten ja Müllerin osallisuuden. Lopulta Weberille langetettiin vankeusrangaistus, ja Kottelta sekä Mülleriltä kiellettiin loppuiäksi pelaaminen pääsarjatasolla. Kesällä 1982 Dresden saavutti neljännen FDGB-Pokalin voitettuaan Berliner FC Dynamon. Tämän jälkeen kotimaan sarjan voittaminen kävi mahdottomaksi, sillä valtiojohto päätti systemaattisesti suosia Berliner FC Dynamoa, kun taas Dynamo ja Lok Leipzig yritettiin pitää kaukana sarjan voitosta. Tässä onnistuttiinkin hyvin, ja Berliner FC Dynamo voitti jokaisen maan mestaruuden vuosina 1979–1988. Dynamo Dresden onnistui silti pelaamaan itsensä usein sarjan toiselle sijalle.Vaikka Berliner FC Dynamo hallitsi DDR-Oberligaa, oli Dresden usein mukana FDGB-Pokalin finaalissa. Vuosina 1984 ja 1985 seura voitti cupin finaalissa juuri Berliner FC Dynamon. Kansainvälisissä sarjoissa Dynamo osallistui muun muassa Cup-voittajien cupiin, jossa se oli parhaimmillaan kahdeksan parhaan joukossa vuosina 1985 ja 1986. Seuran pelattua Cup-voittajien cupissa kaudella 1985–1986, se johti länsisaksalaista FC Bayer 05 Uerdingenia maalein 3–1. Dynamo oli voittanut myös ensimmäisen osaottelun maalein 2–0. Peli päättyi kuitenkin Uerdingenin 7–3-voittoon, jonka takia ottelua alettiin kutsua Grotenbergin ihmeeksi. Voitolla Uerdingen pääsi jatkoon, kun taas Dynamon tie päättyi jo varmalta vaikuttaneesta jatkopaikasta huolimatta. Vuonna 1989 Dynamo saavutti parhaan euromenestyksensä, kun joukkue selvisi UEFA-cupin välieriin. Dynamo putosi kuitenkin jatkosta hävittyään VfB Stuttgartille yhteismaalein 2–1. Kausi sujui kotimaassa myös hyvin ja Dynamo johti sarjaa koko kauden ajan. Seura varmisti maan mestaruuden kolme kierrosta ennen loppua voittamalla Hansa Rostockin, ja päätti Berliner FC Dynamon kymmenen perättäisen mestaruuden sarjan. Elokuussa 1989 Dynamo osallistui vastaperustettuun DFV-Supercupiin, jossa liigamestari ja cup-mestari ottelivat keskenään. Cottbusissa pelattu ottelu päättyi Berliner FC Dynamon 4–1-voittoon.
Välit Saksojen välillä olivat parantuneet 1990-luvulla, ja pelaajakauppa alkoi maiden välillä. Ensimmäinen DDR:n joukkueista lähtenyt pelaaja oli Andreas Thom, joka siirtyi tammikuussa 1990 BFC Dynamosta Bayer Leverkuseniin. Myös Dynamo alkoi myydä pelaajiaan, ja seuran ensimmäinen Länsi-Saksaan myyty pelaaja oli Ulf Kirsten, joka siirtyi kesällä niin ikään Leverkuseniin. Dynamon rahatilanne olikin vielä tällöin hyvä, ja kesällä 1990 Dynamo hankki Heiko Scholzin. Tämä oli ensimmäinen yli miljoonan markan ylittänyt pelaajahankinta DDR:n alueella. Dynamo Dresden saavutti viimeisen DDR-Oberliga-mestaruutensa kesällä 1990. Saman vuoden kesäkuussa seuran nimeksi vaihdettiin 1. FC Dynamo Dresden e.V. Samana kesänä Dresden saavutti viimeisen FDGB-Pokalin mestaruutensa voitettuaan PSV Schwerinin. Kaudella 1990–1991 seura pelasi viimeistä kertaa virallisissa kansainvälisissä sarjoissa. Dresden pääsikin Euroopan cupissa kahdeksan parhaan joukkoon, mutta tuomittiin häviämään toinen osaottelu joukkueen pelattua Punaista tähteä vastaan. Peli jäi Dynamon viimeiseksi viralliseksi eurosarjapeliksi, mitä edesauttoi välikohtauksesta saatu kahden vuoden osallistumiskielto. Välikohtauksen aiheuttivat huligaanit, joiden takia ottelu piti keskeyttää. Vielä tuolloin seuran rahatilanne oli kohtalainen ja Dynamoon pystyttiin ostamaan muun muassa entinen maajoukkuepelaaja Uwe Rösler. DDR-Oberligassa Dresden sijoittui lopulta toiseksi Hansa Rostockin jälkeen ja varmisti näin paikkansa Bundesliigan kaudeksi 1991–1992.Dresden aloitti Bundesliiga-aikansa tappiolla FC Kaiserslauternille. Ensimmäisen voiton Dynamo otti elokuun puolessavälissä Eintracht Frankfurtista. Vaikka Dresdenin ensimmäinen Bundesliiga-kausi oli tappioiden täyttämä, onnistui joukkue säilyttämään sarjapaikkansa. Joukkue sijoittui sarjassa lopulta neljänneksitoista. Seuraavat vuodet seuran toimintaa varjostivat talousvaikeudet, ja Saksan jalkapalloliitto joutui seuraamaan Dynamon taloutta. Kauden 1992–1993 jälkeen liitto ei suostunut myöntämään seuralle liigalisenssiä. Lopulta liitto kuitenkin myöntyi ja antoi Dresdenille lisenssin. Dynamo joutui kuitenkin aloittamaan kauden neljällä miinuspisteellä, joiden lisäksi seuralle langetettiin 100 000 markan sakot. Vuonna 1993 seura voitti myös UEFA Intertoto Cupin, mutta tällöin järjestettiin ainoastaan lohkovaiheet, eli Dresden oli yksi useasta lohkovoittajasta.Huolimatta miinuspisteistä ja sakoista Dynamo onnistui pitämään sarjapaikkansa myös seuraavaksi kaudeksi. Kauden 1994–1995 päätteeksi Dynamo sijoittui kuitenkin kahdeksanneksitoista, mikä tarkoitti putoamista 2. Bundesliigaan. Koska liitto ei myöntänyt lisenssiä toisellekaan sarjatasolle, joutui Dynamo putoamaan Regionalligaan. Dynamo asetti heti tavoitteekseen nousun takaisin pääsarjaan, muttei onnistunut tässä, vaan sijoittui ensimmäisellä Regionalliga-kaudellaan neljänneksi. Nousu ei onnistunut lähivuosinakaan, joten vuonna 1997 päätettiin aloittaa nuoriin lupauksiin panostaminen. Tulokset alkoivat näkyä jo seuraavalla kaudella, jolloin Dynamo oli sarjan toinen.
Kauden 1999–2000 päätteeksi Dynamo sijoittui sarjansa kahdeksanneksi ja joutui sarjauudistusten myötä neljännelle sarjatasolle Oberligaan. Ensimmäisen Oberliga-kauden päätteeksi Dynamo sijoittui viidenneksi, ja menetti seuran suurimmat tulevaisuuden lupaukset, Lars Jungnickelin ja Silvio Schröterin, FC Energie Cottbusille. Dresdenin päävalmentajaksi siirtyi kauden jälkeen Christoph Franke, joka onnistui saamaan muun muassa Steffen Heidrichin joukkueeseen. Talousvaikeuksista huolimatta Dynamo voitti sarjan ja onnistui nousemaan Regionalligaan. Ensimmäisellä Regionalliga-kaudella Dynamo ei onnistunut vielä sarjanousussa, mutta päätti kauden voittamalla ensimmäisen Sachsenpokalinsa.
Kesäkuussa 2004 Dynamo varmisti nousunsa 2. Bundesliigaan. Ensimmäisellä 2. Bundesliiga -kaudellaan seura sijoittui sarjan keskikastiin, kahdeksanneksi. Toisella kaudella Dynamo teki historiaa, kun se voitti syyskuussa TSV 1860 Münchenin Allianz Arenalla. Tämä oli nimittäin ensimmäinen kerta, kun vierasjoukkue voittaa liigaottelun kyseisellä areenalla. Alkukausi oli seuralle kuitenkin pettymys, ja joulukuussa 2005 seura vapautti päävalmentaja Franken tehtävistään. Uudeksi päävalmentajaksi nostettiin itävaltalainen Peter Pacult. Dynamon putoaminen sarjatasoa alemmas varmistui vasta viimeisellä kierroksella. Dynamo voitti oman ottelunsa FC Hansa Rostockia vastaan. VfL Bochumin ja SpVgg Unterhachingin pelasivat samaan aikaan tasapelin, jonka ansiosta Unterhaching säilytti sarjapaikkansa pisteen erolla Dynamoon. Syyskuussa 2006 Norbert Meier nousi Dynamon uudeksi päävalmentajaksi. Samalla seuran nimeksi vaihdettiin äänestyksen perusteella SG Dynamo Dresden.Dynamo pelasi seuraavat kaksi kautta Regionalligaa ja oli sarjan keskikastissa. Vuonna 2007 seura voitti toisen Sachsenpokalinsa. Loppuottelussa kaatui FC Erzgebirge Aue II lukemin 2–0. Syyskuussa 2007 Meier sai potkut huonojen peliesitysten takia, ja tilalle siirtyi seuran entinen pelaaja Eduard Geyer. Hän ilmoitti heti palkkaamisensa jälkeen, ettei seuran ensisijaisena päämääränä ole sarjanousu. Vuoden 2007 lopulla uuden stadionin rakennustyöt aloitettiin, mutta pelejä pelattiin siitä huolimatta samalla kentällä. Ensimmäisen katsomo-osan rakentaminen aloitettiin helmikuussa 2008, jolloin kentän alueelta löydettiin kymmenen toisen maailmansodan aikaista pommia. Kauden päätteeksi Dynamo sijoittui kahdeksanneksi, ja se pääsi uuteen 3. Ligaan.Kesäkuussa 2008 Geyer sai potkut kohtalaisesta menestyksestä huolimatta. Dynamon urheilujohtaja, Ralf Minge, perusteli potkuja sillä, ettei Geyer halunnut ajaa nuoria pelaajia joukkueeseen. Uudeksi päävalmentajaksi siirtyi alankomaalainen Ruud Kaiser, joka halusi nostaa seuran 2. Bundesliigaan seuraavien kolmen vuoden aikana. Ensimmäisen 3. Liga -kauden päätteeksi Dynamo sijoittui sarjan yhdeksänneksi varmistaen sarjapaikan. Lokakuussa 2009 Kaiser sai potkut, ja tilalle nousi entinen Dynamo-pelaaja Matthias Maucksch. Kauden 2009–2010 päätteeksi Maucksch valmensi Dynamon edelliskautta huonommalle sarjatilalle, kahdennenksitoista. Seuraavalla kaudella seura nousi taistelemaan noususta 2. Bundesliigaan. Maucksch sai potkut huhtikuussa 2011, koska seura halusi yrittää ehdottomasti sarjanousua ja valmennusvastuun otti Ralf Loose. Loosen johdolla Dynamo sijoittui lopulta 3. Ligan kolmanneksi ja pääsi karsimaan noususta VfL Osnabrückiä vastaan. Nousukarsinnassa Dynamo oli lopulta parempi toisen osaottelun jatkoajan voiton myötä yhteismaalein 4–2 ja nousi toiseksi korkeimmalle sarjatasolle.Loosen johdolla Dynamo pelasi hyvän 2.Bundesliiga-kauden 2011/12 ja varmisti selvästi sarjapaikkansa sijoittumalla yhdeksänneksi. Kaudella 2012/13 meno oli vaisumpaa ja syksyn heikkojen esitysten myötä Dynamo juuttui putoamiskamppailuun. Seuran voitettua vain kolme pelatuista 18 ottelusta sai valmentaja Loose potkut joulukuussa 2012.
Dynamo Dresden pelaa kotiottelunsa 32 066-paikkaisella Glücksgas Stadionilla. Seura pelasi ottelut aluksi suuremmalla Heinz-Steyer-Stadionilla. Vuonna 1957 Dynamo Dresden vaihtoi pelipaikkaa SC Einheit Dresdenin kanssa, jolloin Dynamo muutti pienemmälle Rudolf-Harbig-Stadionille. Rudolf-Harbig-Stadion nimettiin saksalaisen yleisurheilijan, Rudolf Harbigin, mukaan vuonna 1951. Tällä nimellä stadion tunnettiin aina vuoteen 1972 asti, jolloin valtiovalta nimesi pelipaikan Dynamo-Stadioniksi. Stadionia remontoitiin useaan otteeseen 1970- ja 1980-luvuilla, mutta Saksojen yhdistyttyä ja Bundesliigasta putoamisen jälkeen peliareenan saneeraustyöt vähenivät. Saksojen yhdistymisen jälkeen stadionin nimeksi otettiin takaisin Rudolf-Harbig-Stadion.Vuonna 2004 Dresdenin kaupunginhallitus teki päätöksen uuden stadionin rakentamisesta vanhan paikalle, ja rakennustyöt aloitettiin syksyllä 2007. Uuden Rudolf-Harbig-Stadionin avajaisottelu pelattiin syksyllä 2009 Dynamo Dresdenin ja FC Schalken välillä. Vuodesta 2011 lähtien Rudolf-Harbig-Stadion tunnetaan nimellä Glücksgas stadion.
Saksojen yhdistyessä Dynamo Dresden myi useita pelaajiaan entisen Länsi-Saksan alueen seuroihin saaden näistä suuret tulot. Dynamon pelatessa Bundesliigassa sen taloutta jouduttiin tarkkailemaan ja se pudotettiinkin pääsarjasta kolmannelle sarjatasolle taloudellisten syiden takia. Pelatessaan Oberligaa seura kärsi suurista talousongelmista. Seuran henkilöstö joutuikin välillä työskentelemään palkatta. Dynamon silloinen taloudellisen hallinnon johtaja laski, ettei seuralla ollut varaa nousta neljättä sarjaporrasta ylemmäs. Samalla kun seuran taloudellinen tilanne paheni, kaikkosivat myös sponsorit. Dynamon noustua Regionalligaan sen talous oli niin huonossa kunnossa, että seura oli valmis ilmoittamaan itsensä maksukyvyttömäksi. Kun Dynamon urheilulliset esitykset alkoivat parantua, talous koheni, vaikka seura tuottikin vielä pitkään tappiota.2. Bundesliigassa seuran edustusjoukkueen budjetti oli kaudella 2004–2005 6,27 miljoonaa euroa, jolla se sijoittui sarjan keskikastiin. Dynamon pudottua sarjaporrasta alemmas sen budjetti pysyi melkein samana, 5,6 miljoonaa euroa. Tämä budjetti oli myös sarjan toiseksi suurin kaudella 2007–2008. Kaudella 2009–2010 seuran budjetti oli pienentynyt lähes puoleen, 2,9 miljoonaan euroon. Tämä oli myös koko sarjan pienempiä.Uuden stadionin valmistuttua seuran talousvaikeudet nousivat uudestaan puheenaiheeksi. Seurajohto ilmoitti helmikuussa 2010, ettei sillä välttämättä ole varaa maksaa stadionista koituvia käyttökustannuksia. Kaksi viikkoa ilmoituksen jälkeen seura ilmoitti maksuvaikeuksista. Maaliskuun aikana Dresdenin kaupunki tuli kuitenkin seuran avuksi ja myönsi 1,2 miljoonan euron apurahan stadionvuokriin.
Vuonna 1950 SG Dresdenin tunnusväreiksi otettiin valkoinen ja vihreä, jotka olivat myös Saksin osavaltion värit. SV Dynamon perustamisen myötä seuran tunnusvärit vaihtuivat punaiseksi ja valkoiseksi vuonna 1953. Näillä väreillä seura pelasi aina vuoteen 1968 saakka, jonka jälkeen seuran väreiksi vaihtuivat keltainen ja musta. Nämä värit ovat toimineet siitä lähtien seuran tunnusväreinä. Seuran logo on kolmikantainen kilpi, jossa on viininpunaisella taustalla D-kirjain. Kilven alapuolella lukee ”Dresden” mustalla ja keltaisella värillä.
Dynamo Dresdenillä on yhteensä neljäkymmentä virallista kannattajayhdistystä, joista kahdeksan toimii Dresdenissä. Kaiken kaikkiaan erilaisia kannatusyhdistyksiä on yli 130. Kesällä 2009 seuralla oli noin 5 200 virallista jäsentä. Seuran katsojaluvut olivat DDR-aikoina maan suurimmat. Muun muassa vuosina 1968–1990 seuran peleissä kävi eniten katsojia koko sarjassa.Seuran kannattajien joukossa on sattunut myös ylilyöntejä. Euroopan cupissa joukkueen pelatessa Punaista tähteä vastaan ottelu jouduttiin keskeyttämään huligaanien vuoksi. Dynamo tuomittiin ottelun häviäjäksi ja seuralta kiellettiin osallistuminen kansainvälisiin peleihin kahdeksi vuodeksi. 1990-luvulla seuran kannattajat tulivat tunnetuiksi rasistisesta käytöksestään, antisemitismistä sekä natsismiin viittaavasta toiminnasta. Dynamon pelatessa 2000-luvun alussa alasarjoissa seuran fanitoiminta oli kuitenkin vilkasta. Fanit järjestivät muun muassa rahankeruukampanjan seuran kärsiessä vakavista talousvaikeuksista. Dynamon kannattajat saivat vuosikymmenen aikana mainetta väkivaltaisesta käytöksestään. Syinä tähän nähtiin työttömyyden nousu ja tietämättömyys tulevaisuudesta, jolloin jalkapallo toimi ainoastaan verukkeena käyttäytymiselle.Tunnetuin katsomonosa on ”K-Block”, jossa ovat seuran ultras-kannattajat. Erityisesti Dynamon ultras-ryhmä on tunnettu useista väkivaltaisista toimistaan, jonka takia seura hankki sosiaalityöntekijöitä parantamaan seuran ja kannattajien yhteistyötä. Huonon taloustilanteen takia sosiaalityöntekijöiden määrää jouduttiin kuitenkin vähentämään.
Dynamo Dresdenillä on ollut erityinen suhde Berliner FC Dynamoon, josta kehittyi seuran kovin kilpakumppani. Syy seurojen väliseen kilpailuun oli Berliner FC:n läheinen suhde Stasiin. DDR-aikoina seurojen kohtaamiset tiesivät usein ongelmia. Muun muassa vuonna 1978 seurojen välisen ottelun jälkeen 38 joukkueiden kannattajaa pidätettiin, jonka lisäksi Dresdenin kannattajat syyttivät tuomareita berliiniläisjoukkueen suosimisesta. Myös toisen berliiniläisseuran Union Berlinin ja Dynamon välit ovat huonot. Union Berlinin fanit kokevat kyseessä olevan vanha pääkaupungin sekä maakunnan konflikti, jossa ovat vastakkain Berliinin kaupunkilaiset ja Dresdenin työläiset. Seurojen kohtaamiset ovat suuria koko maan mittakaavassa ja saavat paljon huomiota osakseen. Otteluiden yhteydessä syntyy usein myös konflikteja ja epäjärjestystä kaupungissa.Dynamo Dresdenillä on myös kovaa kilpailua Saksin alueen muiden seurojen kanssa. Erityisesti pelatessaan Regionalligassa Dynamo kilpaili Dresdner SC:n kanssa. Myös Saksin alueen FC Erzgebirge Auea vastaan pelatut ottelut ovat suosittuja.
Dynamo ei ollut alkujaankaan kommunistisen hallinnon suosion alla, mistä johtui seuran siirtäminen Berliiniin 1950-luvulla. Kuitenkin 1960-luvun puolessavälissä valtiojohto laski Dynamon mukaan maan kärkijoukkueisiin, jolloin seura sai erivapauksia muihin seuroihin nähden.Dynamon toimia tarkkailtiin tiuhaan, ja SED:lle lähetettiinkin säännöllisesti Stasi-raportteja Dynamon otteluista. Dynamon pelatessa länsisaksalaisia joukkueita vastaan stadionin turvallisuutta vartioitiin tiukasti ja lippuja luovutettiin ainoastaan hyväksytyille kannattajille sekä luonnollisesti armeijan edustajille. Vuonna 1976 valtio nimesi kuusi maan johtavaa seuraa, joihin myös Dynamo kuului. Nämä seurat hallitsivatkin pääsarjaa sen loppuun asti.
Seurassa on pelannut useita DDR:n maajoukkueessa pelanneita jalkapalloilijoita. Ensimmäistä kertaa kun maa pelasi virallisen maaottelun Puolaa vastaan, pelasi joukkueessa neljä Dresdenin pelaajaa. Saksojen yhdistyttyä kaiken kaikkiaan 37 seuran pelaajaa oli edustanut maajoukkueetta. Dresdenin paidassa on pelannut myös useita Saksan jalkapallomaajoukkueen pelaajia. Suurinta menestystä saavuttaneet pelaajat ovat Matthias Sammer, Ulf Kirsten ja Jens Jeremies. Lisäksi useita Dynamon pelaajia on edustanut nuorten maajoukkueita.Pudottuaan alasarjoihin 1990-luvun lopulla seura alkoi nostaa nuoria pelaajia joukkueeseen.
Seuran menestynein valmentaja on Walter Fritzsch, jonka valmennuksessa Dynamo voitti viisi maansa mestaruutta. Nykyinen valmentaja Ralf Loose siirtyi seuran valmentajaksi huhtikuussa 2011.
Seuralla on nuorten joukkueita yhteensä neljätoista. Vuonna 2006 seuran junioreille avattiin oma harjoittelukeskus, jolloin juniorit pystyisivät harjoittelemaan heti koulun jälkeen. Vuonna 2008 Saksan jalkapalloliitto myönsi Dynamon nuorisotoiminnalle arvonimen ”Eliteschule des Fußballs”. Seura sai sen yhteistyöstään kahden dresdeniläisen urheilukoulun kanssa. Vuonna 2009 seura teki yhteistyösopimuksen dresdenläisen naisjalkapalloseura 1. FFC Fortuna Dresden-Rähnitzin kanssa. Kaudesta 2010–2011 lähtien Fortuna Dresden-Rähnitzin on tarkoitus tulla osaksi Dynamo-seuraa.Seuran kakkosjoukkue on nimeltään Dynamo Dresden II. Se pelaa nykyisin viidennellä sarjatasolla Oberliga Nordostin eteläisessä lohkossa. Vuonna 2009 Dynamo Dresden II voitti Sachsenpokalin.
1952*, 1971, 1977, 1982, 1984, 1985, 1990*nimellä SG Deutsche Volkspolizei DresdenSachsenpokal: 3
Seuran paidassa eniten otteluja Oberligassa pelannut pelaaja on Hans-Jürgen Dörner, joka pelasi 392 ottelussa. Dörner sijoittuu ottelumäärällä kaikkien aikojen neljänneksi sarjan historiassa. Toiseksi eniten esiintymisiä teki Reinhard Häfner, joka pelasi seurassa 391 pääsarjaottelua. Häfner pelasi myös Dynamon paidassa 64 kansainvälistä seuraottelua ja tällä ottelumäärällä hän on kaikkien aikojen listassa eniten kyseisiä otteluja pelannut itäsaksalainen. Yhdistyneen Saksan ajalla eniten otteluja on pelannut Maik Wagefeld, joka on esiintynyt seuran paidassa 257 kertaa eri sarjatasoilla.Seuran paras maalintekijä Oberligassa oli Hans-Jürgen Kreische, joka sijoittui 131 maalillaan kaikkien aikojen tilastossa kuudenneksi. Dynamon toiseksi paras maalintekijä oli Torsten Gütschow, joka teki 104 maalia. Kansainvälisissä sarjoissa Kreische teki 17 maalia, jolla hän on toiseksi eniten maaleja tehnyt itäsaksalainen kyseisessä tilastossa. Suurimman maalimäärän yhdistyneen Saksan aikana on onnistunut tekemään Gütschow, joka on onnistunut tekemään 44 maalia.
Geisler, Sven & Schwarz, Jürgen: Dynamo Dresden: Legenden. Schicksale. Geschichten.   Dresden: Sächsische Zeitung, 2008. ISBN 978-3-938325-48-3.    (saksaksi)
Leske, Hans: Enzyklopädie des DDR-Fussballs.   Göttingen: Verlag die Werkstatt, 2007. ISBN 978-3-89533-556-3.    (saksaksi)
Hesse-Lichtenberger, Ulrich: Tor! The Story of German Football.    WSC Books, 2003. ISBN 095401345X.  Google Books.  (englanniksi)

D’You Know What I Mean? on brittiläisen rockyhtye Oasiksen kappale ja ensimmäinen single yhtyeen kolmannelta albumilta Be Here Now. Se julkaistiin singlenä 7. heinäkuuta 1997, ja se nousi listaykköseksi yhtyeen kotimaassa Britanniassa sekä Irlannissa, Suomessa, Espanjassa ja Kanadassa. Kappale oli Oasiksen kolmas listaykkönen Britannian singlelistalla, ja se myi Britanniassa platinaa. Kappale oli lisäksi yhtyeen ensimmäinen ja ainoa kappale ykkösenä Suomen virallisella listalla.
Kappale on Noel Gallagherin kirjoittama, ja sen laulaa hänen veljensä Liam Gallagher. Yli seitsemänminuuttinen ”D’You Know What I Mean?” oli ilmestyessään Oasiksen pisin kappale. Sille kuvattiin edellisten singlejen tapaan musiikkivideo, jonka ohjasivat Dominic Hawley ja Nic Goffey. Brittiläinen musiikkilehti NME valitsi lokakuussa 2011 ”D’You Know What I Meanin?” sijalle 77 listallaan, joka sisälsi 150 parasta kappaletta vuosilta 1996–2011.”D’You Know What I Mean?” sisältyi myös yhtyeen hajoamisen jälkeen julkaistulle Time Flies... 1994–2009 -kokoelma-albumille. Singlen B-puolina julkaistiin kappaleet ”Stay Young”, ”Angel Child” ja coverversio David Bowien kappaleesta ”Heroes”. Näistä ”Stay Young” sisältyi myös vuotta myöhemmin julkaistulle The Masterplan -kokoelmalle.
Kappale edustaa Oasiksen tyylille tunnusomaista rockia, ja se on yhtyeen ensimmäisiä kokeiluja raskaamman ja psykedeelisemmän rockin parissa. Yhtyeen kaupallinen menestys mahdollisti myös kappaleen siirtymisen aiempaa tuotantoa suurempaan, kalliimpaan ja mahtipontisempaan suuntaan.Kappale sisältää useita viittauksia. Sanoituksessa ”The blood on the tracks must be mine / The fool on the hill and I feel fine / Don’t look back ’cause you know what you might see” ”The Fool on the Hill” ja ”I Feel Fine” ovat The Beatles -yhtyeen kappaleita, Blood on the Tracks on Bob Dylanin albumi ja Dont Look Back on Dylanista kertova elokuva.
”D’You Know What I Mean?” on sävelletty fis-mollissa, ja sen tahtilaji on 4/4. Kappaleen tempo on 80 iskua minuutissa (BPM), ja sitä voidaan kuvata italian kielen sanalla ”andante” (suom. käyden). Kappaleessa kuullaan Oasikselle tyypilliseen tapaan Noel Gallagherin soittamaa soolokitaraa ja Paul Arthursin rytmikitaraa, Paul McGuiganin soittamaa bassoa ja Alan Whiten rumpuja sekä Liam Gallagherin soittamaa tamburiinia. Sähkökitaroissa on käytetty paljon pedaaleilla tuotettua säröefektiä, ja rumpukomppi on samplattu rapyhtye N.W.A:n kappaleesta ”Straight Outta Compton”. Rummuissa kuuluu myös niin sanottu amen break.”D’You Know What I Mean?” on alkuperäiseltä pituudeltaan seitsemän minuuttia ja 42 sekuntia, ja ilmestyessään se oli yhtyeen kappaleista pisin. Kappale alkaa helikopterin ja morsetuskoodin ääniefekteillä, ja kitarariffi muistuttaa Oasiksen aiempaa singleä ”Wonderwall”. Yli minuutin pituisen intron jälkeen seuraa kolme säkeistöä ja kaksi kertosäettä ja niiden jälkeen Noel Gallagherin esittämä kitarasoolo. Tämän jälkeen kappale siirtyy viimeisen kertosäkeen kautta outroon, jossa on käytetty intron tavoin efektinä muun muassa takaperin nauhoitettua laulua. Takaperin muokatut ääniefektit on tehnyt Mark Coyle.Kappaleessa laulun esittää Liam Gallagher, jonka ääniala on asteikolla C#4 – F#5. Taustalaulun kappaleessa esittää Noel Gallagher.Kappaleen rakenne:
Outro (6.37 – 7.42)Radioversiossa muun muassa introa on lyhennetty merkittävästi ja toinen säkeistö on leikattu kokonaan pois. Seitsemän tuuman vinyylijulkaisussa ensimmäiset 17 ja viimeiset 59 sekuntia on leikattu pois.
Kahden edellisen albumin, Definitely Mayben ja (What’s the Story) Morning Gloryn?, suosion vuoksi Oasiksen seuraavaa albumia odotettiin innokkaasti. Levy-yhtiö Creation Records ja hallintayhtiö Ignition olivat hyvin tarkkoja siitä, etteivät tulevan albumin kappaleet pääse vuotamaan ennenaikaisesti. Uuden singlen ”D’You Know What I Meanin?” radiosoitto oli aluksi hyvin rajattua, sillä Ignition määräsi, mitkä radiokanavat saivat soittaa sitä ja kuinka paljon. Singleä markkinoitiin useilla julisteilla, ja kappaleen videota esitettiin paljon muun muassa MTV-musiikkikanavalla.Kappale julkaistiin singlenä 7. heinäkuuta 1997, noin kuukauden ennen Be Here Now -albumia. Single oli alun perin saatavissa CD-levynä, vinyylinä ja C-kasettina. ”D’You Know What I Mean?” ei sisältynyt vuoden 2006 kokoelmalle Stop the Clocks, mutta oli mukana myöhemmin julkaistulla Time Flies... 1994–2009 -kokoelmalla.
Seitsemän tuuman vinyylillä ja kasetilla on B-puolena kappale ”Stay Young”. Se on hieman yli viisiminuuttinen, suhteellisen nopeatempoinen Noelin kirjoittama ja Liamin laulama rock-kappale. ”Stay Young” oli ensimmäisiä kappaleita, joita yhtye äänitti Be Here Now -albumin aikoihin. Se sisältyi myös seuraavana vuonna julkaistulle The Masterplan -kokoelmalevylle.Kahdentoista tuuman vinyylillä on lisäksi toinen B-puoli, Noelin laulama demoversio kappaleesta ”Angel Child”. Se oli yksi neljästätoista kappaleesta, jotka äänitettiin vuonna 1996 Karibialla Mustiquen saarella . CD-julkaisu sisältää edellä mainittujen kappaleiden lisäksi Noel Gallagherin laulaman coverin David Bowien kappaleesta ”Heroes”.
Osana Be Here Now -albumin vuoden 2016 uudelleenjulkaisukampanjaa kappale julkaistiin uudelleen Noel Gallagherin editoimana 22. heinäkuuta 2016. ”D’You Know What I Mean? (NG’s 2016 Rethink)” -niminen remix on muuten samanlainen kuin alkuperäinen, mutta sen äänimaailmaa on kevennetty. Singlejulkaisu sisältää myös yli kaksi minuuttia lyhyemmän radioversion. Kappale julkaistiin muun muassa videopalvelu YouTubessa ja suoratoistopalvelu Spotifyssa.
”D’You Know What I Mean?” kuului Oasiksen soittolistaan varsinkin vuosien 1997–1998 kiertueilla. Ensimmäisen kerran se esitettiin livenä 18. kesäkuuta 1997 ”Be Here Now Tour” -kiertueella Oaklandissa Yhdysvalloissa. Kappale kuului myös joissakin konserteissa vuoden 2002 Heathen Chemistry -albumin kiertueen soittolistaan. Liam Gallagher on lisäksi esittänyt kappaleen useasti vuosina 2017–2018 oman soolouransa kiertueella.
Kappaleen musiikkivideo julkaistiin singlen kanssa 7. heinäkuuta 1997. Video alkaa yhtyeen saapuessa helikopterilla post-apokalyptiselle hylätyn talon harmaalle rauniolle, jossa kappale esitetään. Rakennuksen seiniin on kirjoitettu tšekiksi sanat ”do you know what I mean?” (’tajuatko mitä tarkoitan?’) ja ”be here now” (’ole täällä nyt’). Videolla esiintyy myös paljon taisteluhelikoptereita ja yleisönä toimivia avustajia. Videon lopussa yhtyeen jäsenet nousevat takaisin helikopterin kyytiin ja lähtevät pois.Musiikkivideon ohjasivat Dominic Hawley ja Nic Goffey, ja se kuvattiin ajalleen tyypilliselle 35 millimetrin filmille eli kinofilmille. Video on kuvattu yksityisalueella Becktonin kaasulaitoksen lähellä Lontoossa. Alueen vaurioituneet rakennukset oli alun perin tehty Stanley Kubrickin elokuvaan Full Metal Jacket, jonka kohtauksia kuvattiin samassa paikassa. Videolla näkyvät helikopterit ovat Britannian armeijan mallia Westland Lynx AH.7.Video julkaistiin 17. elokuuta 2016 remasteroituna HD-versiona YouTubessa. Remasteroitu versio on alkuperäistä lyhyempi, viisi minuuttia ja 44 sekuntia pitkä, mutta sisältää aiemmin julkaisematonta materiaalia. Videon ohjaajat Dom & Nic sanoivat alkuperäisen filmin säilyneen hyväkuntoisena arkistossa, ja he työstivät sitä videon erikoistehosteista vastanneen The Mill -studion kanssa.
Kappale sai ilmestyessään pääosin myönteisen vastaanoton. Se on saanut Rate Your Music -sivustolla 3,6 pistettä viidestä, jotka perustuvat 478 arvosteluun. The Independent -lehden Andy Gill kehui kappaleen olevan vaikuttava ja lisäsi ”Oasiksen olevan palannut, suurempana ja röyhkeämpänä kuin koskaan.” Yhdysvaltalaisen Rolling Stonen David Fricke kehui arvostelussaan, että kappale on ”seitsemän minuuttia yksinkertaista, keskittynyttä nerokkuutta”.AllMusic-sivuston Jack Rabid oli kappaletta kohtaan kriittisempi, ja hän antoi sille kaksi ja puoli tähteä viidestä. Hän sanoi sen olevan ”Oasiksen ensimmäinen tylsä single” ja piti Noelin sanoituksia huonoina. Kappaleen pituutta kritisoi myös Diffuser-verkkolehti, jonka mukaan se kuulostaa lähinnä rönsyilevältä versiolta yhtyeen ”Wonderwall”-kappaleesta, ja kommentoi sen säkeistöjen olevan vaikeaselkoisia.”D’You Know What I Mean?” nousi listaykköseksi Britanniassa, Irlannissa, Suomessa, Espanjassa sekä Kanadassa ja ylsi viiden joukkoon Ruotsissa, Norjassa ja Uudessa-Seelannissa. Single oli Oasiksen ensimmäinen ja ainoa listaykkönen Suomen virallisella listalla. Kotimaassaan Britanniassa se myi yhteensä yli 745 000 kappaletta ja sai platinalevyn. ”D’You Know What I Mean?” oli Britannian singlelistalla yhteensä 25 viikkoa, ja se oli vuoden 1997 loppuun mennessä vuoden 12. myydyin single.
Kappaleen musiikkivideo oli vuoden 1998 Brit Awards -gaalassa parhaan musiikkivideon palkinnon ehdokas, mutta palkinnon sai popyhtye All Saints kappaleellaan ”Never Ever”. Vuonna 2010 brittiläinen XFM-radiokanava sijoitti sen 849. parhaaksi kappaleeksi listallaan kaikkien aikojen tuhannesta parhaasta kappaleesta. Lokakuussa 2011 brittiläinen musiikkilehti NME valitsi ”D’You Know What I Meanin?” sijalle 77. listallaan, joka sisälsi 150 parasta kappaletta vuosilta 1996–2011.
Kaikki kappaleet säveltänyt ja sanoittanut Noel Gallagher, ellei toisin mainita.

Corporation of the United Townships of Dysart, Dudley, Harcourt, Guilford, Harburn, Bruton, Havelock, Eyre and Clyde on kunta Ontarion provinssissa Kanadassa. Kunnalla on Kanadan pisin nimi, ja nimi yleensä lyhennetään muotoon Dysart et al. Kunnan asukasluku on 5 966.Brittiläinen Canadian Land and Emigration Company osti nykyisen kunnan alueelta maata englantilaisille siirtolaisille vuonna 1861. Vuonna 1864 alueelle perustettiin Haliburtonin kylä. Lisäksi ajan myötä alueelle muodostui yhdeksän muuta asutuskeskusta. Haliburtonin alueesta tuli piirikunta 1887, josta on muodostunut pohja Haliburtonin aluekunnalle. Alkuperäinen alue on nykyään yksi aluekunnan neljästä kunnasta.

E. Hellberg on kuvitteellinen itseoppinut rakennusmestari, kansanedustaja ja punakaartin päällikkö Väinö Linnan kirjasarjassa Täällä Pohjantähden alla.
Hellberg ilmestyy tarinaan romaanitrilogian ensimmäisessä osassa johtaessaan Pentinkulman kansakoulun rakennustöitä 1890-luvun lopulla. Hän asuu kirkonkylässä ja on vasta äskettäin muuttanut pitäjään. Hellberg on keskikokoa suurempi tummaverinen mies, jonka esiintymisessä korostuvat itsevarmuus ja lievä ylimielisyys. Hymyä hänen kasvoillaan ei juuri näy, ja milloin näkyy, se on enimmäkseen ivallista.Hellberg ei ole itse kertonut aiemmista elämänvaiheistaan, mutta paikkakuntalaiset ovat kiertoteitse saaneet selville, että hän on alkujaan avioton lapsi, jolle muuan pappi oli antanut Hellberg-nimen. Hellbergin äiti on ollut erään suuren rusthollin tytär lähipitäjästä ja isä kiertelevä tukkipäällikkö eli vartesmanni. Pojan synnyttyä äiti oli ajettu kotoaan ja myös vartesmanni oli hävinnyt. Pojan ainoa omaisuus oli ollut äidinperintöä oleva pieni rahasumma, jolla hän rakensi paikkakunnalle muutettuaan ja naimisiin mentyään talon kirkonkylään.Hellberg asettuu sosialidemokraattien ehdokkaaksi vuoden 1907 eduskuntavaaleihin, ja hänen teemoinaan ovat erityisesti torpparien vapauttaminen, työaikalainsäädäntö ja uudet kunnallislait. Hän tuleekin valituksi eduskuntaan ja oleskelee kansanedustajan toimensa vuoksi Helsingissä. Hänen sijaisenaan kirkonkylän työväenyhdistyksen puheenjohtajana toimii Kalle Silander, mutta tosiasiallisena johtajana pysyy Hellberg.Hellberg osallistuu lakkorettelöiden sovitteluun kansanedustajana ja edustaa Pentinkulman punakaartia kirkonkylän esikunnassa sisällissodan aikana. Hän suhtautuu kyynisesti räätäli Aadolf Halmeen pyrkimyksiin ehkäistä punaista terroria. Kun kartanon paroni on kieltäytynyt allekirjoittamasta sitoumusta, jossa häntä vaaditaan pidättymään "vehkeilystä työväen valtaa vastaan", Hellberg lähettää kartanoon kolme piiriesikunnan miestä. Nämä käyttäytyvät röyhkeästi kartanon isäntäväkeä kohtaan ja vaativat paronia aseella uhaten allekirjoittamaan sitoumuksen, jonka sanamuoto on laadittu tarkoituksellisen loukkaavaksi. Kun paroni vakaumuksensa vuoksi edelleen kieltäytyy tästä, miehet pakottavat hänet mukaansa, tappavat hänet ja heittävät ruumiin jokeen. Paronin kohtalo herättää valtaosassa kyläläisistä suuren järkytyksen; ainoa, joka julkisesti hyväksyy teon, on entinen Töyryn torppari Anton Laurila. Valkoinen kenttäoikeus tuomitsee sodan jälkiselvittelyissä Aadolf Halmeen kuolemaan osallisuudesta paronin murhaan, vaikka Halmeella ei ole ollut asian kanssa mitään tekemistä. Sodan lopussa Hellberg pakenee Viipuriin, jonne hän on omien sanojensa mukaan saanut kutsun kansanvaltuuskunnalta.Neuvosto-Venäjälle asettunut Hellberg esiintyy vielä kerran kirjasarjan kolmannessa osassa, jolloin hän kerran vierailee salaa Pentinkulmalla ja majailee Halmeen lesken Emman luona. Hieman ennen Hellbergin käyntiä Turun hovioikeus on julistanut Suomen Sosialistisen Työväenpuolueen laittomaksi, mille "nosket" ovat Hellbergin mukaan antaneet hiljaisen siunauksensa. Niinpä hän yrittää saada sisällissodan aikana punakaartin päällikkönä toiminutta Akseli Koskelaa mukaan kommunistien maanalaiseen toimintaan, koska tällä on "vanhojen toverien" keskuudessa hyvä maine. Tästä Akseli kieltäytyy sanoen, että hänen ainoa motiivinsa kapinaan osallistumiselle oli oman torpan vapauttaminen. Miesten väittely päättyy Akselin raivostuessa ja syyttäessä Hellbergiä siitä, että tämä oli jättänyt hänet pulaan sisällissodan loppuvaiheissa. Käydessään Koskelassa pari päivää myöhemmin Emma kertoo Hellbergin lähteneen Halmeelta, ja Hellberg katoaa tarinasta.Emman hautajaisten yhteydessä Pentikulman tyoväenyhdistys Riento päättää että teloitetusta Halmeesta tulee kuolemansa jälkeen pitäjän sosiaalidemokraattien henkinen isä. Vaikka Hellberg varsinaisesti toi sosialismin pitäjään, Venäjälle paettuaan hän jäi useimmille hyvin kaukaiseksi, joten hänet jätetään vain kommunistien henkiseksi isäksi.
Hellbergin lopullisesta kohtalosta ei puhuta, mutta Linna sanoi eräässä haastattelussa että Hellberg katosi lopullisesti Stalinin suurissa puhdistuksissa.lähde?
Edvin Laineen ohjaamassa elokuvassa Täällä Pohjantähden alla (1968) Hellbergiä esittää Tapio Hämäläinen.
Timo Koivusalon ohjaamissa elokuvissa Täällä Pohjantähden alla (2009) ja Täällä Pohjantähden alla II (2010) Helbergiä esittää Raimo Grönberg.

Eddie Läck (s. 5. tammikuuta 1988) on ruotsalainen jääkiekkoilija, joka pelaa maalivahtina NHL-seura Calgary Flamesissa. Aiemmin hän on pelannut ammattilaistasolla NHL-seura Vancouver Canucksissa ja Carolina Hurricanesissa, Ruotsissa Allsvenskan-joukkue Leksands IF:ssä ja Elitserien-joukkue Brynäs IF:ssä. Jäätyään varaamattomaksi NHL:n varaustilaisuuden 2009 jälkeen, Läck teki vapaana pelaajana sopimuksen Vancouver Canucksin kanssa vuonna 2010. Ensimmäisellä kaudellaan Canucksin organisaatiossa Läck pelasi farmijoukkue Manitoba Moosessa, jossa hänet valittiin kaudella 2010–2011 tulokkaiden tähdistöön. Läck on saanut lempinimekseen "The Stork" pitkien jalkojensa vuoksi.
Läckin ura alkoi kotikaupungin joukkueessa Norrtälje IK:ssa. Hän osallistui kahdesti vuosittain järjestettävään TV-pucken-turnaukseen Tukholman alueen toisessa joukkueessa. Kaudella 2004–2005 hän siirtyi Djurgårdens IF:n organisaatioon ja auttoi sen juniorijoukkuetta voittamaan hopeaa alle 18-vuotiaiden Allsvenskanissa. Kaksi vuotta myöhemmin hän siirtyi pelaamaan Leksands IF:ään J20 -tasolla.Läck teki ammattilaisdebyyttinsä Leksands IF:n miesten joukkueessa Ruotsin toiseksi korkeimmalla sarjatasolla Allsvenskanissa, jossa hän pelasi kaudella 2006–2007 kolme ottelua. Seuraavan kauden jälkeen hänen päästettyjen maalien keskiarvonsa oli 26 ottelussa 1,96. Hän kuitenkin pelasi edelleen myös junioreissa. Kaudella 2008–2009 hän onnistui vakiinnuttamaan paikkansa Leksands IF:n ammattilaisjoukkueessa kukistamalla entisen NHL-maalivahti Ed Belfourin taistelussa aloittavan maalivahdin paikasta. 32 ottelussa Läckin torjuntaprosentiksi muodostui 93,0 ja päästettyjen maalien keskiarvoksi 2,02.Ennen NHL:n varaustilaisuutta 2009  NHL Central Scouting Bureau oli sijoittanut Läckin ennusteissa Euroopan yhdeksänneksi parhaaksi maalivahdiksi, mutta häntä ei lopulta kuitenkaan varattu. Kolmen Leksands IF:ssä pelaamansa kauden jälkeen Läck siirtyi Ruotsin korkeimmalle sarjatasolle, Elitserieniin, jossa pelaavan Brynäs IF:n kanssa hän teki 6. heinäkuuta 2009 kahden vuoden mittaisen sopimuksen. Elitserienissä hän debytoi 17. lokakuuta tullessaan ensimmäisen erän lopulla Florida Panthersin sopimusmaalivahti Jacob Markströmin tilalle. Hän pysäytti 18 laukausta, kun Brynäs hävisi ottelun Färjestadille numeroin 3–2. Läck pääsi Markströmin varamaalivahtina pelaamaan 14 pelissä, joissa hän päästi keskimäärin 2,67 maalia per ottelu ja hänen torjuntaprosentikseen muodostui 91,1. Läck edusti Ruotsia jääkiekon MM-kilpailuissa vuonna 2017.
Läckin pelaaminen kiinnitti Vancouver Canucksin kykyjenetsijä Lars Lindgrenin huomion ja Canucks teki kesällä Läckin kanssa kahden vuoden tulokassopimuksen, joka julkaistiin 6. huhtikuuta 2010. Hän lähti myöhemmin Ruotsista pelaamaan Canucksin organisaatioon. Hän pelasi Canucksin AHL:ssä pelaavassa yhteistyöjoukkue Manitoba Moosessa, jossa teki debyyttinsä 9. lokakuuta Rockford IceHogsia vastaan. Hän torjui 5–2 -voittoon päättyneessä ottelussa 23 laukausta. Läck joutui kilpailemaan peliajasta Moosen toisen maalivahdin Tyler Weimanin kanssa, mutta pystyi torjumaan joukkueen aloittavana maalivahtina 53 ottelussa, joista joukkue voitti 28 ottelua, hävisi 21 varsinaisella peliajalla sekä 4 jatkoajalla tai rangaistuslaukauksilla. Läckin torjuntaprosentti oli 92,6 (neljänneksi paras liigassa) ja päästettyjen maalien keskiarvo 2,26 (seitsemänneksi paras liigassa). Läck valittiin tulokkaiden tähdistöön. Kauden 2011 Calder Cup -pudotuspeleissä hän auttoi Moosen toiselle kierrokselle torjuen 12 ottelussa torjuntaprosentilla 93,2. Manitoban tiputettua Hamilton Bulldogsin, Läck kutsuttiin 13. toukokuuta 2011 Canucksiin, joka eteni aina Stanley Cup -finaaleihin asti, joissa se kuitenkin hävisi Boston Bruinsille seitsemännessä ottelussa.
Roberto Luongon ja Cory Schneiderin pelattua Canucksin maalivahtikaksikkona Läck joutui aloittamaan toisen kautensa AHL:ssä. Winnipeg Jetsin palattua takaisin NHL:ään, Moose muutti St. John'siin Jetsin farmijoukkueeksi. Tilalle Vancouverin uudeksi yhteistyökumppaniksi tuli Chicago Wolves, jossa Läck debytoi 8. lokakuuta 2011. Hän torjui 33 laukauksesta 31, kun Wolves hävisi rangaistuslaukaukskilpailussa lukemin 3–2 San Antonio Rampagelle. Ensimmäisen voittonsa ja nollapelinsä Wolvesissa Läck sai tilille kolme peliä myöhemmin 21. lokakuuta Rockford IceHogsia vastaan. Seuraavassa kuussa Läck kutsuttiin ylös Vancouveriin aloittavan maalivahdin Roberto Luongon loukkaannuttua. Läck debytoi NHL:ssä 16. marraskuuta 2011. Hän istui ottelun kokonaan vaihtopenkillä Schneiderin pelatessa Vancouverin voittanutta Chicago Blackhawksia vastaan. Hänen saldonsa Wolvesissa oli 21–20–3, torjuntaprosentti 92,5 ja päästettyjen maalien keskiarvo 2,31. Kauden jälkeen yhdessä varamaalivahti Matt Climien kanssa Läck auttoi Wolvesin liigan ensimmäiselle sijalle päästettyjen maalien keskiarvossa. Joukkueen tulos oli 2,54. Läckin toinen kausi Wolvesissa alkoi numeroiden valossa edellistä huonommin. Kauden alun jälkeen hän loukkasi itsensä ja oli loppukauden sivussa. Hän pelasi kaudella loukkaantumisensa vuoksi vain 13 peliä 89,9 torjuntaprosentilla, 3,00 päästettyjen maalien keskiarvolla ja 7–4–1 -saldolla.
Läck nimettiin Canucksin varamaalivahdiksi kauden 2013–2014 alussa ja hän pääsi ensimmäisen kerran pelaamaan 6. lokakuuta 2013 jatkoajalla otetusta 5–4 -voitosta Calgary Flamesista. 15. marraskuuta huolimatta siitä että Läck oli pelannut joukkueessa vain viidessä ottelussa, Canucks teki hänen kanssaan kahden vuoden mittaisen jatkosopimuksen, jonka arvo oli 2,3 miljoonaa dollaria. 9. joulukuuta 2013 hän pelasi ensimmäisen nollapelinsä NHL:ssä Carolina Hurricanesia vastaan.4. maaliskuuta 2014 Luongo kaupattiin Canucksista pois Florida Panthersiin yhdessä AHL:ssä pelanneen Steven Anthonyn kanssa. Tilalle Canucks sai Floridalta toisen ruotsalaisen maalivahdin Jacob Markströmin ja hyökkääjä Shawn Matthiasin. Kaupan jälkeen yhdessä Brynäsissä pelanneet Markström sekä Läck olivat Canucksin NHL:ssä pelaavat maalivahdit ja Läckistä tuli ensimmäisen kerran uransa aikana aloittava maalivahti NHL:ssä.

Edmond Montague ”Eddy” Grant (s. 5. maaliskuuta 1948 Plaisance, Guyana) on Guyanassa syntynyt ja nuorena Lontooseen vanhempiensa kanssa muuttanut muusikko. Hänen pääasiallinen musiikkityylinsä on reggae. Hän soitti The Equals -yhtyeessä kitaraa.Grantin tunnetuimmat kappaleet soolouralta ovat ”Electric Avenue”, ”I Don’t Wanna Dance” ja ”Gimme Hope Jo’anna”. Viimeksi mainittu kappale vuodelta 1988 on apartheidinvastainen hymni, ja Etelä-Afrikan hallitus kielsi sen myymisen ja soittamisen radiossa. Kappaleesta tuli silti valtava hitti niin Etelä-Afrikassa kuin muuallakin maailmassa.

Edison Vasiljevitš Denisov (ven. Эдисо́н Васи́льевич Дени́сов, 6. huhtikuuta 1929 Tomsk, Neuvostoliitto – 24. marraskuuta 1996 Pariisi, Ranska) oli neuvostoliittolainen säveltäjä ja pedagogi. Hänet tunnettiin maailmanlaajuisesti avantgardistisista töistään samalla kun hän kohtasi kotimaassaan voimakasta kritiikkiä. Denisov sai Neuvostoliitossa julkista tunnustusta vasta maan kulttuuri-ilmapiirin vapauduttua 1980-luvun jälkipuoliskolla, ja häntä pidetään laajalti eräänä tärkeimmistä Dmitri Šostakovitšin ajan jälkeisen venäläisen säveltäjäsukupolven hahmoista sekä tärkeänä alansa pedagogina.
Denisov syntyi Tomskissa, Siperiassa. Hänen isänsä oli sähköinsinööri ja antoi pojalleen etunimen keksijä Thomas Edisonin mukaan. Nimi muodostaa myös anagrammin hänen sukunimestään (v-kirjainta lukuun ottamatta). Hänen äitinsä oli lääkäri. Edison oli jo varhain kiinnostunut matematiikasta, musiikista ja maalaustaiteista. Denisovin isä kuoli 1940 Edisonin ollessa 11-vuotias. Hän joutui varhain huolehtimaan sekä isoäidistään sekä kahdesta nuoremmasta sisarestaan, mitä hän piti myöhemmin ”hyvänä koulutuksena elämää varten”.Edison Denisov opiskeli matematiikkaa ja mekaniikkaa Tomskin yliopistossa 1946–1951. Musiikkiopinnot hän oli aloittanut jo vuonna 1943. Denisov opetteli soittamaan useita kansansoittimia ja opiskeli pianonsoittoa vuosina 1946–50 Tomskissa. Denisov aloitti sävellysopinnot Moskovan konservatoriossa Dmitri Šostakovitšin suosituksen ansiosta ja Vissarion Šebalinin johdolla vuonna 1951. Hän opiskeli myös pianonsoittoa Vladimir Belovin, instrumentaatiota Nikolai Rakovin ja musiikkianalyysiä Viktor Zuckermanin johdolla.Denisov suoritti loppututkinnon 1956, jäi konservatorioon edelleen jatko-opiskelijaksi (1956–1961) ja toimi opettajana vuodesta 1960 alkaen. Hänet nimitettiin instrumentaation dosentiksi vuonna 1962, lisäksi hän opetti myös musiikin muotoanalyysia. Virallisesti Denisovin ei annettu opettaa säveltämistä lukuisista pyynnöistä huolimatta. Hän kuitenkin keräsi ympärilleen nuorempia opiskelijoita, joille hän esitteli sekä neuvostoliittolaista että ulkomaalaista nykymusiikkia. Hänen yksityisellä sävellysopetustyöllään tuli olemaan suuri merkitys Neuvostoliiton nykymusiikin kehitykselle.Denisov sai kansainvälistä mainetta modernin musiikin mestarina 1960-luvulla, mutta kotimaassaan häntä ei arvostettu ja hänen töitään pidettiin musiikkipiireissa synkkinä ja kaoottisina. Neuvostoliittolainen lehdistö kuvaili Denisovia ”nousukkaaksi”, ”pseudo-innovaattoriksi” ja piti häntä lahjattomana. Denisovia kiellettiin matkustamasta ulkomaille, eikä hän voinut siten osallistua teostensa kantaesityksiin Euroopassa. Vuonna 1979 Tihon Hrennikovin johtama Neuvostoliiton säveltäjäliitto julisti Edison Denisovin sävellykset pannaan yhdessä Jelena Firsovan, Dmitri Smirnovin, Alexander Knaifelin, Viktor Suslinin, Vjatšeslav Artjomovin ja Sofia Gubaidulinan sävellysten kanssa. Yhtenä syynä pidettiin poliittisesti hyväksytystä linjasta poikenneiden sävellysten liian suurta suosiota ulkomailla.Konserttimusiikin säveltämisen ja opetustyönsä ohessa Denisov teki yli 30 vuotta yhteistyötä Juri Ljubimovin kanssa ja sävelsi teatteri- ja elokuvamusiikkia Taganka-teatterille sekä muihin Venäjälle ja laajemminkin Eurooppaan suunnattuihin tuotantoihin. Denisov sai julkista tunnustusta kotimaassaan vasta Mihail Gorbatšovin uudistusten myötä 1980-luvun lopulla. Hänelle myönnettiin Neuvostoliiton valtion taidepalkinto 1989. Perestroikan myötä Denisov kykeni luomaan tiiviimpiä suhteita länteen ja tuomaan esiin avantgardistisia tekniikoitaan yhä vapaammin myös kotimaassaan. Hänestä tuli Moskovan nykymusiikkijärjestön johtaja 1990.Denisov oli viehtynyt ranskalaiseen kulttuuriin, jonka pohjalta hän tutustui Boris Vianin kirjoituksiin. Niitä hän otti myös lauluteostensa ja oopperansa pohjaksi. Ranskalaiset pitivät erityisesti hänen tuotannostaan, ja hänen teoksiaan esitettiin maassa runsaasti. Muun muassa hänen oopperansa L’Ecume des Jours kantaesitettiin Pariisissa 1986. Vuonna 1991 hän alkoi opettaa nykymusiikkia myös IRCAMissa, Ranskassa Pierre Boulezin kutsumana.Denisov oli naimisissa kahdesti. Hänen ensimmäinen vaimonsa oli Galina Grigorijeva, jonka kanssa hän sai tyttären. Liitto päättyi eroon. Toisen avioliiton hän solmi 1987 Jekaterina Kubrovskajan kanssa, ja he saivat kaksi tytärtä. Kaksi vuotta ennen kuolemaansa Denisov joutui vakavaan auto-onnettomuuteen Moskovassa, eikä hän sukulaisten mukaan toipunut siitä koskaan täysin. Hänen terveytensä oli varsin huono, ja viimeisiksi vuosikseen hän siirtyi asumaan tuoreen perheensä kanssa Pariisiin, missä ranskalaiset tukivat taloudellisesti hänen kalliita lääketieteellisiä hoitojaan. Hän kuoli pariisilaisessa sairaalassa 24. marraskuuta 1996.
Kalevi Ahon mukaan Denisovin alkuaikojen tuotannossa 1950-luvulla näkyy varsinkin Dmitri Šostakovitšin, Igor Stravinskyn sekä Béla Bartókin vaikutteita. Jo alkuajoista lähtien Denisovin tuotanto heijastelee myös hänen elinikäistä kiinnostustaan venäläiseen kansanperinteeseen ja -musiikkiin. Yleensä Denisovin tuotantoon sisältyy hienosyistä rytmiikkaa, jonka liikaa selväpiirteisyyttä hän pyrki vieläpä usein hämärtämään polyrytmiikalla, polyproportionaalisuudella tai aleatorisuudella.
Kansainväliseen suosioon Denisov nousi 1960-luvulla. Hän oli kiinnostunut Neuvostoliiton ulkopuolisesta nykymusiikista 1950-luvun lopulla. Hänen pääasialliset innoituksensa lähteet tulivat olemaan ranskalainen nykymusiikki, Toinen Wienin koulukunta sekä Boulezin ja Karlheinz Stockhausenin sodanjälkeinen avantgardismi. Hän perehtyi 1960-luvun alussa perusteellisesti 1900-luvun suuriin moderneihin säveltäjiin kuten Stravinskyyn, Arnold Schönbergiin, Anton Weberniin, Alban Bergiin, Luigi Nonoon, Stockhauseniin, Witold Lutosławskiiin ja Bartókiin. Tutkimustyön tuloksena Denisov sai runsaasti vaikutteita omaan tuotantoonsa.Hän alkoi kokeilla dodekafonian antamia mahdollisuuksia sekä sarjallisuutta. Hän pyrki saavuttamaan sävellystekniikan, jossa tiukat ja pysyvät rakenteet toimisivat jatkuvasti muuttuvien mobiilien sävelrakenteiden kanssa vuorovaikutuksessa. Ensimmäinen tällainen pysyviä ja muuttuvia rakenteita yhdistelevä teos oli Leningradissa kantaesitetty laulusarja Le Soleil des Incas (Inkojen aurinko, 1964; sopraanolle ja 11 instrumentalistille). Teoksesta tuli Denisovin kansainvälinen läpimurto, jota lännessä jo pian esittivät muun muassa Bruno Maderna sekä Pierre Boulez.Ahon mukaan Denisovin kansanrunoihin pohjautuva teos Valituslauluja (1966) luo omintakeista synteesiä ”jälkiweberniläisestä melodisesta kielestä ja folkloristisesta rituaalisuudesta”. Samoihin aikoihin Denisov kehitteli myös musiikillisen materiaalin muodonmuutostekniikkaa teoksessa Crescendo e diminuendo (1965) sekä konstruktiivisten ja destruktiivisten musikaalisten elementtien vuorovaikutusta teoksessa Ode (1968; klarinetille, pianolle ja lyömäsoittimille). Monityylisyyttä Denisovin tuotannossa edustaa Bertolt Brechtin teksteihin tuotettu teos Fünf Geschichten fom Herrn Keuner (1966; tenorille ja 7 soittimelle) sekä Silhouèttes (1969; huilu, piano ja lyömäsoittimet).Denisovin kamarimusiikin huipputeoksia 1960-luvulta ovat Romantische musik (1969) sekä jousitrio (1969), joissa hän käytti satsiteknisiä ja sointivärillisiä kontrasteja musiikillisen dramaturgian pohjalla.
Denisovin tuotannossa alkoi uusi vaihe 1970-luvulla, jolloin hän tuotti myös keskeisimpiin teoksiinsa kuuluvan soitinkonserttojen sarjan. Hän alkoi käyttää myös muita tekniikoita kuin dodekafonista 12-säveljärjestelmää, esimerkiksi aleatorisia tekniikoita, elektronista musiikkia, uusia soittotekniikoita ja mikrointervalleja.Uuden vaiheen aloitti orkesteriteos Peinture (Maalaus, 1970). Vuoden 1972 sellokonsertto kiinnitti huomiota ulkokohtaisten virtuoosieleiden poissaolon vuoksi, ja se rakentui laajalti ¼-sävelaskelmelodiikalle. Vuoden 1975 voimakasilmeisen pianokonserton keskimmäistä osaa pidetään Denisovin tuotannon eräänä hienoimmista hitaista musiikkiteoksista. Herkkää ja hiljaisten nyanssien hallitsemaa tyylisuuntaa sellokonserton jälkeen jatkoivat Aurèle Nicolet'lle omistettu huilukonsertto (1975) ja viulukonsertto (1977). Samaa tyylisuuntaa edusti myös vuoden 1975 teos Aquarelle 24 jousisoittimelle. Denisovin tärkeisiin teoksiin kuuluu myös vuoden 1979 kaksoiskonsertto oboelle ja orkesterille. Denisov sävelsi 1970-luvulla musiikkia myös suositun moskovalaisen Taganka-teatterin näytelmiin.Monet konsertoista oli sävelletty erityisesti länsimaisille esittäjille, joihin kuuluivat saksofonisti Jean-Marie Londeix, oboisti Heinz Hollinger, klarinetisti Eduard Brunner ja huilisti Aurèle Nicolet. Latvialainen viulisti Gidon Kremer oli eräs harvoista neuvostotaiteilijoista, joka esitti Denisovin musiikkia. Hän jopa kantaesitti Denisovin viulukonserton Milanossa Neuvostoliiton sijasta.
1980-luvun alussa Denisov jatkoi soitinkonserttojensa sarjaa Partita-konsertolla viululle ja orkesterille (1981) sekä konsertolla fagotille, sellolle ja orkesterille (1982). Hänen myöhempi tuotantonsa 1980-luvulta alkaen oli vähemmän järjestelmällistä ja muodollisesti vapaampaa. Denisov yhdisteli vapaasti erilaisia tekniikoita, ja venäläinen kansanmusiikki tuli näkyvämmin takaisin hänen teoksiinsa, tosin usein heterofonisina kudoksina.Denisovin pääteoksia ovat Francisco Tanzerin liturgisiin teksteihin tehty ja Hampurissa kantaesitetty Requiem (1980) sekä Boris Vianin librettoon sävelletty ooppera L’Écume des jours (Päivien kuohu, 1986). Oopperan kantaesitys oli Pariisissa, ja sen monityyliseen kokoonpanoon kuului myös viihdeorkesteri. Baletti Confession (1984) perustuu Alfred de Musset’n romaaniin Vuosisadan lapsen tunnustus. Myös Moskovassa vuonna 1988 kantaesitetty sinfonia kuuluu Denisovin tärkeimpiin teoksiin.Loppuaikoinaan 1990-luvulla Denisov kehitteli metafyysisiä, jopa uskonnollisia teemoja. Uskonnollisten tuntemusten heräämisen myötä Denisov kirjoitti teokset Histoire de la vie et de la mort de Notre Seigneur Jésus Christ (1992) ja Morgentraum (1993). Huonosta terveydentilastaan huolimatta hän jatkoi säveltämistä loppuun saakka, ja Symphony No. 2 valmistui vain joitakin kuukausia ennen hänen kuolemaansa.
Edison Denisov: Udarnye instrumenty v sovremennom orkestre (Lyömäsoittimet orkesterissa).   Moskova: Vses. izd-vo "Sov. kompozitor", 1982.   WorldCat.  (venäjäksi)Denisov julkaisi sävellystyönsä ohella myös lukuisia esseitä ja artikkeleita nykymusiikin ja sävellystyön ongelmista.
Kalevi Ahon mukaan Denisovia pidetään eräänä ensimmäisistä säveltäjistä, jotka toivat Neuvostoliittoon 1960-luvulla Länsi-Euroopassa kehitettyjä sävellystekniikoita ja kykenivät kehittämään niitä edelleen taiteellisesti merkityksellisellä tavalla. Häntä pidetään laajalti eräänä tärkeimmistä Šostakovitšin ajan jälkeisen säveltäjäsukupolven johtajista Venäjällä. Häntä on kuvailtu myös elintärkeäksi linkiksi venäläisten ja eurooppalaisten säveltäjien välillä: Hän oli yhteydessä muun muassa Bouleziin, Stockhauseniin ja Nonoon jo 1950-luvulta lähtien.Denisovin musiikkia esitetään edelleen laajalti maailman huippuorkesterien, kamariorkesterien ja soolotaiteilijoiden repertuaareissa. Denisovia säännöllisesti ohjelmistoihinsa sisällyttäneisiin kapellimestareihin kuuluvat muun muassa Leonard Bernstein, Charles Dutoit, Daniel Barenboim, Neeme Järvi, Pierre Boulez ja Gennadi Roždestvenski. Hänen musiikkiaan löytyy lukuisilta kansainvälisiltä levymerkeiltä, kuten Columbia Recordsilta, BIS Recordsilta ja Melodijalta sekä monilta kansainvälisiltä nuottikustantajilta.Sävellystyönsä ohella Denisov muistetaan Venäjällä tärkeänä pedagogina, niin Moskovan konservatoriosta kuin yksityisestikin. Hän opetti myös Pariisin IRCAMissa ja toimi Moskovan nykymusiikkijärjestön johtajana vuodesta 1990 aina kuolemaansa saakka. Järjestön johtajan roolissa Denisov teki merkittävää kulissien takaista työtä Stalinin hallinnon aikana hävinneiden säveltäjien elämäntöiden rehabilitoimiseksi. Hän käynnisti ohjelman, jossa tutkittiin, toimitettiin, orkestroitiin, jopa viimeisteltiin, esitettiin, levytettiin ja julkaistiin unohdettujen neuvostosäveltäjien sukupolven musiikkia.
Kunnioitettu taiteilija (ven. Zaslužennyi dejatel iskusstv, Venäjän neuvostotasavalta, 1989)
Yuri Khopolov, Valeria Tsenova: Edison Denisov.   Chur: Harwood Academic Publishers, 1995. ISBN 3-7186-5425-3.    (englanniksi)
Ekaterina Kouprosvskaia-Bruggeman: Edison Denisov, compositeur de la lumière.   Pariisi: Publication Cdmc, 2011. ISBN 978-2-916738-05-5.    (ranskaksi)

Edson Rene Braafheid (s. 8. huhtikuuta 1983 Paramaribo, Suriname) on alankomaalainen jalkapalloilija, pelipaikaltaan puolustaja. 176 senttimetriä pitkä Braafheid edustaa Laziota. Uransa aikana hän on edustanut myös muun muassa Eredivisien Twenteä ja Bundesliigan Bayern Müncheniä.Lazio ilmoitti 1. elokuuta 2014 tehneensä vuoden sopimuksen Braafheidin kanssa, joka tuli vapaana pelaajana.

Eduardo Horacio García (s. 22. tammikuuta 1956 Buenos Aires) on argentiinalainen roomalaiskatolinen piispa. Hänet vihki papiksi Buenos Airesin arkkihiippakuntaan Juan Carlos Aramburu 18. marraskuuta 1983, ja hänet nimitettiin sen vihkipiispaksi sekä Ipagron titulaaripiispaksi 21. kesäkuuta 2003. Piispaksi vihkiminen seurasi 16. elokuuta. Pääkonsekraattorina toimi Jorge Mario Bergoglio, jota avustivat Jorge Eduardo Lozano ja José Antonio Gentico.

Eero Väinö Broman (s. 15. maaliskuuta 1963 Helsinki) on suomalainen yrittäjä. Hän on Broman Groupin varatoimitusjohtaja (1995–) ja hallituksen puheenjohtaja (2013–) sekä konserniin kuuluvan Motonetin toimitusjohtaja vuodesta 2007.
Broman valmistui ylioppilaaksi vuonna 1982 ja kauppatieteen maisteriksi 1987. Hän oli Broman Groupin hallintojohtaja 1986–1995 ja Laakerikulma Oy:n toimitusjohtaja 2002–2007.Bromanin isä on Väinö H. Broman. Hän on äitinsä Riitta Reenpään kautta Reenpään sukua ja isänsä äidin puolelta Cederbergin sukua. Hänen veljensä Harri Broman toimii Broman Groupin ja Varaosamaailman toimitusjohtajana.Eero Broman on isänsä tavoin karjalaisen kulttuurin tukija ja on toiminut Karjalaisen Kulttuurin Edistämissäätiön hallituksessa 2000-luvulta lähtien. Hän on ollut Otava Oy:n hallituksen jäsen vuodesta 2007.Nuorena Broman oli SM-tason korkeushyppääjä ja saavutti Lahden Kalevan kisoissa 1985 jaetun pronssimitalin tuloksella 214. Hänen uransa ajoittui 1980-luvun alusta vuoteen 1987. Hänen ennätyksensä on 216 cm vuodelta 1986. Urallaan hän edusti Joensuun Katajaa. Broman on toiminut Joensuun Katajan johtokunnassa (2002–) ja puheenjohtajana (2002–2004) sekä Suomen Urheiluliiton johtokunnassa (2006–2009).

Eero Matias Heikkinen (s. 22. heinäkuuta 1955 Kestilä) on suomalainen keihäänheittäjä, joka sijoittui pronssille Kalevan kisoissa 1988 tuloksella 76,14 m. Hänen ennätyksensä vanhalla keihäsmallilla oli 82,12 m vuodelta 1985 ja uudella keihäsmallilla hän heitti parhaimmillaan 79,46 m vuonna 1987. Hän edusti urallaan Kestilän Kisa-Veikkoja, Vaalan Karhua ja Nivalan Urheilijoita. Hänellä on myös maaotteluedustus.

Eero Olavi Holopainen (s. 20. syyskuuta 1937 Kuhmo) on Helsingin yliopiston meteorologian emeritusprofessori. Hän on meteorologian ja ilmastodynamiikan asiantuntija.Holopainen kirjoitti ylioppilaaksi Kajaanin lyseossa 1956, valmistui filosofian kandidaatiksi Helsingin yliopistosta 1960, filosofian lisensiaatiksi Tukholman yliopistosta 1962 ja väitteli filosofian tohtoriksi Helsingin yliopistossa 1964. Työuransa hän aloitti Tukholman yliopiston meteorologian laitoksen assistenttina 1960. Holopainen palasi Suomeen 1962 akateemikko Erik Palménin assistentiksi Suomen Akatemiaan, jossa työskenteli vuoteen 1965, jolloin siirtyi Yhdysvaltoihin tutkijaksi Michiganin yliopistoon (Ann Arbor) vuosiksi 1965–1966. Seuraavaksi hänet palkkasi Ilmatieteellinen keskuslaitos ylimääräiseksi ylimeteorologiksi 1966–1967 ja sääosaston viransijaiseksi osastonjohtajaksi 1966–1968. Samaan aikaan Holopainen toimi myös Helsingin yliopiston meteorologian dosenttina 1966–1970. Helsingin yliopiston virkaatekevänä apulaisprofessorina hän toimi 1969–1970, apulaisprofessorina 1970–1971, virkaatekevänä professorina 1971–1973 ja meteorologian professorina 1973–1998. Yliopiston professorin kaikkia velvollisuuksia Holopaisen ei tarvinnut hoitaa 1984–1989, sillä hänet valittiin Suomen Akatemian tutkimusprofessoriksi viisivuotiskaudelle. Vierailevana professorina Holopainen toimi 1976 australialaisessa Monash-yliopistossa, 1979 yhdysvaltalaisessa Princetonin yliopistossa ja 1981 yhdysvaltalaisessa Wisconsinin yliopistossa (Madison).Päätyönsä ohessa Holopaisen aika riitti moneen häntä kiinnostavaan luottamustoimeen ja jäsenyyteen. Hän oli Euroopan keskipitkien sääennusteiden keskuksen (ECMWF) tieteellisen neuvonantokomitean jäsen 1976–1980 ja 1983–1990, Maailman ilmatieteen järjestön (WMO/ICSU) tieteellisen komitean jäsen 1980–1986 ja EU Human Capital and Mobility -ohjelman Earth Science -paneelin jäsen 1992–1994. Suomessa hän oli Ilmatieteen laitoksen johtokunnan jäsen vuodesta 1989 ja Pohjoismaisen ympäristöntutkimusohjelman ilmastonasiantuntijaryhmän jäsenenä vuodesta 1991. Holopainen toimi lisäksi Geofysiikan seuran puheenjohtajana 1971, Suomen maantieteellisen seuran työjäsenenä 1975, Suomalaisen Tiedeakatemian jäsenenä vuodesta 1974 ja Suomen Tiedeseuran jäsenenä vuodesta 1975. Ansioistaan hänet palkittiin 1975 Suomalaisen Tiedeseuran Theodor Homénin palkinnolla ja 1993 Geofysiikan seuran hopeisella Erik Palmén -mitalilla.
Holopaisen tuotanto käsittää yli sata tieteellistä ja muuta meteorologian alaan liittyvää julkaisua.

Eero Johannes Lehtinen (11. heinäkuuta 1911 Ypäjä – 6. huhtikuuta 2007 Hämeenlinna) oli teologian tohtori h.c. ja Lapuan hiippakunnan ensimmäinen piispa.
Hän kirjoitti ylioppilaaksi 1929 Turun suomalaisesta yhteiskoulusta, suoritti sacr.min.kandidaatin tutkinnon 1933 ja vihittiin papiksi samana vuonna. Opiskeluaikanaan hän toimi aktiivisesti Akateemisessa Karjala-Seurassa. Hän suoritti filosofian kandidaatin tutkinnon 1943 ja teologian lisensiaatin tutkinnon 1948.
Evankeliseen liikkeeseen lukeutunut Lehtinen toimi Alastaron seurakunnan virallisena apulaisena ja vt. kirkkoherrana 1933–1939, Saarijärven kappalaisena 1939–1948 ja kirkkoherrana 1948–1955 sekä Hämeenlinnan seurakunnan kirkkoherrana 1955–1956. Lapuan hiippakunta perustettiin 1. heinäkuuta 1956, ja Lehtisestä tuli sen ensimmäinen piispa. Hän jäi eläkkeelle 1974.
Martti Arkkila: Kristuksen kirkko vai ihmisten? Piispa Eero Lehtinen kirkollisena ja evankelisena vaikuttajana 1911−1974. väitöskirja.   Kustannus Oy Arkki, 2008. ISBN 978-951-618-973-7.    
Kristuksen kirkko vai ihmisten? Piispa Eero Lehtinen kirkollisena ja evankelisena vaikuttajana 1911–1974 -väitös (Martti Arkkila)
Eerola on Valkeakosken 16. kaupunginosa kaupungin keskustaajaman pohjoisosassa. Alue on rakennettu pääosin 1970- ja 1980-luvuilla. Alue koostuu niin kerros- ja rivitaloista kuin omakotitaloista. Eerolankaari valmistui pääosin 1990-luvulla. Eerola on lähellä palveluita ja Eerolassa oli vielä 2000-luvulle asti toiminnassa kauppaposti. Eerolan maine on monen lähiön tapaan erittäin kyseenalainenlähde? ja alueen "hurjimmat vuodet" sijoittuivat 1980- ja 1990-luvuille. Erityisesti Rekikuja oli varsin pahamaineinen ja leima on säilynyt nykyisyyteen asti. Eerola on hyvien virkistysmahdollisuuksien äärellä ja alueena luonnonläheinen kuten Mäntyläkin. Alueen katujen nimeämisteemana on ollut tukinuitto ja siihen liittyvät käsitteet. Katuja on muun muassa Savottatie, Uittotie, Nipputie ja Lauttatie. Kujia on muun muassa Rekikuja, Pankkokuja ja Lamuskakuja. Alueen pääkatu on kahdesta tieosuudesta koostuva Eerolantie.

Egon Petri (23. maaliskuuta 1881 Hannover, Saksa – 27. toukokuuta 1962 Berkeley, Yhdysvallat) oli alankomaalaista syntyperää oleva saksalainen pianisti ja opettaja, joka oli elämänsä loppuvuosikymmenet Yhdysvaltain kansalainen. Hän aloitti viuluopinnot viisivuotiaana. Häntä opetti aluksi oma isä, joka silloin oli Leipzigin Gewandhaus-orkesterin konserttimestari. Perhe muutti 1889 Berliiniin, jossa Petri opiskeli pianonsoittoa opettajanaan Teresa Carreno. Sen ohella hän harjoitteli urkujen ja käyrätorven soittoa sekä teini-iässä säveltämistä ja musiikinteoriaa Hermann Kretschmarin ja Felix Draeseken johdolla. Pianosta tuli Petrin pääinstrumentti Weimarissa Ferruccio Busonin mestariluokalla vuodesta 1901 lähtien. Busonin vaikutus Petrin pianonsoittoon oli merkittävä ja Petri korjaili Busonin oopperoiden ja pianokappaleiden käsikirjoituksia. He toimittivat yhdessä myös Johann Sebastian Bachin kosketinsoitinteoksia.Petrin ensiesiintyminen Alankomaissa oli 1902, mutta pianistinuraa hän ei siellä kyennyt luomaan. Vuonna 1905 hänestä tuli Royal Manchester College of Musicin professori vuoteen 1911 saakka, jolloin hän palasi Berliiniin Busonin apulaiseksi. Vuodet 1921–1925 hän opetti Berliinin musiikkikorkeakoulussa ja hän konsertoi ahkerasti tehden muun muassa 1923 Venäjän-kiertueen. Vuonna 1925 Petri muutti Puolan Zakopaneen, josta teki konserttimatkoja toiseen maailmansotaan saakka. Ensikonsertti Yhdysvalloissa oli 1932 ja tähän maahan hän lopulta asettuikin. Opetustyötä hän jatkoi 1940–1946 toimien Cornellin yliopiston vierailevana professorina. Sairastuttuaan hän muutti länsirannikolle Kaliforniaan, jossa opetti Mills Collegessa 1947–1957 ja San Franciscon konservatoriossa. Egon Petri esiintyi useita kertoja myös Suomessa.

Eidsvollin kansalliskokouksessa (norj. Riksforsamlingen) luotiin Norjan perustuslaki ja valittiin maalle kuningas 10. huhtikuuta – 20. toukokuuta 1814. Kokoukseen osallistui edustajia, itsenäisyysmiehiä (norj. Eidsvollmennene), maan keski- ja eteläosista. Perustuslaki hyväksyttiin 16. toukokuuta ja allekirjoitettiin 17. toukokuuta, mistä tuli sittemmin Norjan kansallispäivä. Perustuslaki loi osaltaan tärkeän perustan Norjan myöhemmälle valtiolliselle itsenäisyydelle.
Napoleonin sodissa silloinen Norjan emämaa Tanska oli liittynyt Napoleoniin ja Britannia oli katkaissut Norjan meriyhteydet valtakunnan pääkaupunkiin.
Napoleon oli hävinnyt Leipzigin taistelun lokakuussa 1813 ja Tanskalla oli huonot tulevaisuudennäkymät. Ruotsi puolestaan oli jäsenenä Napoleonin ja siten myös Tanska-Norjan vastaisessa Kuudennessa liittokunnassa. Ruotsi oli menettänyt Suomen Venäjälle vain muutamaa vuotta aiemmin vuonna 1809 ja kruununprinssi Kaarle Juhana halusi varmistaa, ettei ainakaan maan länsirajalta Norjasta tulisi uusia uhkia. Ruotsi olikin saanut liittoumalta lupauksen saada Norja itselleen. Kuudennen liittokunnan voitto Leipzigissa aiheutti diplomaattisen paineen Tanskaa kohtaan, ja liittoutuma hyökkäsi nyt sitä vastaan Holsteinin kautta. Talven aikana myös poikkeuksellisen runsas jäämassa Skagerrakissa pahensi entisestään Norjan eristyneisyyttä emämaastaan. Tanskan kuningas Fredrik VI antautui 6. tammikuuta 1814, erosi liitosta Napoleonin kanssa ja jätti Norjan Ruotsin valtapiiriin. 14. tammikuuta solmittiin Kielin rauha Tanskan ja Ruotsin sekä Tanskan ja Britannian välillä.Kielin rauhansopimus katkaisi 434 vuotta kestäneen yhteyden Tanskan ja Norjan välillä. Vuodesta 1536 Norja oli katsottu kiinteäksi osaksi Tanskaa yhdessä Jyllannin, Fynin, Sjællannin ja Skånen kanssa. Sopimuksessa määriteltiin myös, että Norjasta tulisi itsenäinen valtio unionissa Ruotsin kanssa. Ruotsin kuningas Kaarle XIII julisti 8. helmikuuta uudelleen, että Norja säilyisi omana valtionaan, jolla olisi oma kansallinen edustuksellinen päätäntävalta ja verotusoikeus. Historioitsijat pitävät kruununprinssi Kaarle Juhanaa julistuksen arkkitehtina.Samaan aikaan Norjan käskynhaltijana toimi prinssi Kristian Frederik, Tanskan kuninkaan Fredrik VI:n serkku ja tätä edeltäneen kuningas Kristian VII:n velipuolen poika. Ystävänsä, norjalaisen liikemies ja virkamies Carsten Ankerin rohkaisemana hän pani alulle norjalaista vastarintaa estääkseen Ruotsin ylivaltaa alueella ja edistääkseen Tanskan ja Norjan mahdollista uudelleenyhdistymistä tulevaisuudessa. Fredrik VI oli heti rauhansopimuksen solmimisen jälkeen käynnistänyt ison operaation lähettääkseen viljaa kauan emämaastaan eristyksissä olleeseen Norjaan. Fredrik VI:n aloitteesta Kristian Frederik käynnisti myös maanlaajuisen propagandakampanjan Norjan itsenäisyyden puolesta sekä harrasti aktiivista diplomatiaa suurvaltoihin päin edistääkseen Norjan mahdollisimman suurta riippumattomuutta Ruotsista.Helmikuussa Kristian Frederik kutsui Eidsvolliin koolle niin sanotun ”suurmieskokouksen”. Kokouksessa muun muassa professori Georg Sverdrup sai hänet vakuuttuneeksi, että kansan tuli valita hänet hallitsijaksi. Ennen tätä hän oli ajatellut julistautuvansa Norjan kuninkaaksi vain perintöoikeuteensa nojautuen. Kokouksen jälkeen tuolloin sijaishallitsijan (norj. regent) titteliä käyttänyt Kristian Fredrik kutsui koolle perustuslainsäätämiskokouksen Eidsvolliin. Edustajavaaleja kokouksiin pidettiin ympäri maan ja samalla vannottiin valoja Norjan itsenäisyystaistelua varten. Maan pohjoisosissa vaaleja ei ehditty pitää ajoissa. Kansalliskokous pidettiin Carsten Ankerin omistamassa kartanossa, jonka päärakennus on nykyisin museona ja tunnetaan nimellä Eidsvollbygningen. Kokouksen ajan Kristian Frederik asui kartanossa ja piti illallisia joka ilta 12 kokousedustajalle.
112 kokousedustajaa saapui Eidsvolliin 10. huhtikuuta. Kokous jakaantui jo alusta lähtien kahteen löyhähköön puolueeseen, joilla oli mielipide-eroja – itsenäisyyspuolueeseen (norj. selvstendighetspartiet) ja unionipuolueeseen (norj. unionspartiet). Itsenäisyyspuolueen edustajat olivat enemmistönä ja onnistuivat lopulta saamaan myös suurimman osan välimaastossa olleita edustajia puolelleen.
Kokousedustajista 33 valittiin armeijasta ja laivastosta, 25 kaupungeista ja kauppaloista (norj. kjøpstedene) ja 54 maakunnista (norj. landdistriktene). Väkilukuun nähden sekä armeijalla että kaupungeilla oli valtaisa yliedustus. Trøndelagista pohjoiseen ei ollut yhtään edustajaa, koska Nordlandissa ei ehditty pitää edustajavaaleja lainkaan ja Finnmarkissa vaali saatiin aikaan vasta, kun kokous oli jo pidetty. Edustajista 57 oli virkamiehiä, viisi tehtaan- ja kartanonomistajia, 13 kauppiaita ja 37 talonpoikia. Osallistujat olivat varsin nuoria. Useimmat olivat alle 50-vuotiaita ja lähes puolet alle 40-vuotiaita. Keski-ikä oli 42 vuotta ja kahdeksan kuukautta.Tärkein ja vaikutusvaltaisin ryhmä edustajista oli virkamiehistö. Peräti kolmetoista viidestätoista perustuslakikomitean jäsenestä tuli olemaan virkamiehiä. Useimmat virkamiehet kuuluivat itsenäisyyspuolueeseen ja heillä oli vahvat sidokset Tanskan kuninkaaseen ja Tanskaan. Omien oikeuksiensa turvaamiseksi valtaosa virkamiehistöstä vastusti porvariston ja aateliston erityisoikeuksia elinkoeinoelämän alueilla. Toisaalta unioni Ruotsin kanssa saattoi merkitä yhdistymistä ja kilpailua ruotsalaisen virkamieskunnan kanssa asemista, mitä haluttiin välttää. Virkamiehet olivat myös tukeneet talonpoikaisedustusta, koska he katsoivat talonpoikien olevan heidän näkökulmastaan hyödyllisempiä kuin mitä he olisivat porvaristolle. Useimmat virkamiehistöstä olivat virkamiesten poikia, joista yli puolet olivat seuranneet isiensä jälkiä juristin, papin tai upseerin uralla. Vain yhdellä virkamiehellä oli talonpoikaistausta, 17 oli porvaritaustaisia. Virkamiehistö ei ollut juurikaan sidoksissa edustamaansa paikkaan. Useat olivat itse asiassa syntyneet Tanskassa ja vain kuusi heistä oli syntynyt edustamassaan vaalipiirissä. Vaikka virkamiehistön piirissä oli joitakin erimielisyyksiä, ne olivat harvoin isoja. Suurimmat mielipide-erot ryhmän sisällä koskivat kirkon omistaman maan myymistä talonpojille ja yleistä asevelvollisuutta.Vain 18 edustajaa oli liikemiehiä ja porvareita. Heidän lukumääränsä ei juurikaan vastannut ryhmän todellista taloudellista valtaa aikansa yhteiskunnassa. Vuodesta 1807 käynnissä ollut sota ja Britannian merisaarto oli vaurioittanut pahasti maan kauppaa ja merenkulkua. Useimmat liikemiehet suhtautuivat siksi erittäin kriittisesti Tanskan kuninkaan ulkopolitiikkaan ja toivoivat pikaista rauhaa Britannian kanssa, minkä vuoksi heistä valtaosa edusti unionipuoluetta. Norjalla tuli heidän mielestään olla laaja sisäinen itsehallinto norjalais-ruotsalaisessa unionissa. Yleistä asevelvollisuutta vastustettiin, koska liikemiehet arvelivat monien johtavien perheiden muuttavan sen vuoksi ulkomaille. Liikemiehet osallistuivat erityisesti väittelyihin taloudellisista ja sosiaalisista kysymyksistä, joissa he puolustivat hallussaan olevia erityisiä kaupankäyntioikeuksia, sahalaitoserityisoikeuksia, sekä viinanpoltto-oikeuksia.Yleisesti ottaen kokousedustajat olivat aikansa mittapuulla korkeasti koulutettuja. Virkamiehillä oli ylioppilastutkinto ja virkaopintoja ja he olivat usein viettäneet urasa alkuajat Kööpenhaminassa. Porvariston edustajista suuri osa oli nuoruudessaan lähetetty opintomatkoille eritoten Ranskaan, Saksaan ja Britanniaan, missä he oppivat kieliä sekä insinööritaitoa ja kauppaa. Talonpojat olivat luonnollisesti vähiten koulutettuja, joskin heidän joukossaaon oli reaalikoulun käyneitä sekä armeijassa ja laivastossa palvelleita, jotka olivat kielitaitoisia. Vain yksi kokousedustaja, matruusi Even Thorsen, oli luku- ja kirjoitustaidoton ja hänen allekirjoituksensa perustuslakiin toteutettiin siten, että Thorsen piti kädestä hänen puolestaan perustuslain allekirjoittanutta edustajaa.
Itsenäisyyspuoluetta kutsuttiin eritoten sen vastustajien taholta myös "tanskalaispuolueeksi" (norj. danskepartiet), "prinssipuolueeksi" (norj. prinsepartiet) ja "nopeiksi" (norj. de ilende). Edustajista enemmistö, noin 80, oli itsenäisyyspuolueen riveissä. Johtajana toimi Christian Magnus Falsen. Muita keskeisiä hahmoja olivat Georg Sverdrup, Peter Motzfeldt ja Wilhelm Christie. Itsenäisyyspuoleen tavoitteena oli saada aikaan välitön itsenäisyysjulistus, perustuslaki ja kuninkaanvalinta, minkä jälkeen kansalliskokous voitaisiin lakkauttaa.Puolueen linjavalinta herätti runsaasti keskustelua. Kuningasehdokas Kristian Frederik oli tanskalainen ja hänellä oli tiivis suhde entiseen emämaahan, mistä puolueen "tanskalaispuolue"-nimitys johtuikin. Puolue sai riveihinsä myös suurimman osan 37 talonpoikaisedustajasta, jotka ottivat harvoin osaa väittelyihin ja äänestivät pääosin alueidensa enemmän äänessä olleiden edustajien mukaan.
Unionipuolueen liikanimiä olivat muun muassa "länsipuolue" (norj. vestpartiet), "ruotsalaispuolue" (norj. svenskepartiet) ja "epäröijät" (norj. de nølende). Puolueen ytimessä oli noin 20 henkilöä, joista johtohahmoja olivat kreivi Herman Wedel-Jarlsberg, Severin Løvenskiold, Nicolai Wergeland, Peder Anker ja Jacob Aall.Vaikka puolueen vastustajat ivasivat sitä ruotsalaispuolueena, he tuskin olivat sitä enempää kuin itsenäisyyspuolueen edustajat "tanskalaismielisiä". Kaikki puolueen edustajat sanoivat haluavansa täyttä itsenäisyyttä, mutta katsoivat, ettei sen säilyttäminen olisi vielä mahdollista. Puolue halusi mukauttaa perustuslain löyhään liittoon Ruotsin kanssa, koska he eivät uskoneet Norjan kykenevän puolustautuvan ruotsalaisten hyökkäystä vastaan. Täten olisi parasta varmistaa unionille mahdollisimman edulliset ehdot. Puolueen mukaan kansalliskokous voisi myös itse päättää mistä tahansa asiasta ja sen tulisi siten jatkaa toimintaansa myös perustuslain valmistumisen jälkeen.Maantieteellisesti unionipuolueen edustajat olivat lähtöisin Østlandetilta ja Agderista. Useat olivat elinkeinonharjoittajia ja porvaristoa, joilla ei ollut samanlaista sidosta Tanskaan kuin virkamiehistöllä. Porvaristo oli myös raivostunut Tanska-Norjan ulkopolitiikasta, joka oli raunioittanut kaupankäynnin Britannian kanssa. Siksi Ruotsi nähtiin monella tapaa luonnollisempana unionipartnerina.
10. huhtikuuta oli ensimmäinen pääsiäispäivä ja edustajat tapasivat Eidsvollin kirkon ulkopuolella, jossa Kristian Frederik otti heidät vastaan. Jumalanpalveluksen jälkeen he matkustivat Eidsvollin kartanoalueelle (norj. Eidsvoll Verk). Kokous avattiin muodollisesti toisena pääsiäispäivänä, 11. huhtikuuta. Prinssi Kristian Frederik avasi kokouksen lähes valtiopäivien avajaispuheen tyyliseksi luonnehditulla puheenvuorolla, jossa hän muistutti kokousta sen tärkeästä tehtävästä. Tämän jälkeen hän pyysi kokousta valitsemaan puheenjohtajan, sihteerin ja perustuslakikomitean. Ensimmäiseksi puheenjohtajaksi valittiin prinssin toivomuksesta kamariherra Peder Anker. Jatkossa puheenjohtajat valittiin viikoksi kerrallaan. Kokous valitsi myös hallintokomitean, jonka yhtenä tehtävänä oli muotoilla vastaus- ja kiitospuhe prinssille.
Vastauspuhe prinssille esitettiin 12. huhtikuuta. Itse puhe oli neutraali ja pääosin Sverdrupin käsialaa. Puheen jälkeen alkoi kiistely siitä, mitä itsenäisyys tarkoittaisi. Unionipuolueen johtohahmoista pastori Nicolai Wergeland korosti kokouksen ensisijaisena tarkoituksena olevan maan itsenäisyyden ja riippumattomuuden varmistaminen. Wergelandin ehdotuksesta kokous hyväksyi kansan suvereniteettiperiaatteen, jonka mukaan kaikki legitiimi hallitusvalta kuuluu kansalle. Wergeland korosti edelleen, että myös kuninkaan, tässä tapauksessa ehdokas Kristian Frederikin, tulee saada valtuutuksensa kansalta. Vaikka ehdotus oli linjassa itsenäisyyspuolueenkin ajatusten kanssa, nähtiin aiheen esille ottaminen tässä yhteydessä Wergelandin taholta epäsuorana kritiikkinä prinssin roolille kokouksen järjestämisessä. Tämä herätti voimakkaita protesteja etenkin Sverdrupin ja Ankerin taholta. Suurmieskokouksessa, jossa prinssille oli annettu sijaishallitsijan asema, mukana ollut Sverdrup koki puheen jopa henkilökohtaisena hyökkäyksenä itseään vastaan ja uhkasi Wergelandin joutuvan vastuuseen sanomisistaan. Wergelandin ajatuksena oli kuitenkin saada itse kansalliskokoukselle suvereeni asema, mutta se ei edellä mainituista syistä johtuen saanut riittävää kannatusta.
12. huhtikuuta valittiin myös perustuslain työstämiseen erityinen 15-jäseninen perustuslakikomitea . Komitean johtajaksi valittiin itsenäisyyspuolueen Falsen ja sihteeriksi Christian Adolph Diriks. Komitea esitteli peruslinjat perustuslakityölle jo 16. huhtikuuta. Vaikka eräissä lähteissä sanotaan itse perustuslakityön päälinjojen hyväksymisen sujuneen "ilman suurempia kiistoja", käytiin tuona päivänä kuitenkin vilkasta väittelyä ja itsenäisyys- ja unionipuolueiden väliset linjaerot alkoivat tulla selkeästi esille.
Ensimmäinen perustuslakityön linjaus ja itse perustuslain ensimmäinen kohta koski itsenäisyyskysymystä. Pitäisikö Norjan olla kokonaan itsenäinen ja pitäisikö maan hallitsijaa kutsua kuninkaaksi? Wergeland argumentoi rajoitetun monarkian puolesta, mutta hänen argumenttinsa vaati pidemmän luennon, johon kokouksella ei ollut tarpeeksi aikaa. Kokousväki alkoi huutaa "Asiaan!". Sverdrup totesi, että hänkin kykenisi pitämään luennon kreikkalaisesta valtiokäsityksestä. Puheenjohtaja Anker puolusti aluksi Wergelandia, mutta puolen tunnin jälkeen hän menetti myös kärsivällisyytensä ja pyysi Wergelandia jakamaan puheensa kirjallisena. Episodi heikensi Wergelandin asemaa jatkossa.
Jatkodebatissa unionipuolueen ja itsenäisyyspuolueen erot tulivat selkeästi esille. Kreivi Wedel-Jarlsberg vastusti kuningastitteliä, koska se johtaisi kuninkaan valintaan, mihin virkaan Kristian Fredrik oli jo lähes itsejulistautunut. Kreivi oli puolestaan jo vuosia työskennellyt Norjan erottamiseksi Tanskasta ja tiesi, että Kristian Frederikin tavoitteena olisi maiden uudelleenyhdistäminen. Wedel-Jarlsbergin ryhmä kannatti siis löyhää Ruotsi-unionia, mikäli suurvallat eivät takaisi täyttä itsenäisyyttä. Itsenäisyyspuolue kannatti itsenäistä Norjaa Kristian Frederik kuninkaanaan. Tähän unionipuolueeksi muotoutuneen kannan edustajat kritisoivat, että hänestä tulisi ajan myötä myös Tanskan kuningas, jolloin ei olisi päästy puusta pitkään. Itsenäisyyspuolueen edustajien äänin perustuslain ensimmäiseksi kohdaksi muotoutunut perusperiaate kuitenkin hyväksyttiin äänin 78–29 yhden äänen puuttuessa.
Samana päivänä alkoi väittely unioni- ja ulkopolitiikasta ja suhteesta suurvaltoihin. Tätä väittelyä päätettiin lykätä kaksi päivää, koska muun muassa Sverdrup totesi sen olevan perustuslakikeskustelun ulkopuolella. Väittely kuitenkin oli ryhmien välisen erimielisyyden ytimessä. Tilaisuudessa käytiin myös vilkasta keskustelua juutalaisista. Kysymys ratkesi, kun talonpoika Theis Lundegaard äkisti kehotti kaikkia niitä nousemaan, jotka eivät halua juutalaisia maahan. Enemmistö edustajista nousi seisomaan ja niin luotiin pohja perustuslain "juutalaisparagrafille".
Erimielisyyttä herätti myös ehdotus yleisestä asevelvollisuudesta. Perustuslakityön yleislinjauksiksi päätettiin, että Norjan tulee olla vapaa, riippumaton ja jakamaton valtio. Kuninkaalla tuli olla toimeenpanovalta, kansan valitsemalla kansalliskokouksella lainsäädäntövalta ja riippumattomilla tuomioistuimilla tuomiovalta. Uskonnonvapaus ja painovapaus olisi taattava – vain juutalaisia, munkkikuntia ja jesuiittoja ei Norjassa sallittaisi. Luterilaisuus olisi valtionuskonto ja luterilaisten olisi kasvatettava lapsensa luterilaisiksi. Varsinainen perustuslain valmistelutyö alkoi 20. huhtikuuta.
16. huhtikuuta tehtyjen päätösten pohjalta komitea jatkoi varsinaisen perustuslain työstämistä ja pystyi esittämään valmiin 115-kohtaisen perustuslakiesityksen 2. toukokuuta. Ehdotus perustui pääosin lehtori Johan Gunder Adlerin ja Christian Falsenin luonnokseen (norj. adler-falsenske grunnlovsutkast). Myös Sverdrup ja Wergeland olivat tulleet kokoukseen omien perustuslakiehdotustensa kanssa ja lopullinen esitys muokkautuikin näiden yhdistelmänä. 21. huhtikuuta komitea päätti, että kansalliskokouksen nimi jatkossa olisi Stortinget, Suurkäräjät. Nimi oli Wergelandin ehdotus ja pohjautui varhaiskeskiaikaiseen pohjoiseen kirjallisuuteen. Falsen ehdotti Stortingin jakamista kahteen kamariin, Lagtingiin ja Odelstingiin, joiden nimet olivat myös Wergelandin käsialaa. Nimivalintaa pidetään Wergelandin merkittävimpänä voittona neuvotteluissa.
Pääkamppailu puolueiden välillä koitti 19. huhtikuuta, jolloin ulkopolitiikkadebatti jatkui. Unionipuolue ehdotti, että kokous valitsisi ulkopolitiikkakomitean, mikä merkitsisi kokoukselle täyttä suvereniteettia valtion johdossa. Itsenäisyyspuolueeseen muutoin profiloitunut Jonas Rein totesi itsenäisyydestä jo päätetyn, jolloin ulkopolitiikkakin kuuluisi toki kansalliskokouksen mandaattiin. Itsenäisyyspuolue pääosin sitä vastoin esitti kansalliskokouksen lakkauttamista heti perustuslain hyväksymisen ja kuninkaan valinnan jälkeen. Itsenäisyyspuolueen valtaosa voitti äärimmäisen tiukan, tasan menneen, äänestyksen itsenäisyyspuoluetta edustaneen puheenjohtajan kaksoisäänellä.
Kansalliskokous päätti lopullisesta perustuslaista 4.–11. toukokuuta perustuslakikomitean esityksen pohjalta. Juutalaisparagrafi (§2) hyväksyttiin lopullisesti perustuslain osaksi 4. toukokuuta. Puolue-erimielisyydet tulivat edelleen esiin erityisesti kuninkaan asemasta neuvoteltaessa. Unionipuolue halusi perustuslakiin kiellon, että kuninkaan ei tulisi vastaanottaa muiden maiden hallitsijantehtäviä. Tarkoituksena oli estää Tanska-Norjan uudelleensyntyminen ehdokkaan, Tanskan perintöprinssin Kristian Frederikin, mahdollisesti päästessä kiinni myös Tanskan kruunuun. Unionipuolueen ehdotus jäi kuitenkin selkeään alakynteen 5. toukokuuta. 9. toukokuuta lyötiin lukkoon kohdat kansalaisuudesta ja äänioikeudesta, 10. toukokuuta hyväksyttiin lopullisesti Stortingetin kaksikamarijärjestelmä ja 11. toukokuuta kysymys yleisestä asevelvollisuudesta.
13. toukokuuta kokouksessa käytiin vilkasta keskustelua valtiontalouden järjestämisestä talouskomitean, johon oli kuulunut lähinnä porvariedustajistoa, valmisteleman ehdotuksen pohjalta. Kiistaa herätti etenkin kysymys, pitäisikö Norjan maksaa vanha valtionvelkansa ennen vuotta 1814 ja kysymys vanhojen setelien arvon takaamisesta. Etenkin kreivi Wedel-Jarlsberg korosti vanhan valtionvelan olevan entisen emämaa Tanskan vastuulla, kun taas itsenäisyyspuolue suosi velan hoitamista ja vanhojen setelien arvon takaamista. Unionistien mielestä asia vaatisi muun muassa kansan verotusta, eikä katsonut verotusoikeuden olevan kansalliskokouksen mandaatissa. Myös keskustelua Norjan omasta keskuspankista heräteltiin 14. toukokuuta, mutta se koki suurta vastustusta. Itsenäisyyspuolueen kanta voitti, mutta talousasioista tehdyillä päätöksillä ei tullut olemaan tulevaisuudessa suurta merkitystä.
17. toukokuuta jäsenet kokoontuivat allekirjoittamaan perustuslakia valitsemaan kuningasta. Unionipuolueen yritys viivyttää kuninkaanvalintaa hylättiin ja Kristian Frederik valittiin yksimielisesti Norjan kuninkaaksi. Norjalla oli oma kuningas 500 vuoden tauon jälkeen. Siitä lähtien 17. toukokuuta on ollut myös Norjan kansallispäivä. Perustuslain allekirjoittamisen jälkeen esiin nousi riita Nicolai Wergelandin huhtikuussa pitämien puheenvuorojen pohjalta. Etenkin Sverdrup vaati Wergelandia vetämään silloiset sanansa takaisin. Wergelandin puheet olivat kyteneet pinnan alla ja herättäneet aggressioita useiden itsenäisyyspuolueen kokousedustajien joukossa. Asia rauhoittui kuitenkin etenkin Jacob Aallin ja Gustav Peter Blomin tultua Wergelandin tueksi, minkä jälkeen useammatkin kokousedustajat totesivat, etteivät he olleet hänen ilmaisuistaan loukkaantuneet.
Kristian Frederik otti kuninkuuden muodollisesti vastaan 19. toukokuuta ja kokous päättyi 20. toukokuuta.
Ruotsin osalta sota Napoleonia vastaan oli ohi ja Kaarle Juhana palasi Ruotsiin mannermaalta 28. toukokuuta mukanaan 40–50 000 miehen armeija, josta suuri osa oli taistelukentillä kunnostautuneita eliittijoukkoja. Hän ryhmitti joukkonsa Norjan rajalle mahdollinen sota mielessään. Kaarle Juhanan aloitteesta suurvallat lähettivät edustajia Kristianiaan saadakseen Kristian Frederikin luopumaan asemastaan ja toimistaan, mutta diplomatia ei johtanut Ruotsin kannalta toivottuun tulokseen.
Täten Kaarle Juhana ryhtyi panemaan Kielin sopimusta täytäntöön Ruotsin etujen osalta asevoimin ja Norjan kruunua alettiin hankkia Ruotsin kuningas Kaarle XIII:lle. Norjalla oli käytössään huonosti varustettu ja koulutettu 30 000 miehen armeija. Ruotsin laivasto oli myös täysin ylivoimainen. Ruotsin armeija hyökkäsi 28. heinäkuuta ja eteni välittömästi kaikilla rintamilla. Norjan armeijan johto oli myös heikkoa, eikä Kristian Frederikin sotilaallisia saavutuksia voinut verrata hänen diplomaatintaitoihinsa.Maat olivat sotatilassa kaksi viikkoa. Kaarle Juhanan aloitteesta aloitettiin kuitenkin jo elokuun alussa aseleponeuvottelut ja Norjan hallituksen ja Ruotsin kuninkaan välille solmittiin aselepo Mossissa 14. elokuuta 1814. Aseleposopimuksen mukaan Norjan kuninkaaksi valitun Kristian Frederikin, jota tuolloin kutsuttiin prinssi Kristianiksi, tuli kutsua koolle ylimääräinen Stortingin kokous, johon Ruotsin kuningas olisi yhteydessä erityisen komissaarin välityksellä.
Ruotsin kuningas tunnusti Eidsvollin perustuslain ja maiden suhteet järjestettiin erityisellä, jopa juhlalliseksi mainitulla, sopimuksella (norj. Riksakten). Sopimuksen mukaan Norja oli omissa asioissaan itsenäinen valtio ja ainoastaan kuninkaan persoona yhdisti maat toisiinsa Ruotsi-Norja-personaaliunioniksi. Sopimuksen lisäkohdan mukaan Kristian Frederikin oli jätettävä kuninkaanvaltansa kansan haltuun ja lähdettävä maasta. Ruotsin joukkojen tuli pysytellä aselevon ajan, kolme viikkoa Stortingin kokouksen jälkeen, Glommajoen itäpuolella ja Ruotsin julistama maa- ja merisaarto lakkautettiin. Kristian Frederikin tuli luopua kruunustaan Stortingetin kokouksessa 8. lokakuuta. 10. lokakuuta näin tapahtuikin. Hän astui Bornholm-nimiseen laivaan ja matkusti Tanskaan. Vielä hänen ollessaan matkalla oli Kaarle XIII valittu uudeksi Norjan kuninkaaksi nimellä Kaarle II.. 
Vaikka Norjan itsenäisyysajatus oli loppunut alkuunsa, oli norjalaisten valtiollinen asema muuttunut vuodessa huomattavasti. Ruotsin kuninkaan tunnustama perustuslaki institutionalisoi nyt kansalliset oikeudet, joilla tuli myöhemmin olemaan tärkeä rooli Ruotsi-Norja-unionin lakkauttamisessa ja maan demokratian kehittymisessä. Se myös erotti lainsäädäntövallan kansan valitsemalle Stortingille, vaikka kuninkaalla oli edelleen toimeenpanovaltaa. Melkein puolet norjalaisista miehistä oli saanut äänioikeuden ja perustuslaki oli aikaansa nähden hyvin edistyksellinen ja radikaali. Ajan myötä Ruotsin alistavaksi koetun unionipolitiikan vuoksi itsenäisyysajatukset saivat enenevästi alaa Norjassa ja johtivat lopulta osaltaan Norjan itsenäistymiseen 1905.
Kristian Fredrikin avajaispuhe kokoukselle 11. huhtikuuta 1814 ja valapuhe 20. huhtikuuta (norjaksi)
Eini on suomalainen naisen etunimi. Nimi on muunnelma nimestä Eine ja siten Eino-nimen naispuolinen vastine. Einin nimipäivä on ollut vuodesta 1950 lähtien 23. tammikuuta.
Vuoden 2015 loppuun mennessä Väestörekisterikeskuksen mukaan Eini-nimen on saanut 3 182 naista ja muutama mies.

Edgar Allan Poe : Punaisen surman naamio : jännityskertomuksia. Kansanvalta, Helsinki 1926Salanimellä Yrjö Talma:
H. Rider Haggard : Musta ja valkea sydän. Kansanvalta, Helsinki 1925 (alkuteos Black Heart and White Heart)

Eino Leino (oikealta nimeltään Armas Einar Leopold Lönnbohm, 6. heinäkuuta 1878 Paltamo – 10. tammikuuta 1926 Hyvinkään Nuppulinna [nyk. Tuusula]) oli suomalainen kirjailija, lehtimies ja kriitikko. Leinon laaja ja monipuolinen kirjallinen tuotanto sisälsi runoutta, romaaneja, näytelmiä, esseitä ja lehtipakinoita sekä suomennoksia ulkomaisesta kirjallisuudesta. Leino luetaan Suomen merkittävimpiin kirjailijoihin. Sekä hänen lyriikkansa että aaterunonsa ovat vuosikymmenestä toiseen pysyneet laajojen lukijapiirien suosiossa.
Eino Leino kuului sanomalehti Päivälehden ympärille muodostuneeseen radikaaliliberalistiseen Nuoren Suomen kulttuuripiiriin. Kulttuuripoliittisiin väittelyihin hän osallistui aktiivisesti paitsi Päivälehden ja sen seuraajan Helsingin Sanomien palstoilla myös veljensä Kasimir Leinon kanssa julkaisemassaan Nykyajassa, viikkolehti Päivässä sekä L. Onervan kanssa toimittamassaan Sunnuntaissa.
Eino Leino syntyi 6. heinäkuuta 1878 Paltamon Paltaniemellä (nykyisin osa Kajaania) sivistyneeseen keskivarakkaaseen maalaisvirkamieskotiin. Leinon isä vaihtoi nimensä Antti Mustosesta Anders Lönnbomiksi parantaakseen mahdollisuuksiaan tulevaan säätyläistaustaiseen vaimoonsa. Hän oli valtion palveluksessa oleva maanmittari, joka viljeli samalla omistamaansa Hövelön tilaa. Oulujärven välittömässä läheisyydessä sijaitseva maatila oli sama, jossa Elias Lönnrot oli asunut Kajaanin vuosinaan nelisenkymmentä vuotta aikaisemmin. Sekä isän että äidin Anna Emilian (o.s. Kyrenius) kautta Leinon sukujuuret juontavat Liperiin ja Sortavalaan Karjalassa, äidin kautta lisäksi Varsinais-Suomeen.Lönnbohmien kodissa vaikutti nousevan snellmanilaisen suomalaisuusaatteen henki. Kymmenlapsisen perheen nuorimpana Eino Leinosta kasvoi varhaisvanha poika, joka omaksui aatteellis-kirjallisia vaikutteita vanhemmilta veljiltään Oskarilta, Kaarlolta, Viktorilta ja Kasimirilta. Varsinkin Kasimir Leino välitti sisaruksilleen ajan yleiseurooppalaisia kulttuurivaikutteita.Leinon lapsuuden henkiseen ympäristöön Hövelössä kuului vanha kainuulainen tarinaperinne loitsuineen ja runoineen sekä värikkäät kertomukset isonvihan ja Kajaanin linnan aikoihin liittyneistä tapahtumista Pohjois-Pohjanmaalla. Elämän karuista tosiasioista muistuttivat Hövelön rantaan pysähtyneet nälkämailta Ouluun matkaavat tervansoutajat.Käytyään Kajaanin alkeiskoulua ja Oulun suomalaista lyseota (1889–1890) Leino siirtyi veljensä, toimittaja Oskar Lönnbohmin luokse Hämeenlinnaan. Tähän pakotti perheen taloudellisen tilanteen heikkeneminen isän kuoleman jälkeen 1890. Hämeenlinnan lyseosta hän valmistui 16-vuotiaana ylioppilaaksi 1895. Leino aloitti opinnot myös Keisarillisessa Aleksanterin yliopistossa Helsingissä, mutta ne jäivät pian taka-alalle kirjallisten harrastusten vuoksi.
Leinon runokokeilut alkoivat jo kouluvuosina. Ensimmäisen runonsa hän sai julkisuuteen 12-vuotiaana, kun Kajaanin linna ilmestyi Hämeen Sanomissa syksyllä 1890 lehden päätoimittajan Oskar Lönnbohmin myötävaikutuksella. Hämeenlinnan lyseon toverikunnan käsin kirjoitettuun Vasama-lehteen kirjoitettuja runoja ilmestyi myöhemmin uusina versioina Leinon ensimmäisessä runokokoelmassa Maaliskuun lauluja (1896). Hämeenlinnan kouluvuosina Leino kartutti tietojaan maailmankirjallisuudesta. Antiikin kirjailijat tulivat tutuiksi latinan tunneilla. Hän oppi lukemaan alkukielillä myös saksan- ja ranskankielisiä tekstejä – Heinrich Heinea, Friedrich Nietzscheä, Émile Zolaa, Guy de Maupassantia. Leino aloitti uran maailmankirjallisuuden suomentajana Runebergin Kuningas Fjalarilla, jonka SKS julkaisi 1894.Koti- ja kouluympäristönsä tapahtumia Leino kuvaili elämänsä lopulla muistelmateoksessaan Elämäni kuvakirja (1925).
Helsinkiin saapunut Eino Leino löysi luontevan henkisen kodin nuorsuomalaisen Päivälehden aateyhteisöstä. Eero Erkon, Juhani Ahon ja Arvid Järnefeltin aloitteesta 1889 perustettu sanomalehti ajoi äänioikeusuudistusta ja poliittisten oikeuksien laajentamista sekä vastusti vanhemman fennomaanipolven ahdasmielistä kielinationalismia ja kirkollis-konservatiivista aatemaailmaa. Alkavassa Venäjän-poliittisessa kiistassa, joka koski Suomen asemaa Venäjään kuuluvana suuriruhtinaskuntana, lehti edusti perustuslaillista kantaa. Vuonna 1898 Leinosta tuli lehden vakituinen kirjallisuus- ja teatteriarvostelija. Joitakin vuosia myöhemmin hän alkoi kirjoittaa kulttuuripakinoita nimimerkillä ”Mikko Vilkastus”. Kun Venäjän viranomaiset lakkauttivat Päivälehden sen radikaalien kannanottojen vuoksi, tilalle perustettiin Helsingin Sanomat, jossa Leino jatkoi pakinointiaan ”Teemu”-nimimerkillä. Suurlakkovuonna 1905 hän kirjoitti satakunta pakinaa, joissa ruoskittiin ”venäläismielisiä virastoja ja virkamiehiä, uskonnonvapauden kuristajia, valtiollista urkkija- ja santarmijärjestelmää”, kuten L. Onerva kuvaa Leino-elämäkerrassaan. Pistävänsatiirisen vitsailunsa vuoksi Leino sai mainetta, mutta myös vihamiehiä.Toimittajan ammattia Eino Leino oli opetellut veljensä Kasimirin kanssa kulttuurilehti Nykyajassa (ilmestyi 1897–1899). Lehden perustaneet veljekset ottivat tehtäväkseen esitellä ja kommentoida uusimpia eurooppalaisia taidevirtauksia. Leino kirjoitti lehdessään muun muassa esteettisen kasvatuksen puolesta, vaati korkeatasoisia klassikkosuomennoksia ja ajoi kieliriidoista vapaata ”jakamattoman, yhteisen isänmaan” ihannetta. Leino koki sanomalehdet kanavaksi joiden kautta hän saattoi puhua suoraan Suomen kansalle.Journalistinen tuotteliaisuus ei estänyt Eino Leinoa paneutumasta samanlaisella vimmalla myös runouteen. Runokokoelmille Sata ja yksi laulua (1898) sekä Ajan aalloilla (1899) oli ominaista isänmaallinen miete- ja herätysrunous. Suvaitsevaisuutta ja lähimmäisenrakkautta ylistävä runoelma Hymyilevä Apollo ja kansallinen toiveunelma Päivän poika ilmensivät nuoren Leinon optimistista ihmisyysuskoa. Hiihtäjän virsiä -kokoelmaa (1900) sävytti puolestaan melankolinen lapsuudenkodin nostalgia.
Ystävystyminen nousevan suomalaisen muusikko- ja taiteilijapolven edustajien Axel Gallénin, Jean Sibeliuksen, Robert Kajanuksen, Pekka Halosen ja Emil Wikströmin kanssa synnytti virikkeitä uudenlaiseen taiteelliseen ilmaisuun. Ajan karelianistis-uusromanttisen valtavirran mukana Leino alkoi syventyä kalevalaiseen aihepiiriin. Runonäytelmien Tuonelan joutsen (1898) ja Sota valosta (1900) on katsottu aloittaneen suomalaisen kirjallisen symbolismin. Realismia ja naturalismia vastaan suuntautunut yleiseurooppalainen taidesuuntaus kohdisti kiinnostuksen yleisinhimillisiin myytteihin ja ikivanhoihin tarinoihin, joiden uskottiin heijastelevan ihmiskunnan universaaleja tuntemuksia ja ideoita. Tämän mukaisesti myös Leino pyrki löytämään kalevalaisesta muinaissuomalaisuudesta aineksia oman aikansa tulkitsemiselle.Nämä pyrkimykset huipentuivat vuonna 1903 ilmestyneessä Helkavirsiä-kokoelmassa, jota pidetään suomalaisen runouden yhtenä merkkiteoksena. Kalevalaista runomittaa soveltaen ja varioiden Leino loi muinaistyylisiä balladeja ja legendoja, joiden aiheissa ja kohdehenkilöissä on löydettävissä kiinnekohtia sekä roomalaiskatoliseen hämäläiseen keskiaikaan että karjalais-bysanttilaiseen ja kalevalais-ortodoksiseen maailmaan. Syvimmiltään runoissa on kuitenkin kyse modernin ihmisyyden peruskysymyksistä: yksilön suhteesta tuntemattomaan ja kuolemaan, yksilöllisestä vapaudesta ja tiedon rajoista. Helkavirsien on tulkittu heijastelevan ibseniläistä individualistista ”tinkimättömyyden eetosta” ja Nietzschen filosofiaan pohjautuvaa pohdiskelua ihmisen kyvystä uhmata omaa kohtaloaan. ”Kansanomaiseen ja jylhään tarupiiriin” liittyi myös Leinon vuonna 1904 julkaisema runotarina Simo Hurtta, joka kuvasi Isovihan aikaisia tapahtumia Pohjois-Karjalassa.
Leinon 1900-luvun alkuvuosien luomiskautta innoitti rakkaus kielenkääntäjä Freya Schoultziin, jonka kanssa hän avioitui vuonna 1905. Avioliitosta syntyi tytär Eya Helka. Kokoelmassaan Talviyö (1905) Leino julkaisi rakastetulleen omistamansa kesäisen yön mystiikkaa säteilevän kuuluisan runon Nocturnen. Pitkän Pariisiin ja Berliiniin suuntautuneen yhteisen ulkomaanmatkan jälkeen pariskunnan välit alkoivat viilentyä. Vuonna 1908 Leino muutti pois yhteisestä kodista Länsi Rannassa (nyk. Eteläranta 12). Samoihin aikoihin alkoi vahvistua Leinon suhde ja hengenheimolaisuus kirjailijaystävä L. Onervaan.
Suurlakon jälkimainingeissa Leino ryhtyi laajaan aikakauden tilitykseen niin sanotuissa routavuosiromaaneissaan – Tuomas Vitikka (1906), Jaana Rönty (1907) ja Olli Suurpää (1908) – joissa hän lehtipolemiikkinsa jatkoksi ruoti kansallisia heikkouksia ja eritteli ajanjakson ihmistyyppejä, ihanteettomia aatteidensa luopioita ja anarkismiin päätyviä juurettomia kapinoitsijoita. Tuomas Vitikka -romaanissa Leino ivaili itsekylläisen kansallisuusajattelun kustannuksella ja loi suomalaisuus-liikkeen eri sukupolvien edustajista satiirisia hahmoja, joita aikalaisten oli helppo tunnistaa.Leinon palava kiinnostus teatteria kohtaan jatkui myös sekä teatterikritiikeissä että omina näytelminä. Ihailemansa August Strindberg esikuvanaan hän paneutui historialliseen keskiaikaan ja luotsasi suomalaisen kansansielun kehitystä näytelmissä Lalli (1907) ja Maunu Tavast (1908). Näytelmä Simo Hurtta (1908) jatkoi aiemmin ilmestyneen samannimisen runoelman aihepiiriä.Suurlakko, valtiopäiväuudistus ja ensimmäiset eduskuntavaalit 1907 olivat kärjistäneet yhteiskunnallis-poliittisia ristiriitoja ja ajaneet vanhasuomalaiset, ruotsinmieliset, sosialistit ja nuorsuomalaiset repivään taisteluun vaikutusvallasta. Uusi ”routakausi” Venäjän-suhteissa teki tuloaan. Myös nuorsuomalainen puolue oli jakaantunut sisäisten kiistojen vuoksi konservatiiviseen ja sosiaalisesti radikaalimpaan siipeen. Tässä tilanteessa Eino Leino alkoi tehdä pesäeroa rooliinsa Helsingin Sanomien nuorsuomalaisena päivänpoliittisena pakinoitsijana. Pettyneenä hän pelkäsi vanhan päivälehteläisen aatteellisen liberalismin katoavan kabinettipoliittisiin vehkeilyihin ja toivoi syvällisempää kulttuuris-aatteellista keskustelua maan tulevaisuudesta.Uudessa viikkolehti Päivässä, joka yhdisti suomen- ja ruotsinkielisiä aktivistipiirejä ja vasemmistoliberaaleja, ilmestyivät Leinon kuuluisat kirjoitukset Aleksis Kivi ja Päivä (10.10.1907), Runebergin päivän vietosta sananen (13.2.1908) ja Hedelmättömyyden henki (1.12.1908). Niissä hän yritti löytää syitä kansalliseen eripuraisuuteen ja esitti oman ”kulttuurisuomalaisuuden” julistuksensa. Runebergin ja Snellmanin varaan rakennetun ohjelmasuomalaisuuden tilalle hän asetti Aleksis Kiveen ja Elias Lönnrotiin pohjautuvan syvemmän virran. Päivään kirjoittamissaan artikkeleissa Leino arvosteli muun muassa koulujen ”pappilakasvatusta” ja pääkaupungin sivistyneistön ”väsynyttä pessimismiä”. Runebergin päivän juhlinnassa hän näki ”rummunpäristävää humpuukia” ja "yläluokan huvia".
Elokuussa 1908 Eino Leino jätti Suomen ja suuntasi kohti Italiaa. Matkan mahdollisti Suomalaisen kirjallisuuden edistämisvaroista annettu apuraha Danten Divina Commedia -teoksen suomentamista varten. Kotiuduttuaan Roomaan Saksassa vietettyjen kuukausien jälkeen Leino ryhtyi intensiivisiin italian opintoihin ja työhön Danten parissa. Talvella 1908–1909 Roomassa oleskeli muitakin suomalaisia kirjailijoita ja tutkijoita, kuten L. Onerva, Aarni Kouta, Santeri Ivalo, Onni Okkonen, Liisi Karttunen ja Henry Biaudet, joiden yhteiseen seuraelämään Leino otti osaa. Paitsi Dante-suomennosta Leino työsti Rooman aikana näytelmäluonnoksiaan ja kirjoitti matkakirjeitä Turun Sanomiin. Hän lähti Suomea kohti L. Onervan kanssa keväällä 1909, mutta pysähtyi matkalla Berliiniin. Vaikka Leinon ja L. Onervan suhde ei vakiintunut avioliitoksi, heidän ystävyytensä ja yhteistyönsä jatkui Leinon kuolemaan asti.Leino muuntautui 1910-luvulla hahmoksi, jollaisena jälkimaailma on oppinut hänet tuntemaan: pyylevöitynyt boheemi pitkine kiharoineen ja viittoineen, ravintoloissa työskentelevä flanööri ja seuramies, jolla oli laajat sosiaaliset verkostot. Vuonna 1914 Leino avioitui Robert Kajanuksen tyttären, harpputaiteilija Aino Kajanuksen kanssa, mutta jo seuraavana vuonna hän jätti jälleen taakseen vakiintuneen elämänmenon.Tänä aikana Leinon kirjallinen tuotteliaisuus tuntui vain kiihtyvän. Danten Jumalaisen näytelmän suomennos ilmestyi vuosina 1912–1914, ja uudet runokokoelmat seurasivat toinen toistaan. Rooman-matkan jälkeen Leino alkoi kirjoittaa kirjallisuushistoriallisia esseitä, joissa hän kartoitti niin koti- kuin ulkomaisenkin kirjallisuuden kehityslinjoja ja esitteli eri suuntausten edustajia. Aluksi Helsingin Sanomien ”alakertoina” ilmestyneistä kotimaisista kirjailijakuvista Leino muokkasi teoksensa Suomalaisia kirjailijoita (1909). Hänen taitavat hahmotelmat eri aikojen henkisestä ilmapiiristä ja kulttuuriympäristöstä sekä osuvat kiteytykset eri kirjailijoiden ominaispiirteistä ovat tehneet teoksesta suomalaisen esseistiikan klassikon.Oman aikakautensa kulttuuris-yhteiskunnallisen läpileikkauksen hän loi Orja-romaanisarjassaan (1911–1913), jossa elämänsä merkitystä etsivää päähenkilöä kuljetetaan Berliinistä Pariisiin ja Kööpenhaminan kautta Roomaan. Romaani Pankkiherroja (1914) kuvasi vararikkojen ja keinottelun Helsinkiä. Sisäiset tunnot ja oman runoilijakohtalon pohdinta sai vertauskuvallisen ilmaisun eläintarinoissa Mesikämmen (1914) ja Musti (1916) sekä runollisessa teosofis-panteistisessa tunnustuskirjassa Alla kasvon Kaikkivallan (1917).
1910-luvun alku oli Leinolle toimeliasta aikaa myös teatterimiehenä ja esiintyjänä. Kesällä 1912 hän perusti yhdessä teatteriohjaaja Kaarle Halmeen kanssa Seurasaareen ”Helkanäyttämön”, ulkoilmateatterin omille Kalevala-aiheisille näytelmilleen. Tuhatpäinen yleisö ei kuitenkaan kuullut repliikkejä ja oli pettynyt kaiken teatterirekvisiitan puuttumiseen. Yritys päättyi fiaskoon. Myös ympäri maata ulottuvilla runonlausuntakiertueilla Leino pyrki tuotteistamaan säkeitään lisäansioiden hankkimiseksi. Omia näytelmätekstejä syntyi tasaisena virtana: Tuomas piispa (1909) täydensi aikaisempia keskiaikanäytelmiä, Alkibiades (1909) oli antiikin aikaan sijoittuva poikkeusihmisen tragedia. Leinon omaan aikaan sijoittuivat keskustelunäytelmät Kirkon vihollinen ja vanhasuomalaisten tekopyhyyttä ivaileva Maan parhaat (1911). Kalevalamitalla kirjoitettu aatenäytelmä Karjalan kuningas (1917) oli herätyshuuto puhtaan ihmisyyden puolesta. Lähes kaikki näytelmätekstinsä Leino julkaisi kuusiosaisessa Naamioita-sarjassa (1905–1911). Naamioiden viidennessä osassa (1909) ilmestyi näytelmätekstien ohella myös Shakkipeli-niminen historiallinen pienoiskuvaelma, jolla oli kosketuskohta kirjailijan henkilökohtaisiin harrastuksiin. Eino Leino oli elämänsä loppuun asti intohimoinen shakinpelaaja. Helsingin Shakkiklubin talviturnauksessa helmikuussa 1906 hän oli jopa voittanut ensimmäisen palkinnon.Leinon yhteistyö Kaarle Halmeen kanssa jatkui myöhemmin elokuvan parissa. Halmeen ohjaaman varhaisen suomalaisen näytelmäelokuvan Kesä käsikirjoitus oli Leinon käsialaa. Filmin ensi-ilta pidettiin Lyyra-teatterissa Helsingissä tammikuussa 1915.
Vuonna 1915 Leino oli mukana perustamassa Sunnuntai-nimistä uutta kirjallista viikkolehteä. Leinon päätoimittaman lehden taustavoiman muodosti joukko pääkaupungin älykköjä, pasifisteja ja teosofeja. Suhteillaan Leino sai sen avustajaksi monia tunnettuja kirjailijoita ja tutkijoita. Lehdessä hän pakinoi maailman menosta ”Kanttori Sepeteus” -nimimerkillä ja kirjoitti laajoja pääkirjoituksia ajan valtiollisesta tilanteesta. Niissä hän yritti ylläpitää luottamusta ihmisyyteen maailmansodan melskeiden keskellä.Loppuvuodesta 1916 painosta ilmestyi Helkavirsien toinen sarja, jonka parissa Leino oli painiskellut öisinä hetkinään Sunnuntain toimituksessa. Viljo Tarkiaisen mukaan kosmis-mytologiset runonäyt liikkuivat nyt ”milloin pakanallis-samanistisilla, milloin kristillis-panteistisilla, milloin teosofis-haaveellisilla linjoilla”. Runojen on tulkittu heijastavan myös leinolaista aistillisuutta ja erotiikkaa. Samana vuonna 1916 syttyi molemminpuolinen ihailu ja ihastus Aino Kallaksen kanssa. Pahennustakin herättänyt suhde virolaisen tutkijan ja diplomaatin suomalaissyntyiseen kirjailijapuolisoon antoi virikkeen renessanssi-tyyliin sommiteltuun runoelmaan Juhana Herttuan ja Catharina Jagellonican lauluja (1919). Tätä ensin Turun, sitten Gripsholmin linnassa käytyä runollista vuoropuhelua Leino itse nimitti ”viimeisen romantikon” lahjaksi rakastetulleen. Omaa runoilijankohtaloaan Eino Leino käsitteli Bellerophon-runoelmassa (1919), jossa hän tulkitsi antiikin kreikkalaista myyttiä Bellerofonista ja tämän siivekkäästä ratsustaan Pegasoksesta ja loi traagis-optimistisen elämänkäsityksensä synteesin.
Jo marraskuussa 1917 Eino Leino oli Sunnuntaissa tuskastuneena varoittanut, että maa oli ”kansalaissodan kynnyksellä”, ja arvostellut raivokkaasti sosialisteja näiden lähtiessä ”ajamaan asiaansa kansalaisverellä ja vieraan valloittajan pistimillä” (nro 40–41/1917). Sisällissodaksi kärjistynyt poliittinen tilanne oli katkera kokemus Leinolle, joka oli aina kirjoittanut suvaitsevuuden puolesta ja arvostanut myös työväenliikettä, jonka piiristä hänellä oli hyviä ystäviä. Kevään 1918 tapahtumat Leino koki punaisessa Helsingissä. Kokemuksiaan hän kuvasi reportaasiromaanissa Helsingin valloitus (1918). Etelä-Suomeen tunkeutunutta ja Helsingin valloittanutta saksalaista Itämeren-divisioonaa hän tervehti säkeillään vapauttajana. Mutta toisaalta Leino myöhemmin ajoi yleistä armahdusta vankiloissa oleville punaisen puolen rivimiehille ja -naisille ja vaati kuolemanrangaistuksista luopumista.
Sosialidemokraattisessa Työn vallassa ilmestyi huhtikuussa 1918 Leinon kuusiosainen ”Suomen työväelle” osoitettu artikkelisarja, jossa hän ”sivistyneeseen köyhälistöön” kuuluvana puolueettomana kirjailijana vetosi voimakkaasti rauhan ja keskinäisen ymmärryksen puolesta. Sosialidemokratialla ei Suomessa olisi enää tulevaisuutta, ellei se kykene sisäistämään laillisuuden, kansanvallan ja kansalaisvapauden ”ikuisia ihanteita”, hän kirjoitti.Sisällissodan tapahtumia Leino kuvasi myös romaanissa Punainen sankari (1919) ja eeppisessä runoelmassa Vanha pappi (1921). Punaisessa sankarissa päähenkilö, sosialisteihin lukeutuva tuomari, surmaa itsekunnioituksen säilyttääkseen raakalaismaisen punapäällikön, mutta joutuu maksamaan siitä hengellään punaisten teloituskomppanian edessä. Vanhassa papissa Leino maalaa lavean kuvan hämäläisestä pappilayhteisöstä, joka joutuu punaisten ”kadun rääsyläisten” ja ”esikaupunkien eläinkansan” piinaamaksi. Valkoisten sankariensa ”itseuhria” hän kuvasi runoelmassaan runebergiläiseen tyyliin voimakkaasti ihannoiden. Myös runokokoelma ”Vapauden kirja” (1918), johon Leino kokosi poliittis-valtiollisia runojaan kahdelta vuosikymmeneltä, heijasteli sisällissodan synnyttämiä ristiriitaisia tuntemuksia. Aikalaiskriitikko Huugo Jalkaselle se oli kuin ”noitarumpu”, josta tulevat sukupolvet saavat välittömän kuvan esi-isiensä kohtaloista ja heidän järkyttävistä kokemuksistaan.
Heinäkuussa 1918 Eino Leinon 40-vuotispäiviä vietettiin juhlavasti ystävien järjestämine illallisineen. Samana vuonna hänelle myönnettiin valtion kirjailijaeläke.
1920-luvun alussa Eino Leinon voimat alkoivat ehtyä niin ruumiillisesti kuin henkisesti ja hän joutui viettämään pitkiä aikoja sairaalahoidossa. Osittain tähän oli syynä kauan jatkunut epäsäännöllinen elämä majatalojen ja lepokotien vaihdoksineen sekä ravintolailtoineen. Lamaannus ja levottomuus vaihtelivat Leinon mielessä, samoin asenteet ja mielipiteet. C. G. E. Mannerheimin presidenttiehdokkuuden kannattajasta Leino oli muuttunut K. J. Ståhlbergin ihailijaksi. Ravintoloiden kantavieras ja kieltolain rikkoja laati myös teesejä kieltolain puolesta. Tilapäisrunoissaan hän kirjoitti ylistyksiä niin ”Rauhan Internationaalelle” kuin nuoren tasavallan ”järeälle tykistölle” ja ”Vapaalle Vienalle”.
Kesällä 1921 Leino matkusti Viroon suomalais-virolaisen ystäväpariskunnan Aino ja Gustav Suitsin järjestämälle kirjalliselle kiertueelle. Runoiltoineen, esitelmineen ja juhlineen Tartossa ja Tallinnassa matkasta tuli menestys, ja Eino Leino otettiin kaikkialla vastaan merkittävänä runoilijana. Viron matkan jälkeen hän solmi kolmannen avioliittonsa pankkivirkailija Hanna Laitisen kanssa. Epätoivoinen yritys tuen ja turvan saamiseksi päättyi melkein välittömästi puolisoiden asumuseroon.Vuonna 1921 Leino anoi vapautusta Suomen kansalaisuudesta. Hän kirjoitti kirjeet presidentti K. J. Ståhlbergille ja Viron valtionpäämiehelle Konstantin Pätsille ja pyysi päästä Viron kansalaiseksi. Leino oli kyllästynyt apurahojen puutteeseen ja saamaansa arvosteluun.Leinon viimeisessä runokokoelmassa Shemeikan murhe (1924) kuvastui sairausvuosien aikana ”melkein maniaksi kehittynyt kunnianteko-asenne tunnettuja ja edustavia henkilöitä kohtaan”, kuten L. Onerva kirjoittaa Leino-elämäkerrassaan. Kokoelma sisälsi myös elegisen tilinpäätöksen ”Löysäläisen laulun”:
»Maantietä matkaakirjaton, karjaton mies.Kruununkin kyytiliikaa ois hälle kenties,outoja hälle kun onisänmaa, kotipaikka ja lies,puolue, perhe ja muu,verot, verka ja velka ja ies.» 
Viimeisten elinvuosiensa aikana Leino laati muistelmateoksensa Elämäni kuvakirjan (1925). Hänen viimeinen asuinpaikkansa oli Hyvinkään Nuppulinnassa (nyk. Tuusulaa) Riitahuhta-nimisessä talossa ystäväperheen alivuokralaisena. Siellä Eino Leino kuoli 47-vuotiaana 10. tammikuuta 1926. Hänet haudattiin valtion kustannuksella, ja hautajaisiin osallistui presidentti Relander ja muuta maan johtoa.
Hannu Mäkelän teoksessa Mestari kerrotaan Leinon kuolinsyystä seuraavasti: "Kuolinsyyksi määriteltiin pitkälle kehittynyt selkäydintauti sekä verisuonten kalkkeutuminen, minkä vuoksi verta oli päässyt tihkumaan aivoihin: se oli jo aiemmin saattanut Leinon vatsantoiminnat sekaisin. Kuolinsyyn määrittelivät sekä tohtori Wasastjerna että tohtori Lindén." Toisaalta Leinon kuolinsyyksi on esitty myös syfilistä; Leinon henkilääkärin Väinö Lindénin lyijykynällä tekemä merkintä L. Onervan elämäkerran marginaaliin.
Leinoa pidetään ensimmäisenä ja merkittävimpänä kansallisen uusromantiikan muotoilijana suomalaisessa kirjallisuudessa. Itse asiassa käsite "kansallinen uusromantiikka" oli Leinon kiteyttämä kuvaus Sibeliuksen, Gallen-Kallelan ja Eliel Saarisen tyyleille.Eino Leinon tyyli muuttui hänen 35 vuotta kestäneen kirjallisen uransa kuluessa. Varhaiseen tuotantoonsa, kuten Helkavirsiin, hän on saanut vaikutteita Kalevalasta. Hän palasi kansallisromanttisiin teemoihin uudestaan viimeisinä vuosinaan.Uransa keskivaiheilla Leino käänsi suomeksi monia maailmankirjallisuuden merkkiteoksia, ja samaan aikaan kirjoitti itse sekä runoja, näytelmiä ja proosaa että erilaisia sanomalehtikirjoituksia. Hän kuvasi erilaisia syviä tunteita rakkaudesta ihmisinhoon. Vuoden 1908 vaiheilla koettujen vastoinkäymisten jälkeen tuotannossa korostuvat tummat sävyt, yksinäisyys ja pettymys elämään.Leinon tuotannon sisäinen dynamiikka kumpuaa jännitteistä itsekeskeisen sankaruuden ja ajan hengen aistimisen välillä.
Leinon tuotantoon on suhtauduttu aina hyvin kaksijakoisesti sekä akateemisessa maailmassa että muiden kirjailijoiden keskuudessa. Lahjakas mutta monisärmäinen persoonallisuus herätti aikalaisissa monenlaisia tunteita. Erityisesti 1920-luvun kirjailijapolvi otti Leinon tuotantoon etäisyyttä, vaikka moni oli ihaillut häntä nuorempana. Myös toisen maailmansodan jälkeen uransa aloittaneet modernistit näkivät Leinon oman tuotantonsa vastakohtana. Kirjailijakollegoiden väheksyntä on vaikuttanut moniin tutkijoihin, ja Leinoa on tutkittu suhteellisen vähän, verrattuna siihen että hän sai kuitenkin lukuisia valtionpalkintoja, huomionosoituksia ja lopulta taiteilijaeläkkeen.Kattavimman  Leinon elämää käsittelevän teoksen kirjoitti jo 1930-luvulla on hänen rakastettunsa ja aikalaisensa L. Onerva. Dramaattisessa tarinassa Onerva kirjoittaa samalla omasta elämästään. Vielä 1953 Onerva hehkutti Kaltio-lehdessä:
»Elämän intohimoissa ja elämän rakkaudessa hän varmasti voitti kaikki aikalaisensa. Hän liikkui kaikissa piireissä, vaelsi läpi eri yhteiskuntaluokkien, tunsi ylhäiset ja alhaiset. Hänen henkilökohtainen tuttavapiirinsä oli uskomattoman laaja. Ja kaikkialla, minne hän tulikin, muodostui hän aivan itsestään keskipisteeksi, henkiseksi sulatusahjoksi, joka hetkiseksi hehkutti sopusointuun vastakkaisimmatkin ihmisainekset. – – Seuramiehenä hän oli erittäin suosittu, hän säkenöi ajatusvälähdyksiä, räiskyi sukkeluuksia ja uhosi vastustamattomasti tarttuvaa hyvää tuulta ja suggeroivaa tunnelmavoimaa ympärilleen.» (Kirjailija L. Onerva kirjoituksessaan "Eino Leino ja hänen runoutensa", Kaltio 1953: 3/4)
Leinon kärjekkäissä runoissa ja  kirjoituksissa, kuten näytelmässä Maan Parhaat (1911) esiintyivät helposti tunnistettavina  entiset ystävät, nykyiset kirjalliset viholliset kuten kirjailijat Maila Talvio ja V. A. Koskenniemi. Nämä vastasivat samalla mitalla, esimerkiksi Koskenniemi kirjoitti Iltalehden toimittajalle:
»Mitä E. L:n persoonaan tulee, tunnen sitä kohtaan tällä hetkellä vain sääliä. On jotain syvästi traagillista hänen täysin naivissa kritiikittömyydessään, jolla hän turmelee runoilijanmaineensa. Olet täysin oikeassa siinä, että täytyy ihmetellä hänen lähimpiä ystäviään, jotka eivät koeta estää häntä liukumasta täydelliseen Tivoli-runouteen, vaan petollisilla kiitoksillaan nukuttavat hänen itsekritiikkinsä rippeetkin. – – Luulen tuntevani L:n mieskohtaisesti koko hyvin. Hän on hyväntahtoisimpia miehiä maailmassa, mutta heikko ja vaikutuksille altis. – – Hän jos kukaan olisi tarvinnut ankaria ystäviä ja ankaria arvostelijoita.» (Runoilija prof. V. A. Koskenniemi kirjeessään Iltalehden toimittajalle Emerik Olsonille lokakuussa 1920. Olsonin arkisto, Kansalliskirjasto)
Runoilija Elmer Diktonius koetti kuvata Leinon kaksijakoista asemaa Suomen kulttuuripiireissä  käännösvalikoimansa Lyriskt Urval esipuheessa 1931:
»Originellilla, hyväsydämisellä ja nerokkaalla boheemiluonteellaan hän hankki itselleen laajaa populariteettia ja poroporvarien halveksunnan; hän oli jumalien suosikki ja tuhlaajapoika. Kun tämä suuri lapsi oli kuollut, hänen elämäntyöstään jäi jäljelle ajaton runoilija – suomenkielisen Suomen merkittävin lyyrikko.» (Runoilija Elmer Diktonius käännösvalikoimansa "Lyriskt Urval" esipuheessa 1931)
Kirjailija Erno Paasilinna kuvasi Leinon kulttuurikritiikin kestävyyttä puheessaan Paltaniemellä Leinon 100-vuotisjuhlissa:
»Yhteen koottuina Leinon taistelukirjoitukset muodostavat tämän alan suuren oppikirjan. Arkadia-teatteria ei enää ole, Agathon Meurmania ei ole, professori Aspelinia ei ole, mutta mitään olennaista ei ole menetetty: ahdasmielisyyttä, vanhoillisuutta, akateemista pöyhkeyttä, kirkollissiveellisyyttä, kansalliskiihkoa, korruptiota, rahvaanhalveksuntaa: pitkä jono asenteita, jotka Leino järkähtämättä veti esiin. – – Poleemikkona Leino ei ollut mikään sunnuntaipoika, hän oli aikansa kauhu. Mutta hän oli käsitteen arvoinen siinä, että kaikki sanottu oli paperilla, sen takana ei ollut mitään henkilökohtaista juonittelua, sopimusta tai maksajaa.» (Kirjailija Erno Paasilinna puheessaan Paltaniemellä Leinon 100-vuotisjuhlissa 1977, julk. "Kansan palvelijoita" 1986, s. 392–399)
Jopa kriittisenä tunnettu Helsingin Sanomien kulttuurikriitikko Seppo Heikinheimo nosti Leinon kielelliset kyvyt maailman kärkikastiin omassa arviossaan:
»Jos minun pitäisi nimetä kolme runoilijaa, joita olen lukenut alkukielellä ja jotka ovat saaneet kielensä soimaan ainutlaatuisella tavalla, sanoisin että Homeroksen kreikalle, Puškinin venäjälle ja Eino Leinon suomelle mikään ei vedä vertoja.» (Musiikkikriitikko Seppo Heikinheimo muistelmateoksessaan Mätämunan muistelmat (1997), s. 162)
Myöhempinäkään vuosikymmeninä Leino ei kuitenkaan ole ollut kaikkien mieleen, ja esimerkiksi Matti Klinge vähättelee julkaistuissa päiväkirjoissaan:
»Leino ei mielestäni ole kovin suuri runoilija. Muutama kaunis lyyrinen runo, jugendpaisuttelevat Helkavirret, mutta loputon määrä aivan surkeaa, ajatuksellisesti tyhjää tai naiivia hölskyttelyä. Koottuja runoja ei voi lukea vakavalla mielellä.» (Prof. Matti Klinge päiväkirjajulkaisussaan "Humanistin iltapäivä" 2002, s. 9)
Toisaalta nuoren polven teatteriväki löytää Leinon tuotannosta edelleen uusia näkökulmia ja draaman tajua. Ohjaaja Juha Hurme kirjoittaa:
»Varma draaman taju tihkui myös Eino Leinon kiinnostavimpiin runoihin. Helkavirsien I sarjan (1903) ”Räikkö Räähkä” ja ”Ylermi” ovat täydellisiä, tiiviin runon muotoon valettuja tragedioita, pullollaan murhaavan tarkkaa dialogia. Niissä jokainen säkeistö on teatterillinen, vastaansanomattomasti eteenpäin vievä kohtaus.
Tekijän runotaituruus on häikäissyt meitä jo pitkälti toista sataa vuotta. Runojen ansaittu suosio on estänyt meitä kurottamasta ajatuksella ja ymmärryksellä mittavaan draamatuotantoon. Seuraa ajatusleikki. Jos tämä sälli, Lönnbohmin Armas, ei olisi kirjoittanut runon runoa, vaan nämä 25 näytelmää, niin johan tunnustettaisiin hänen huikea merkityksensä kotimaisena, etevänä, edistyksellisenä ja jäljittelemättömänä näytelmäkirjailijana.» (Teatteriohjaaja Juha Hurme teoksessaan "Nyljetyt ajatukset" 2014, s. 137)
Vaikka Eino Leinolla ei aikalaistietojen mukaan ollut varsinaisesti sävelkorvaa, hän osoitti runoudessaan täydellistä rytmin ja kielen musikaalisten ominaisuuksien tajua. Hän oli myös taitava erittelemään kuulemiaan konsertteja. Leinon tekstit – niin laulurunous kuin näytelmät – tarjosivatkin jo hänen elinaikanaan innoituksen lähteen monelle säveltäjälle ja toisaalta sävellettyinä lauluina hänen runonsa tulivat entistä tunnetummiksi. Näin Eino Leino tuli olennaisella tavalla vaikuttaneeksi myös suomenkielisen musiikkikulttuurin kehitykseen.
Tuotteliaimpia varhaisista Leino-tulkitsijoista olivat säveltäjäystävät Toivo Kuula, Leevi Madetoja ja Oskar Merikanto. Kuula sävelsi kaikkiaan 22 Leino-runoa, joista tunnetuimpia ovat Virta venhettä vie (1906), läpimurtoteos Tuijotin tulehen kauan (ilm. 1907), kantaatti Kuolemattomuuden toivo baritonille, kuorolle ja orkesterille (1910) sekä Helkavirsi-ruonoelmat Merenkylpijäneidot, Orjan poika sekä Impi ja Pajarin poika (1911). Eino Leinon runoudesta Kuula löysi kaikupohjan mietiskeleville tumman-romanttisille sävelkuvilleen.Myös Leevi Madetojan ura alkoi Leinon merkeissä; näytelmämusiikki Leinon Shakkipeliin (1910) oli hänen ensimmäinen huomiota herättänyt orkesteriteoksensa. Vaativat viisiääniset kuorolaulut, kuten Iltatunnelma (1916) ja Soita somer, helkä hiekka, ovat vakiinnuttaneet paikkansa suomalaisessa kuorokirjallisuudessa. Madetojan viimeiset Leino-sävellykset, kuten valoisaa kesätunnelmaa henkivä Hän kulkevi yli kukkien, syntyivät vasta 1940-luvulla vähän ennen hänen kuolemaansa. Kuulaan ja Madetojaan verrattuna Oskar Merikannon yksinlaulut edustivat kansanomaisempaa, vaivattoman kaunista melodisuutta. Eräinä kaikkein rakastetuimpina Leino-lauluina ovat pysyneet Hymyilevän Apollon säkeisiin pohjautuva duetto Oi kiitos sa luojani armollinen (1906) sekä koraalimainen Oi muistatko vielä sen virren (1905).Varhaisia Leino-säveltäjiä oli myös Erkki Melartin. Näyttämömusiikki Leinon näytelmään Hiiden miekka syntyi 1906. Hänen kahdentoista Leino-yksinlaulun joukkoon kuuluvat muun muassa Mirjamin laulut, Minä metsän polkua kuljen sekä Päivän pojan muutamaan säkeistöön pohjautuva Päivän laulu (1903). Turkulaisen säveltäjän Sune Carlssonin pienoisooppera Väinämöisen kosinta (1914) pohjautui niin ikään Leinon tekstiin. Jean Sibeliuksen harvoista Leino-sävellyksistä tunnetuin on vuonna 1920 syntynyt Maan virsi, kantaatti sekakuorolle ja orkesterille.Itsenäisyyden ensi vuosikymmenillä modernimpaa Leino-tulkintaa tarjosivat muun muassa Aarre Merikannon mieskuorolle ja orkesterille säveltämä Ukri (1938–1943) sekä Tauno Pylkkäsen ooppera Simo Hurtta (1948). Lausujan taustamusiikiksi sävellettyä pianosäestyksellistä melodraamaa edusti muun muassa Lauri Parviaisen Tumma (1941).Aivan uudentyyppiseen eloon monet tunnetut Leinon runot nousivat 1960-luvulla Kaj Chydeniuksen sävellysten ansiosta. Nocturnen, Lapin kesän ja Lemminkäisen äidin kehtolaulun herkät, mutta sentimentaalisuutta välttelevät melodiat vetosivat 60-lukulaiseen nuorisopolveen. Kehtolaulu sisältyi Ylioppilasteatterille sävellettyyn näytelmämusiikkiin Leinon runonäytelmään Tuonelan joutsen (1966). Sittemmin Chydeniukselta on tullut julkisuuteen lukuisia muitakin Leino-sävellyksiä.Eino Leinon satavuotispäivän tienoilla 1978 julkaistiin uusia Leino-sävelmiä levytyksinä. Suuren suosion saivat Perttu Hietasen iskelmällisen tunteelliset melodiat Leinon runoihin, jotka Taisto Wesslinin taitavina sovituksina ja Vesa-Matti Loirin ekspressiivisesti tulkitsemina jäivät helposti kuulijoidensa mieleen (Eino Leino 1–3, vuosilta 1978–1985). Juhlavuonna 1978 ilmestyi myös Heikki Sarmannon Moment musical, jolla Maija Hapuoja ja Tapani Kansa tulkitsivat Sarmannon jazz- ja chanson-vaikutteisia hyväntuulisia Leino-tunnelmia. Jo vuotta aikaisemmin 1977 oli ilmestynyt Jorma Panulan Juhana herttuan ja Catharina Jagellonican lauluja kamarikuorolle ja solisteille. Panulan moderni melodiikka seuraili runoelman mutkikkaita psykologisia käänteitä.Antti Karin ohjaamaan Helkavirsiin perustuvaan kolmiosaiseen tietokoneanimaatioon (1979–1982) sävelsi elektronisen musiikin Jukka Ruohomäki. Helkavirsiin pohjautui myös itävaltalaissyntyisen säveltäjän Johann Strohoferin oratorio Herramme vapahtajamme, jonka ensiesitys oli 1975. Vuonna 1980 sai ensiesityksensä Ilkka Kuusiston Leinon Sota valosta -näytelmään pohjautuva ooppera.2000-luvulla Leinon Helkavirsiä on säilyttänyt asemansa säveltaiteen innoittajana. Olli Mustosen Sinfonia no. 1 Tuuri baritonille ja orkesterille, joka sai kantaesityksensä Tampere Filharmonian tulkitsemana helmikuussa 2012, pohjautuu Helkavirsien ensimmäiseen sarjaan sisältyvään Tuuri-runoon. Kaija Saariaho puolestaan sävelsi vuonna 2007 neljä Leinon varhaisrunoa teoksessaan Leino Songs for voice and orchestra. Myös Hollannissa on tuotettu suomenkielinen levy Eino Leinon runoista. Hollantilainen Munich Records julkaisi vuonna 2006 CD-levyn Aina Leino, millä esiintyy hollantilais-suomalainen Aina–yhtye solistinaan suomalainen Pauliina May. Levyllä on 14 Eino Leinon runoa. Sävellykset ovat hollantilaisen Izak Boomin.
Leinon syntymäpäivä 6. heinäkuuta nimettiin vuonna 1992 Eino Leinon sekä runon ja suven päiväksi. Se on vakiintunut liputuspäivä. Eino Leinon Seura jakaa vuosittain Eino Leinon palkinnon arvokkaasta teoksesta tai julkaisutoiminnasta.
Esplanadin puistossa Helsingissä on Lauri Leppäsen veistämä Eino Leinon patsas, joka paljastettiin 1953. Patsas paljastettiin 26. syyskuuta, jolloin tuli kuluneeksi päivälleen 63 vuotta siitä, kun Leino oli julkaissut ensimmäisen runonsa Hämeen Sanomissa. Patsaan jalustaan on kaiverrettu säe Leinon runosta Väinämöisen laulu: ”Yksi on laulu ylitse muiden: ihmisen aattehen hengen ankara laulu”. Kiintoisa yksityiskohta patsaassa on sen käsi, johon on valettaessa asetettu viiden markan kolikko.Leinon syntymäkunnassa Paltamossa on vuonna 1978 Leinon syntymän 100-vuotispäivänä paljastettu Jouko Toiviaisen suunnittelema osin abstrakti muistomerkki Ukonlintu ja virvaliekki. Sen jalustassa on myös säe Väinämöisen laulusta: ”Kansat katoo / ei katoa mahti / jonka on laulanut / mahtaja heimonsa hengen”. Kajaanissa puolestaan on vuonna 1980 pystytetty Eino Leinon näköispatsas. Nina Sailon veistos, joka pohjautui hänen miehensä Alpo Sailon luonnostelmiin, sijaitsee Koivukosken kohdalla Rantapuistossa. Leinon puretusta syntymäkodista Hövelöstä Paltaniemellä rakennettiin jäljennös 1978. Nykyisin Kainuun Eino Leino -seuran omistama rakennus sijaitsee lähellä Paltaniemen kuvakirkkoa.
Leino on haudattu Helsingin Hietaniemen hautausmaan uudelle alueelle, hautaan U21-15-22. Hautakivessä olevan Leinoa esittävän muistomedaljongin on toteuttanut kuvanveistäjä Ville Vallgren. Hautamuistomerkin pystytti Suomen Kirjailijaliitto, joka ylläpitää hautaa edelleen. Hautakiveen on kaiverrettu viimeinen säkeistö Leinon runosta Hymni tulelle: ”On elon aika lyhyt kullakin / Siis palakaamme lieskoin leimuvin / tulessa kohotkaamme korkealle! / Maa maahan jää / mut henki taivahalle.”
Leino ehti elämänsä varrella asua monessa paikassa, joista osa on merkitty muistolaatoilla.
Leinon elämästä kertoo Jaakko Pakkasvirran ohjaama elokuva Runoilija ja muusa (1978), joka valmistui runoilijan syntymän satavuotisjuhlavuonna. Alkutekstien mukaan ”elokuvan kaikki kohtaukset ovat fiktiivisiä, vaikkakin tositapahtumien innoittamia”. Eino Leinoa elokuvassa esitti Esko Salminen. Runoilija ja muusa keskittyy kuvaamaan Leinon suhdetta ensimmäiseen vaimoonsa Freya Schoultziin (Katja Salminen) ja samanaikaiseen rakastajaansa L. Onervaan (Elina Salo). Samalla elokuva kuvaa suomalaisten kulttuuripiirien kansallishenkistä liikehdintää Suomen itsenäisyyden kynnyksellä, ja siinä esiintyy lukuisia Suomen taiteen suurmiehiä, kuten Akseli Gallen-Kallela ja Jean Sibelius.Esko Salmisen lisäksi Eino Leinoa ovat esittäneet muun muassa Leo Riuttu Ilmari Unhon elokuvassa Ruusu ja kulkuri (1948), Kari Hietalahti Timo Koivusalon elokuvassa Sibelius (2003) ja Vesa-Matti Loiri Veli-Matti Saikkosen televisioelokuvassa Tähtikeinu (2003), joka oli kuvaus L. Onervan, Leinon ja Leevi Madetojan välisestä kolmiodraamasta.Vuonna 1993 Sulevi Peltola ohjasi ja käsikirjoitti yhdessä Helena Ihalan kanssa televisiolle sarjan Pankkiherroja, joka perustui Eino Leinon samannimiseen romaaniin. Sarjan pääosaa Antti Puuhaaraa näytteli Matti Pellonpää.
Eino Leino aikalaistensa silmin: Lähikuvia, muistelmia, haastatteluja. Koonnut Aarre M. Peltonen. Otava 1958.
Ervasti, Esko, Suomalainen kirjallisuus ja Nietzsche. 1900-luvun vaihde ja siihen välittömästi liittyvät ilmiöt. Turun yliopiston julkaisuja Sarja B 77. Turun yliopisto 1960.
Heikkinen, Reijo: Aavoja ja vaaroja: Eino Leino ja kotiseutu. Lönnrot-instituutin julkaisuja n:o 8.  Kajaani: Lönnrot-instituutti, 2003. ISBN 952-5492-01-X.    
Jalkanen, Huugo, Eino Leino. Teoksessa Esseitä ja arvosteluja.   Hämeenlinna: Arvi A. Karisto Osakeyhtiö, 1919.     
Koskimies, Rafael, Eino Leino. – Suomen kirjallisuus IV. s. 326–428. Suomalaisen kirjallisuuden seura/Otava 1965.
Kunnas, Maria-Liisa, Mielikuvien taistelu. Psykologinen aatetausta Leinon tuotannossa. Suomalaisen kirjallisuuden seuran toimituksia 304. 1972.
Laitinen, Kai: Eino Leinon kirjailijakuvat. Teoksessa Metsästä kaupunkiin: Esseitä ja tutkielmia kirjallisuudesta.   Helsinki: Otava, 1984.  ISBN 951-1-07971-9.   
Larmola, Yrjö: Poliittinen Eino Leino: Nuorsuomalaisuus ja poliittinen pettymys Eino Leinon tuotannossa 1904–1908. Väitöskirja: Helsingin yliopisto.  Helsinki: Otava, 1990.  ISBN 951-1-11285-6.   
Lyytikäinen, Pirjo: ”Symbolismi, Kalevala ja Eino Leino”, Leino, Eino: Tuonelan joutsen; Sota valosta; Väinämöisen kosinta; Karjalan kuningas, s. VII–XVI.   Helsinki: Suomalaisen Kirjallisuuden Seura, 1999.  ISBN 951-746-126-7.   
Lyytikäinen, Pirjo: ”Ihmiset, sankarit ja jumalat”, Leino, Eino: Helkavirsiä I–II, s. VII–XVI.   Helsinki: Suomalaisen Kirjallisuuden Seura, 2000.     
Mäkelä, Hannu: Eino Leino: Elämä ja runo.   Helsinki: Otava, 1997 (3. painos 2006).  ISBN 951-1-14102-3.   
Nevala, Maria-Liisa, Eino Leino. – Kodin suuret klassikot, Eino Leino 1. Toim. Maria-Liisa Nevala. s. 5–88. Weilin+Göös 1986.
Oksala, Teivas: Eino Leinon tie Paltamosta Roomaan: Tutkielmia runoilijan suhteesta antiikkiin ja klassiseen perintöön. Suomalaisen Kirjallisuuden Seuran toimituksia 442.  Helsinki: Suomalaisen kirjallisuuden seura, 1986.  ISBN 951-717-446-2.   
Palmgren, Raoul, "Hevosen selästä pudonnut rakuuna". Eino Leino proosakertojana. – Ajan kirja 1950
Peltonen, Aarre M.: Eino Leinon varhaiskehitys ja -tuotanto. Monistesarja: Tampereen yliopisto. Kotimainen kirjallisuus n: o 4.  Tampere: Tampereen yliopisto, 1975.     
Peltonen, Aarre M.: Perustutkimuksia Eino Leinosta: Kirjallisuus- ja kulttuurihistoriaa runoudesta, kriitikontyöstä, ihmissuhteista. Monistesarja: Tampereen yliopisto. Kotimainen kirjallisuus n:o 16.  Tampere: Tampereen yliopisto, 1978. ISBN 951-44-0762-8.    
Riikonen, H. K.: ”Eino Leino satiirikkona”, Satiiri Suomessa. Toimittaneet Sari Kivistö ja H. K. Riikonen. Suomalaisen Kirjallisuuden Seuran toimituksia 1396.  Helsinki: Suomalaisen Kirjallisuuden Seura, 2012. ISBN 978-952-222-401-9.    
Salmenhaara, Erkki, Kansallisromantiikan valtavirta 1885–1918. Suomen musiikin historia 2. WSOY 1996.
Sihvo, Hannes, Eino Leino – Eino Leino – Elämän kirja, Valikoima Leinon tuotannosta. Toim. Hannu Mäkelä, Otava 1980 ISBN 951-1-05620-4
Siltala, Juha: Valkoisen äidin pojat. Siveellisyys ja sen varjot kansallisessa projektissa.   Helsinki: Otava, 1999.  ISBN 951-1-14738-2.   
Tarkiainen, V., Helkavirsiä II 1916. – Elämän laulu. Valikoima Eino Leinon runoja. Koonnut ja selityksillä varustanut V. Tarkiainen. Otava 1947.
Turpeinen, Oiva: Anders Lönnbohm – maanmittari ja runoilijoiden isä.   Somerniemi: Amanita, 2008.  ISBN 978-952-5330-25-0.
Rajala, Panu: Virvatuli – Eino Leinon elämä.    WSOY, 2017.  ISBN 978-951-0-41615-0.
Vapaasti ladattavia Eino Leinon e-kirjoja Projekti Lönnrot • Project Gutenberg.
Eino Leinon alkuperäisteokset digitoituna Kansalliskirjaston Doria-tietokannassa.
Kesäperhoja • ”Eräällä taholla” (Päivälehti 1902) • Tietäjät itäiseltä maalta (Uusi Suometar 1900)
