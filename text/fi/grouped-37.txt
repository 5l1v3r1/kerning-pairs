
HMS Armada (viirinumero D14) oli Britannian Kuninkaallisen laivaston Battle-luokan hävittäjä, joka valmistui toisen maailmansodassa lopulla.
Alus tilattiin 27. huhtikuuta 1942 Hawthorn Leslie and Companyltä Hebburnista työnumerolla J4584. Sen köli laskettiin vielä samana vuonna 29. joulukuuta telakkanumerolla 658 ja alus laskettiin vesille 9. joulukuuta 1943. Alus valmistui 2. heinäkuuta 1945.
English, John: Obdurate to Daring - British Fleet Destroyers 1941-45.   Windsor, Englanti: World Ship Society, 2008. ISBN 978-0-9560769-0-8.    (englanniksi)
Gardiner, Robert (toim.): Conway's All the World's Fighting Ships 1922–1946.   Lontoo, Englanti: Conway Maritime Press, 1987. ISBN 0-85177-146-7.    (englanniksi)
Gardiner, Robert (toim.): Conway's All the World's Fighting Ships 1947–1995.   Lontoo, Englanti: Conway Maritime Press, 1995. ISBN 0-85177-605-1.    (englanniksi)
Whitley, M. J.: Destroyers of World War Two – an international encyclopedia.   Lontoo: Arms and Armour, 1988. ISBN 0-85368-910-5.    (englanniksi)

HMS Bryony (viirinumero K192) oli Britannian Kuninkaallisen laivaston vuonna 1941 valmistunut Flower-luokan korvetti, joka palveli toisessa maailmansodassa.
Alus tilattiin 8. huhtikuuta 1940 Belfastista Pohjois-Irlannista Harland and Wolffilta. Sen köli laskettiin 16. marraskuuta 1940 telakkanumerolla 1102 ja alus laskettiin vesille 15. maaliskuuta 1941. Alus valmistui kolmea kuukautta myöhemmin 16. kesäkuuta.
Alus myytiin elokuussa 1947 Norjalle, joka muutti sen sääalus Polarfront II:ksi. Alus romutettiin 1979.
Gardiner, Robert (toim.): Conway's All the World's Fighting Ships 1922–1946.   Lontoo, Englanti: Conway Maritime Press, 1987. ISBN 0-85177-146-7.    (englanniksi)
Preston, Antony & Raven, Alan: Flower Class Corvettes.   Lontoo, UK: Arms and Armour Press, 1982. ISBN 0-85368-559-2.    (englanniksi)
Lynch, John: Belfast Built Ships.   Stroud, Englanti: The History  Press, 2012. ISBN 978-0-7524-6339-5.    (englanniksi)
Friedman, Norman: British Destroyers & Frigates - The Second World War and After.   Barnsley, Englanti: Seaforth Publishing, 2008. ISBN 978-1-84832-015-4.    (englanniksi)

HMS Calliope oli Britannian kuninkaallisen laivaston Calliope-luokan (osa C-luokkaa) kevyt risteilijä, joka palveli ensimmäisessä maailmansodassa. Alus otettiin palveluskäyttöön kesäkuussa 1915.
HMS Calliope liitettiin palvelukseen otettaessa Suuren Laivaston (engl. Grand Fleet) 4. Kevyt risteilijäviirikön lippulaivaksi. Alus vauriotui pahoin 19. maaliskuuta 1916 kattilahuoneessa syttyneessä tulipalossa ollessaan merellä. Alus kuitenkin korjattiin ajoissa, jotta se kerkesi osallistumaan Skagerrakin taisteluun osana 4. Kevyt risteilijäviirikköä. Taistelussa alukseen osui neljä kranaattia.HMS Calliope osallistui 1. syyskuuta 1917 neljän saksalaisen troolarin upottamiseen Skagerrakin rannikolla.HMS Calliope liitettiin Pohjois-Amerikan ja Länsi-Intian asemalle 8. Kevyt risteilijäviirikköön maaliskuussa 1919. Aluksella syttyi uudelleen tulipalo kattilahuoneessa lokakuussa 1919 Azorien edustalla. Alus oli korjattavana Devonportissa telakalla marraskuusta 1919 maaliskuuhun 1920.HMS Calliope palasi telakalta 8. Kevyt risteilijäviirikköön, mistä palasi Englantiin joulukuussa 1920 huollettavaksi. Alus poistettiin palveluksesta ja sijoitettiin Noren reserviin tammikuussa 1921.HMS Calliope palasi palvelukseen ja liitettiin Atlantin laivaston 2. Risteilijäviirikköön toukokuussa 1924. Alus kuljetti joukkoja eri puolille maailmaa, kunnes poistettiin palveluksesta Noreen odottamaan telakalle pääsyä huhtikuussa 1926. Alus sijoitettiin Noren reserviin, jonka kuluessa alus suoritti edelleen joukkojen kuljetuksia 1927-1928 ja toimi vanhemman lippu-upseerin sijoituspaikkana joulukuussa 1927.HMS Calliope palasi palvelukseen ja sijoitettiin Välimeren laivaston 3. Risteilijäviirikköön syyskuussa 1928.HMS Calliope poistettiin palveluksesta ja siirrettiin reserviin Portsmouthiin tammikuussa 1930 ja alus myytiin romutettavaksi 28. elokuuta 1931 T. A. Wardille Inverkeithingiin.
Gardiner Robert (toim.): Conway's All the World's Fighting Ships 1906–1921.   Lontoo, Englanti: Conway Maritime Press, 1985. ISBN 0-85177-245-5.    (englanniksi)

Alus tilattiin 23. joulukuuta 1895 Laird, Son and Companyltä Birkenheadistä. Sen köli laskettiin 7. maaliskuuta 1896 telakkanumerolla 622 ja alus laskettiin vesille saman vuoden lopulla 21. marraskuuta. Alus otettiin palvelukseen marraskuussa 1897.
HMS Griffon siirrettiin syyskuussa 1898 Välimerelle, mistä se palasi Britteinsaarille 1906. Se osallistui ensimmäiseen maailmansotaa. Alus myytiin 7. tammikuuta 1920 romutettavaksi Castlelle Plymouthiin.
Gardiner, Robert (toim.): Conway's All the World's Fighting Ships 1860–1905.   Lontoo, Englanti: Conway Maritime Press, 2002. ISBN 0-85177-133-5.    (englanniksi)
Lyon, David: The First Destroyers.    Chatham Publishing, 1996. ISBN 1-86176-005-1.    (englanniksi)
Cocker, Maurice: Destroyers of the Royal Navy, 1893-1981.   Englanti: Ian Allan, 1982. ISBN 0-7110-1075-7.    (englanniksi)
Friedman, Norman: British Destroyers - From Earliest Days to the Second World War.   Yorkshire, Englanti: Seaforth Publishing, 2009. ISBN 978-1-84832-049-9.    (englanniksi)

HMS Hermione oli Britannian kuninkaallisen laivaston Astraea-luokan panssarikansiristeilijä. Alus  palveli ensimmäisessä maailmansodassa. Alus nimettiin uudelleen vuonna 1922 TS Warspiteksi ja se romutettiin vuonna 1940.
Alus tilattiin Devonportin telakalta ja sen köli laskettiin joulukuussa 1891. Alus laskettiin vesille 7. marraskuuta 1893 ja se otettiin palvelukseen 14. tammikuuta 1896.
Alus oli vuonna 1906 palveluksessa olevassa reservissä Portsmouthissa, josta se siirrettiin seuraavana vuonna huollettavaksi. Huollon jälkeen alus siirrettiin huhtikuussa täydellä miehistöllä varustettuna Kapkaupungin asemalle. Alus ajoi 14. helmikuuta 1909 matalikolle Zanzibarin edustalla, mutta alus saatiin uudelleen kelluvaksi. Se ei kärsinyt onnettomuudessa pahoja vaurioita.Kesäkuussa 1909 alus palasi Portsmouthiin ja se liitettiin heinäkuussa Kotilaivaston 3. viirikköön. Alus ajoi 6. elokuuta matalikolle Killingholmenin edustalla Humberissa, mutta se kellui kahdeksan tuntia myöhemmin. Alus palasi palvelukseen kesäkuussa 1910 ja se varustettiin syyskuussa jälleen täydellä miehistöllä lentokoneiden kokeilemiseksi sotalaivoilla Barrowissa. Testien päätyttyä tammikuussa 1912 alus siirrettiin 4. Viirikköön.Alus palasi huollosta palvelukseen heinäkuussa 1913 ja se siirrettiin Länsi-Atlantille vapauttamaan HMS Melpomene. HMS Bristol vapautti heinäkuussa 1914 aluksen, minkä jälkeen se poistettiin palveluksesta. Elokuussa 1914 alus siirrettiin Southamptonin vartioalukseksi, mistä tehtävästä se siirrettiin joulukuussa 1916 moottoritorpedoveneiden lippulaivaksi. Uudessa tehtävässään alus palveli aina vuoteen 1919.Alus myytiin romutettavaksi 25. lokakuuta 1921, mutta se myytiin vuonna 1922 uudelleen Marine Societylle, joka nimesi joulukuussa 1922 aluksen TS Warspiteksi. Alus myytiin lopullisesti romutettavaksi syyskuussa 1940.
Gardiner, Robert (toim.): Conway's All the World's Fighting Ships 1860–1905.   Lontoo, Englanti: Conway Maritime Press, 2002. ISBN 0-85177-133-5.    (englanniksi)
Gardiner, Robert (toim.): Conway's All the World's Fighting Ships 1906–1921.   Lontoo, Englanti: Conway Maritime Press, 1985. ISBN 0-85177-245-5.    (englanniksi)

HMS Lightning oli Britannian Kuninkaallisen laivaston vuonna 1896 valmistunut Janus-luokan torpedovenehävittäjä.
Alus tilattiin 7. marraskuuta 1893 Palmers Shipbuilding and Iron Companyltä Jarrowista ja se tuli tilauksen mukaan valmistua 18. helmikuuta 1895 mennessä, joten aluksen köli laskettiin 28. maaliskuuta 1894 telakkanumerolla 682. Alus laskettiin vesille 10. huhtikuuta 1895 ja se valmistui tammikuussa 1896.
HMS Lightning palveli kotivesillä. Se osui miinaan 30. kesäkuuta 1915 Kentish Knockin majakka-aluksen lähellä. Se laukaisi vielä toisenkin miinan ja räjähdysten seurauksena aluksen runko katkesi. Keula upposi ja perä hinattiin Sheernessiin.
Gardiner, Robert (toim.): Conway's All the World's Fighting Ships 1860–1905.   Lontoo, Englanti: Conway Maritime Press, 2002. ISBN 0-85177-133-5.    (englanniksi)
Lyon, David: The First Destroyers.    Chatham Publishing, 1996. ISBN 1-86176-005-1.    (englanniksi)
Cocker, Maurice: Destroyers of the Royal Navy, 1893-1981.   Englanti: Ian Allan, 1982. ISBN 0-7110-1075-7.    (englanniksi)
Friedman, Norman: British Destroyers - From Earliest Days to the Second World War.   Yorkshire, Englanti: Seaforth Publishing, 2009. ISBN 978-1-84832-049-9.    (englanniksi)

HMS Lincoln (viirinumero G42) oli Britannian Kuninkaallisen laivaston Town-luokan hävittäjä, joka palveli toisessa maailmansodassa. Alus oli alun perin Yhdysvaltain laivaston Wickes-luokan hävittäjä USS Yarnall, joka luovutettiin Halifaxissa Kuninkaalliselle laivastolle sopimuksen mukaisesti.
Yhdysvaltain laivasto tilasi aluksen Philadelphiasta Pennsylvaniasta William Cramp and Sons Ships and Engine Building Companyltä. Sen köli laskettiin 12. helmikuuta 1918 ja alus laskettiin vesille 19. kesäkuuta kumminaan Marie H. Bagley. Alus otettiin palvelukseen 29. marraskuuta ensimmäisenä päällikkönään William F. Halsey Jr.
USS Yarnall liitettiin 15. hävittäjäviirikköön, jonka mukana se palveli hetken aikaa vuonna 1919 Ranskaan sijoitetussa laivasto-osastossa. Se liitettiin 1. tammikuuta 1920 viirikkönsä mukana Tyynenmeren laivaston 4. hävittäjälaivueeseen, jolloin alus siirtyi San Diegoon Kaliforniaan. Helmikuussa viirikkö nimettiin uudelleen 13. hävittäjäviiriköksi ja Yarnall määrättiin huhtikuussa viirikön mukana Aasian asemalle, mutta siirto toteutettiin vasta myöhään syksyllä. Alus palasi Kaukoidästä loppukesästä 1921 ja se siirrettiin Puget Soundin laivastontelakalle huollettavaksi. Joulukuussa alus liitettiin 11. hävittäjäviirikköön San Diegoon, jossa se poistettiin palveluksesta 29. toukokuuta 1922 ja alus siirrettiin reserviin.Alus palautettiin palvelukseen 19. huhtikuuta 1930 San Diegossa liitettynä 10. hävittäjälaivueen 11. viirikköön päällikkönään John F. McClain. Alus palveli hetken länsirannikolla ennen siirtoaan itärannikolle loppuvuodesta 1930. Aluksen kotisatamaksi vaihdettiin 1. tammikuuta 1931 Charleston South Carolinassa.Maaliskuussa alus liitettiin 3. hävittäjäviirikköön tiedusteluosastoon. Se oli pääasiassa poissa kotisatamastaan aina loppukesään 1934 saakka, jolloin alus palasi länsirannikolle. Aluksen kotisatamaksi vaihtui San Diego, josta se palasi itään loppuvuodesta 1936. Alus poistettiin palveluksesta 30. joulukuuta 1936 Philadelphiassa, jossa se ankkuroitiin reservialuksena.Yhdysvaltain aloittaessa puolueettomuuden valvonnan alus palautettiin palvelukseen 4. lokakuuta 1939 Philadelphiassa päällikkönään John G. Winn. Alus liitettiin Atlantin laivastoon 11. hävittäjäviirikköön ja se partioi syksyyn 1940 saakka Norfolkin edustalla. Alus lähti St. John'siin Newfoundlandiin, jossa se poistettiin palveluksesta 23. lokakuuta 1940.
Alus otettiin Britannian kuninkaallisen laivaston palvelukseen 23. lokakuuta 1940 Halifaxissa nimellä HMS Lincoln päällikkönään G. B. Sayer. Alus lähti St. Johnsin kautta Plymouthiin, jonne se saapui 15. marraskuuta. Alus siirrettiin Devonportin telakalle muutostöitä varten, ja se palasi palvelukseen 30. marraskuuta 1. Saattajaryhmään.Alus osallistui 6. huhtikuuta 1941 Atlantilla tuleen syttyneen AMC HMS Cormorinin miehistön pelastamiseen. Alus oli saattuepalveluksessa, kunnes se määrättiin elokuussa telakalle korjattavaksi. Alus siirtyi syyskuussa Thamesille, josta se siirrettiin telakalle.
Aluksen siirrosta Norjan laivastolle ilmoitettiin helmikuussa 1942. Norjalainen miehistö saapui alukselle maaliskuussa, minkä jälkeen alus palasi koeajojen ja koulutuksen päätyttyä palvelukseen.Alus lähti Halifaxiin liittyäkseen sinne sijoitettuihin saattajiin. Alus suojasi Yhdysvaltain ja Kanadan välisiä saattueita Kanadan laivaston alaisuudessa, kunnes se siirrettiin kesäkuussa 1943 Charlestonissa Yhdysvalloissa telakalle.Lokakuussa palattuaan palvelukseen alus määrättiin W7-ryhmään. Alus määrättiin marraskuussa palaamaan Britteinsaarille ja samalla päätettiin lopettaa aluksen laina Norjan laivastolle. Aluksen saavuttua joulukuussa perille se poistettiin palveluksesta ja siirrettiin reserviin, kun norjalainen miehistö oli poistunut siltä tammikuussa 1944. 
HMS Lincoln päätettiin kesäkuussa 1944 siirtää Neuvostoliiton laivastolle. Alus siirrettiin heinäkuussa huollettavaksi, ja se vastaanotti neuvostoliittolaisen miehistönsä. Alus siirrettiin 26. elokuuta virallisesti Neuvostoliiton laivastolle, jolloin se nimettiin Družnyiksi.Alus liittyi syyskuun alussa saattueeseen JW60, jonka mukana se lähti 15. syyskuuta Loch Ewestä kohti Kuolan niemimaata. Alus saapui 23. syyskuuta määränpäähänsä.Alus palveli Neuvostoliiton pohjoisessa laivastossa saattueiden suojaamis- ja merialueiden valvontatehtävissä. Alus palautettiin elokuussa 1952 Rosythiin, jossa se palautettiin virallisesti 24. elokuuta. Aluksen aseistus riisuttiin ja se sijoitettiin poistolistalle. Alus myytiin BISCOlle, joka siirsi romuttamisen Metal Industriesille. Alus saapui 3. syyskuuta hinattuna romutettavaksi.
Hague, Arnold: Destroyers for Great Britain - A History of the 50 Town Class Ships Transferred from the United States to Great Britain in 1940.   Annapolis, Maryland: Naval Institute Press, 1990. ISBN 0-87021-782-8.    (englanniksi)
Whitley M J: Destroyers of World War Two – an international encyclopedia.   Lontoo: Arms and Armour, 1988. ISBN 0-85368-910-5.    (englanniksi)
Gardiner Robert (toim.): Conway's All the World's Fighting Ships 1906–1921.   Lontoo, Englanti: Conway Maritime Press, 1985. ISBN 0-85177-245-5.    (englanniksi)
Gardiner Robert (toim.): Conway's All the World's Fighting Ships 1922–1946.   Lontoo, Englanti: Conway Maritime Press, 1987. ISBN 0-85177-146-7.    (englanniksi)

HMS Minstrel (viirinumerot J445) oli Britannian Kuninkaallisen laivaston vuonna 1945 valmistunut Algerine-luokan miinanraivaaja, joka palveli toisessa maailmansodassa.
Alus tilattiin Torontosta Kanadasta Toronto Ship Building Companylta. Sen köli laskettiin 27. kesäkuuta 1944 ja alus laskettiin vesille 5. lokakuuta. Alus valmistui 9. kesäkuuta 1945.
Alus siirrettiin vuonna 1947 Thaimaalle, joka liitti sen laivastoonsa nimellä Phosamton. Vuodesta 1983 alkaen alus ei ollut enää operatiivisissa tehtävissä ja vuodesta 1990 alkaen alus oli koululaivana.
Gardiner, Robert (toim.): Conway’s All the World’s Fighting Ships 1922–1946.   Lontoo, Englanti: Conway Maritime Press, 1987. ISBN 0-85177-146-7.    (englanniksi)
Williams, Jack: The Algerines – Fleet Minesweepers of the Royal Navy 1942–1961.   Blackpool, Englanti: omakustanne, 1995. ISBN 0-9523141-1-8.    (englanniksi)

Alus tilattiin Karlskronan laivastontelakalta. Alus laskettiin vesille 12. maaliskuuta 1966. Alus liitettiin laivastoon 17. marraskuuta 1967.
Hofsten, Gustaf von & Waernberg, Jan: Örlogsfartyg - Svenska maskindrivna fartyg under tretungad flagg.   Luulaja: Svenskt Militärhistoriskt Bibliotek, 2004. ISBN 91-974384-3-X.    (ruotsiksi)
Gardiner, Robert (toim.): Conway's All the World's Fighting Ships 1947–1995.   Lontoo, Englanti: Conway Maritime Press, 1995. ISBN 0-85177-605-1.    (englanniksi)

Alus tilattiin 15. toukokuuta 1975 Norjasta Mandalista Westermoen Hydrofoil A/S:ltä. Alus laskettiin vesille  6. maaliskuuta 1979. Alus liitettiin laivastoon viisi kuukautta myöhemmin 10. elokuuta.
Hofsten, Gustaf von & Waernberg, Jan: Örlogsfartyg - Svenska maskindrivna fartyg under tretungad flagg.   Luulaja: Svenskt Militärhistoriskt Bibliotek, 2004. ISBN 91-974384-3-X.    (ruotsiksi)
Gardiner, Robert (toim.): Conway's All the World's Fighting Ships 1947–1995.   Lontoo, Englanti: Conway Maritime Press, 1995. ISBN 0-85177-605-1.    (englanniksi)

HMS Wanderer (viirinumero D74) oli Britannian Kuninkaallisen laivaston Amiraliteetin parannellun W-luokan hävittäjä, joka palveli toisessa maailmansodassa. Aluksen saavutuksina sodan aikana oli muun muassa viiden Saksan laivaston sukellusveneen upottaminen.
Alus tilattiin tammikuussa 1918 Fairfield Shipbuilding and Engineering Companyltä Govanista vuosien 1917-1918 laivasto-ohjelman 13. tilauksessa. Sen köli laskettiin 7. elokuuta 1918 ja alus laskettiin vesille 1. toukokuuta 1919. Alus valmistui 18. elokuuta 1919.
HMS Wanderer liitettiin palvelukseen ottamisen jälkeen Atlantin ja Välimeren laivastoissa ennen kuin se korvattiin A-luokan hävittäjällä 1931. Tämän jälkeen alus liitettiin Noren paikallislaivueeseen Chathamiin koululaivaksi.Alus määrättiin ennen toisen maailmansodan puhkeamista Rosythiin sijoitettuun 15. Hävittäjälaivueeseen, mikä vaihtui myöhemmin läntisen reitin alaisuuteen.
Whitley, M. J.: Destroyers of World War Two – an international encyclopedia.   Lontoo: Arms and Armour, 1988. ISBN 0-85368-910-5.    (englanniksi)
Gardiner, Robert (toim.): Conway's All the World's Fighting Ships 1906–1921.   Lontoo, Englanti: Conway Maritime Press, 1985. ISBN 0-85177-245-5.    (englanniksi)
Cocker, Maurice: Destroyers of the Royal Navy, 1893-1981.   Englanti: Ian Allan, 1982. ISBN 0-7110-1075-7.    (englanniksi)
Fairweather, Cliff: Hard Lying - The Story of the "V&W" Class Destroyers and the Men Who Sailed in Them.   Chelmsford, UK: Avalon Associates, 2005. ISBN 0-9529440-4-9.    (englanniksi)
Preston, Anthony: V and W class Destroyers 1917-1945.   Lontoo, Englanti: MacDonald & Co (Publishers) Ltd, 1971.     (englanniksi)

Hoagland Howard ”Hoagy” Carmichael (22. marraskuuta 1899 – 27. joulukuuta 1981) oli yhdysvaltalainen säveltäjä ja muusikko. Hän tuli tunnetuksi jazzvaikutteisen kevyen musiikin säveltäjänä ja pianistina New Yorkissa. 1930-luvulla hän muutti Hollywoodiin, jossa sävelsi populaari- ja elokuvamusiikkia ja näytteli itse yhteensä 14 elokuvassa.
Carmichaelin tunnetuin sävellys ”Stardust” vuodelta 1929 lukeutuu aikakauden nauhoitetuimpien jazzstandardien joukkoon. Hänen muita tunnettuja sävellyksiään ovat ”The Nearness of You”, ”Heart and Soul” ja Georgian osavaltion tunnuskappale ”Georgia on My Mind”. Carmichael voitti parhaan laulun Oscar-palkinnon vuonna 1951 Johnny Mercerin sanoittamalla ja Bing Crosbyn esittämällä kappaleella ”In the Cool, Cool, Cool of the Evening”.
Hoagland Howard Carmichael syntyi 22. marraskuuta 1899 Bloomingtonissa, Indianan osavaltiossa. Hänen isänsä Howard Clyde Carmichael oli sähköasentaja taksinkuljettaja ja hänen äitinsä Lida Robison soitti pianoa mykkäelokuvissa ja juhlissa. Hoagland sai nimensä The Hoaglands -nimiseltä sirkusryhmältä. Hoagy oppi nuorena pianonsoiton äidiltään ja sai myös pianotunteja ragtime-pianisti Reggie Duvalilta. Nuorena hän työskenteli pianistina säestäen mykkäelokuvia ja myöhemmin johti viisihenkistä yhtyettä opiskellessaan Indianan yliopistossa Indianapolisissa. Hän tutustui yliopistossa aloittelevaan jazztrumpetisti Bix Beiderbeckeen.Vuonna 1926 Carmichael valmistui lakimieheksi Indianan yliopistosta ja harjoitti ammattia lyhyen ajan West Palm Beachissa, Floridassa. Hän kuitenkin päätti hylätä lain harjoittamisen kuultuaan varhaisen sävellyksensä ”Washboard Bluesin” levytyksestä. Carmichael palasi Indianaan ja vuonna 1929 muutti New Yorkiin, missä hän tapasi monet ajan nuorista muusikkolahjakkuuksista: Louis Armstrongin, Benny Goodmanin, Jack Teagardenin ja vanhan tuttunsa Beiderbecken. Tuona aikana alkoi myös Carmichaelin ystävyys kymmenen vuotta nuoremman sanoittaja Johnny Mercerin kanssa. Carmichael oli New Yorkissa päivätyössä välitysfirmassa, ja iltaisin hän sävelsi musiikkia ja tutustui kaupungin musiikkivaikuttajiin. Hänestä tuli vähitellen tunnettu lauluntekijä ja hän menestyi hyvin myös esiintyvänä muusikkona.Vuonna 1936 Carmichael meni naimisiin Ruth Menardin kanssa, ja samana vuonna pariskunta muutti Hollywoodiin. Carmichael sävelsi elokuvamusiikkia ja itsenäisiä populaarimusiikin kappaleita. Hän työskenteli useiden eri sanoittajien kanssa eikä hänellä useista laulunkirjoittajista poiketen koskaan ollut vakituista yhteistyökumppania. Carmichael ja Menardi saivat kaksi poikaa, joiden nimiksi tuli Hoagy Bix ja Randy Bob. Avioliitto päättyi eroon vuonna 1955.1950-luvulla rockmusiikki nousi suosioon ja Carmichaelin ura alkoi hiipua. Lopullisesti hän vetäytyi säveltämisestä 1960-luvulla. Carmichael kuoli Rancho Miragessa, Kaliforniassa joulukuussa 1981.
Vielä yliopistossa ollessaan Carmichael sävelsi Bix Beiderbeckelle kappaleen ”Riverboat Shuffle” yhdessä Mitchell Parishin, Irving Millsin and Dick Voynow’n kanssa. Beiderbecken Wolverines-yhtye nauhoitti kappaleen vuonna 1924. Myöhemmin kappale sai suosiota myös Isham Jonesin (1925) ja Red Nicholsin (1928) nauhoittamana. Nichols nauhoitti vuonna 1927 myös Carmichaelin varhaisen sävellyksen, Fred Callahanin sanoittaman ”Washboard Bluesin”.Carmichaelin sävellys ”Stardust” julkaistiin tammikuussa 1929 instrumentaaliversiona. Ensimmäisen ragtime-tyylisen nauhoituksen teki Irving Millsin yhtye Hotsy Totsy Band Carmichaelin soittaessa pianoa. Saman vuoden toukokuussa Mitchell Parish palkattiin kirjoittamaan kappaleeseen sanat. Laulun ensimenestys oli vaatimatonta, kunnes toukokuussa 1930 Isham Jonesin orkesteri nousi hidastempoisella versiollaan singlelistan kärkeen. Vähitellen yhä useammat esiintyjät kiinnostuivat kappaleesta. Muun muassa Louis Armstrongin, Bing Crosbyn, Tommy Dorseyn ja Benny Goodmanin nauhoitukset nousivat listoille 1930-luvulla.Carmichael nauhoitti vuonna 1929 sävellyksensä ”Rockin’ Chair” duettona Louis Armstrongin kanssa. Seuraavan vuoden ”Lazy River” nauhoitettiin yhtyeellä, johon kuuluivat muun muassa Bix Beiderbecke, Tommy ja Jimmy Dorsey, viulisti Joe Venuti ja kitaristi Eddie Lang. Myöhemmin kappaleesta tuli hitti Mills Brothersille (1941) ja orkesterinjohtaja Si Zentner käytti sitä yhtyeensä tunnusmusiikkina.Vuonna 1930 Carmichaelin ystävä Frankie Trumbauer ehdotti, että tämä kirjoittaisi laulun Georgian osavaltiosta. Carmichael sävelsi opiskelutoveri Stuart Gorrellin kanssa kappaleen ”Georgia on My Mind” ja nauhoitti sen samana vuonna yhtyeellä, johon kuuluivat muun muassa Bix Beiderbecke, Jack Teagarden ja Jimmy Dorsey. Vuonna 1931 ”Georgia on My Mind” nousi listoilla kymmenennelle sijalle ”Stardustin” esiintyessä listalla vuoden aikana viiden eri artistin esittämänä. Mildred Bailey nauhoitti kappaleesta menestyneen version vuonna 1932 ja Gene Krupa vuonna 1941. Suosituimman kappaleen levytyksistä teki Ray Charles vuonna 1960; Charlesin versiota myytiin yli miljoona kappaletta ja osittain sen ansiosta kappale otettiin vuonna 1979 Georgian osavaltion viralliseksi tunnuslauluksi.Carmichael ja Johnny Mercer kirjoittivat vuonna 1936 kappaleen ”Lazybones”, jonka levyttivät muun muassa Ted Lewis ja Mildred Bailey. Kappaleen nosti myöhemmin uudelleen pinnalle englantilainen laulaja Jonathan King vuonna 1971.
Hollywoodiin muuton jälkeen Carmichael sävelsi lauluja elokuviin ja julkaisi yhä myös itsenäisiä kevyen musiikin kappaleita. Frank Loesser ja Carmichael kirjoittivat Paramount Picturesin elokuviin muun muassa kappaleet ”Two Sleepy People”, ”The Nearness of You”, ”Small Fry” ja ”Heart and Soul”. Vuonna 1939 Carmichael osallistui Mercerin kanssa Broadway-tuotantoon Walk with Music, joka ei kuitenkaan menestynyt ja jäi hänen ainoaksi teatterituotoksekseen.Frank Sinatra nauhoitti Carmichaelin säveltämän ja Paul Francis Websterin sanoittaman kappaleen ”Lamplight Serenade” vuonna 1942. Vuonna 1947 Carmichaelin ”Ole Buttermilk Sky” -kappale elokuvasta Liekehtivä erämaa (engl. Canyon Passage) oli ehdolla parhaan laulun Oscar-palkinnon saajaksi. Vuonna 1951 hän voitti palkinnon Johnny Mercerin sanoittamalla kappaleella ”In the Cool, Cool, Cool of the Evening” elokuvasta Poikamiesisä (engl. Here Comes the Groom), jossa sen esitti Bing Crosby.1960-luvulla Carmichael sävelsi laimean vastaanoton saaneet orkesteriteokset ”Brown County in Autumn” ja ”Johnny Appleseed”, minkä jälkeen hän lopetti musiikin säveltämisen kokonaan.Carmichael julkaisi kaksi omaelämäkertaa nimeltä Stardust Road (1946) ja Sometimes I Wonder (1965).
Vuonna 1937 Carmichael esiintyi cameoroolissa elokuvassa Kaupungissa kummittelee (engl. Topper). Elokuvassa Carmichaelin esittämä pianisti soittaa yökerhossa, jossa Cary Grantin ja Constance Bennettin esittämä pariskunta on viettämässä iltaa. Myöhäisillasta, kun muut asiakkaat ovat lähteneet, hän soittaa elokuvaan vasta varten säveltämänsä kappaleen ”Old Man Moon” Grantin ja Bennettin laulaessa mukana kertosäkeessä. Kun pariskunta lopulta lähtee kotiin, he huikkaavat ovelta ”Hyvää yötä, Hoagy.”Lauren Bacallin ensielokuvassa Kirjava satama (engl. To Have and Have Not, 1944) Carmichael esitti niin ikään pianistia. Hän lauloi kappaleet ”How Little We Know” ja ”Hong Kong Blues” sekä säesti Bacalliin tanssia elokuvan loppukohtauksessa. Hänen hahmonsa pysytteli elokuvassa sivuosassa tarjoten usein ironisia kommentteja, mistä tuli oli tyypillinen piirre moniin hänen myöhempiin elokuvaesiintymisiinsä.Carmichaelista tuli Kirjavan sataman jälkeen kysytty luonnenäyttelijä. Vuoden 1945 elokuvassa Kohtaus sumussa hän esitti laulavaa taksinkuljettajaa ja kirjoitti elokuvaa varten kappaleen ”Memphis in June”. Seuraavan vuoden Liekehtivässä erämaassa (engl. Canyon Passage) hän toimi Dana Andrewsin laulavana aisaparina. Hänen säveltämänsä ja laulamansa kappale ”Ole Buttermilk Sky” oli ehdokkaana Oscar-palkinnon saajaksi.Seuraavana vuonna Carmichael esitti saluunanomistajaa elokuvassa Parhaat vuodet (engl. The Best Years of Our Lives , 1946). Hän opetti elokuvassa häihin valmistautuvaa lapsijoukkoa laulamaan Richard Wagnerin ”Häämarssia”. Vuoden 1949 Vaarallisessa ystävässä (engl. Johnny Holiday) hän esitti itseään ja lauloi uuden kappaleensa ”My Christmas Song for You”. Vuonna 1950 Carmichael esiintyi löyhästi Bix Beiderbecken elämään perustuvassa elokuvassa Musiikkia veressä (engl. Young Man With a Horn) esittäen jazzpianistia nimeltä Smoke. Elokuvassa Tusina tallella (engl. Belles on Their Toes, 1952) hän esitti 12-lapsisen perheen palvelijaa, joka valmistaa salaa olutta talon kellarissa.Televisiosarjan Laramie ensimmäisellä tuotantokaudella vuosina 1959–1960 Carmichael esitti päähenkilö Shermanin maatilalla työskentelevää laulavaa apumiestä. Hänen roolinsa poistettiin sarjasta ensimmäisen tuotantokauden jälkeen, kun sivurooleja vähennettiin ja sarja alkoi keskittyä enemmän kahden päähenkilön väliseen ystävyyteen.Carmichael esitti elokuvissa usein elämää nähnyttä, syvällistä muusikkoa, tyypillisesti pianisti-laulajaa. Hänen yleinen roolinsa oli läheiselle ystävälle tai työnantajalle omistautunut harmiton sivuhahmo. Aikakauden Hollywoodissa tällaisia rooleja esittivät usein mustat näyttelijät, kuten Dooley Wilson Casablancassa, Louis Armstrong Glory Alleyssa ja Woody Strode elokuvassa Mies joka ampui Liberty Valancen. Sen, että Carmichael kirjoitti usein mustille artisteille ja esiintyi näiden kanssa, on epäilty vaikuttaneen siihen, että häntä alettiin käyttää elokuvissa vastaavissa rooleissa.
Carmichaelin sävellykset ovat vahvasti melodisia ja usein sisältävät pitkiä intervalliharppauksia ja vaativat laajaa äänialaa. Monet kappaleet ovat jazzvaikutteisia; muun muassa Bix Beiderbeckellä, Louis Armstrongilla, Benny Goodmanilla ja Joe Venutilla oli vaikutusta hänen sävellystyyliinsä. Hänen sävellyksestään tuli elokuvamusiikkiin siirtymisen myötä säännönmukaisempaa, vaikka hänen tyylinsä säilyttikin alkuaikojen vahvat jazzvaikutteet. Carmichaelin sanoitukset kertovat usein nostalgisesti maaseudusta säveltäjän omiin juuriin viitaten.Carmichaelin elokuvaesiintymiset tekivät hänestä tunnetun hahmon Yhdysvalloissa, ja monista populaarimusiikin säveltäjistä poiketen hänet nimetään yleisesti suosituimpien sävellystensä kuten ”Stardustin” yhteydessä. Muista yhdysvaltalaisen populaarimusiikin suurista nimistä poiketen hänen menestyskappaleensa olivat pääasiassa itsenäisesti julkaistuja, eivät Broadway-musikaalien tai Hollywood-elokuvien musiikiksi sävellettyjä.Carmichaelille omistettiin tähti Hollywood Walk of Famelle vuonna 1960. Vuonna 1971 hänet valittiin populaarimusiikin lauluntekijöiden kunniagalleriaan Songwriters Hall of Fameen. Carmichaelin kuoleman jälkeen jäljelle jääneet arkistot lahjoitettiin Indianan yliopistolle, johon perustettiin vuonna 1986 oma huone säveltäjän muistolle. Vuonna 1988 julkaistu postuumi kokoelmalevy The Classic Hoagy Carmichael sai kaksi Grammy-ehdokkuutta. Vuonna 1997 Carmichaelin kuva otettiin yhdysvaltalaiseen postimerkkiin.Kirjailija Ian Fleming piti nuoren Carmichaelin olemusta (itsensä ohella) esikuvana luomansa James Bond -agenttihahmon ulkonäölle. Ensimmäisessä Bond-kirjassa Casino Royale Vesper Lynd mainitsee Bondin muistuttavan Carmichaelia, ja vertaus toistuu myös myöhemmässä romaanissa Kuuraketti.
Brode, Douglas & Parker, Fess: Shooting Stars of the Small Screen: Encyclopedia of TV Western actors (1946–present).    University of Texas Press, 2009. ISBN 978-0-292-71849-4.    (englanniksi)
Hardy, Phil: The Faber Companion to 20th Century Popular Music.    Faber and Faber Ltd, 2001. ISBN 0-571-19608-X.    (englanniksi)
Forte, Allen: The American Popular Ballad of the Golden Era, 1924–1950.    Princeton University Press, 1995. ISBN 0-691-04399-X.    (englanniksi)
Gabbard, Krin: Jammin’ at the Margins: Jazz and the American cinema.    University of Chicago Press, 1996. ISBN 978-0-226-27789-9.    (englanniksi)
The Harvard Biographical Dictionary of Music.    Harvard University Press, 2003. ISBN 0-674-37299-9.    (englanniksi)
Macintyre, Ben: For Your Eyes Only: Ian Fleming and James Bond.    Bloomsbury Publishing, 2009. ISBN 0-7475-9866-5.    (englanniksi)
Pelrine, Eleanor & Pelrine, Dennis: Ian Fleming: The man with the golden pen.    Wildside Press LLC, 2010. ISBN 1-4344-0756-X.    (englanniksi)
Schroeder, Don: Air Raid Nights and Radio Days: Hanging on for dear life.    Tate Publishing, 2009. ISBN 978-1-60696-034-9.    (englanniksi)
Simpson, Paul: The Rough Guide to James Bond.    Rough Guides, 2002. ISBN 1-84353-142-9.    (englanniksi)
Stead, Peter: Film and the Working Class: The feature film in British and American society.    Taylor & Francis, 1989. ISBN 0-415-02797-7.    (englanniksi)
Sterritt, David: Mad to be Saved: The Beats, the ’50s, and film.    SIU Press, 1998. ISBN 978-0-8093-2180-3.    (englanniksi)
Studwell, William Emmett & Baldin, Mark: The Big Band Reader: Songs favored by swing era orchestras and other popular ensembles.    Haworth Press, 2000. ISBN 0-7890-0914-5.    (englanniksi)
Sudhalter, Richard M.: Stardust Melody: The life and music of Hoagy Carmichael.    Oxford University Press, 2003. ISBN 0-19-516898-4.    (englanniksi)
Zinsser, William: Easy to Remember: The great American songwriters and their songs.    David R. Godine Publisher, 2006. ISBN 1-56792-325-9.    (englanniksi)
Carmichael, Hoagy & Longstreet, Stephen: Sometimes I Wonder: The story of Hoagy Carmichael.    Farrar, Straus and Giroux, 1965.     (englanniksi)
Carmichael, Hoagy: The Stardust Road.    Greenwood Press, 1946.     (englanniksi)
 Kuvia tai muita tiedostoja aiheesta Hoagy Carmichael Wikimedia CommonsissaHoagy Carmichael Internet Movie Databasessa (IMDb.com) (englanniksi)
Hoatsin eli haisukäki, haisulintu tai töyhtökana (Opisthocomus hoazin) on eteläamerikkalainen lintu. Se elää sademetsässä ja syö pääasiassa puiden lehtiä. Lajin tieteellisestä luokittelusta on käyty tutkijoiden kesken kovaa kädenvääntöä näihin päiviin asti. Nykykäsityksen mukaan se kuuluu hoatsinlintujen lahkoon. Hoatsin on monella tapaa erikoinen lintulaji. Se on muun muassa ainoa lähes yksinomaan lehtiä syövä lintu ja ainoa nykyisin elävä lintulaji, jolla on poikasvaiheessa kynnet siivissä.Hoatsin on myös Guyanan kansallislintu.
Hoatsin on luokiteltu sekä kanalinnuksi että käkilinnuksi. Se poikkeaa ulkonäöltään ja elintavoiltaan suuresti muista lintulajeista. Linnulla on pituutta enintään 60 senttimetriä, painoa korkeintaan 600–800 grammaa ja sen höyhenpeite on kirjava sekoitus ruskean erilaisia sävyjä. Hoatsinin vatsapuoli on vaalea, mutta selkä ja siipien pintahöyhenet hyvin tummat. Kyljissä ja siipien reunoissa on näyttävä punertavanruskea vivahde. Siivissä ja selässä on tummalla pohjalla valkoisia viiruja ja laikkuja. Niskassa ja päälaella linnulla on jono pitkiä höyheniä, joiden muodostama irokeesimainen harja saa linnun näyttämään varsin erikoiselta. Tämän harjan vuoksi lintua kutsutaan silloin tällöin nimellä ”punkkarikana”. Useimmista muista lintulajeista poiketen hoatsineilla uros ja naaras ovat samannäköisiä.
Ruumiinrakenteeltaan hoatsin on pyöreähkö, mikä saa aikaan kömpelön vaikutelman. Linnulla on suurehkot pyöreäreunaiset siivet, mutta sen lentolihakset ovat suuresta kuvusta johtuen heikot, eikä se näin ollen pysty taittamaan pitkiä matkoja lentäen. Lyhyilläkin matkoilla hoatsin on varsin huono lentäjä. Pyrstö on pitkä ja leveä, mikä auttaa lintua säilyttämään tasapainonsa puiden oksistossa. Ilman suurta pyrstöä linnun iso ja painava kupu tekisi sen ruumiista liian etupainoisen. Hoatsinilla on myös voimakkaat jalat ja pitkät kynnet, joilla se saa pitävän otteen oksasta. Linnun nokka on vankka ja lihaksikas sen ruokailutavan vuoksi: lehtien riipiminen puista on helpompaa vahvalla purukalustolla. Linnun voimakkaanpunaiset silmät sijaitsevat molemmin puolin vartaloon suhteutettuna pientä päätä, ja niitä ympäröi kirkkaansininen paljas iho.
Hoatsin on saanut kutsumanimen ”lentävä lehmä” erikoisten ruokailutottumustensa ansiosta. Se syö etupäässä lehtiä ja on tältä osin ainutlaatuinen laji lintujen joukossa. Vaikeasti sulavan kasviravinnon käsittelyä varten linnulle on kehittynyt myös ruuansulatusjärjestelmä, jollaista ei yhdelläkään toisella lintulajilla ole. Hoatsinin ruuansulatus muistuttaakin suuresti lehmän nelivaiheista ruuansulatusta. Linnulla on paljon yhteisiä piirteitä kasvinsyöjänisäkkäiden kanssa.Sitkeät, paksut ja nahkeat lehdet ovat hyvin vaikeasti sulavaa ravintoa. Koska kasvinsyöjät saavat lähes kaiken ravintonsa lehtien soluseinämien sisältämästä selluloosasta, on niiden kyettävä hajottamaan syömänsä kasvit tehokkaasti. Tätä tarkoitusta varten niille on kehittynyt suuri ruuansulatusjärjestelmä, jossa pieneliöt pilkkovat selluloosan sokereiksi. Tämä käymisprosessi vaatii paljon aikaa ja paljon tilaa, minkä vuoksi hoatsinille on kehittynyt suuri käymistankki: sen ruokatorven alaosa muodostaa paksuseinäisen kuvun. Kun lehtimassa on ensin hienontunut linnun lihasmahassa, se siirtyy kupuun käymisvaiheen ajaksi. Linnun pienen koon vuoksi ruuansulatusjärjestelmä vie suuren osan sen elimistöstä. Lehdissä on vain vähän käyttökelpoista ravintoa, joten linnun on ahmittava niitä päivässä suuret määrät. Iso kasa käymistilassa olevia lehtiä saa luonnollisesti aikaan paljon kaasuja, jotka purkautuvat lopulta ulos linnun peräaukosta. Tämä runsas kaasun muodostus antaa hoatsinille lehmänlantaa muistuttavan ominaishajun, josta johtuu myös sen aikaisemmin käytetty suomenkielinen nimi, ”haisukäki”.
Koska hoatsin syö vain muutamien puulajien lehtiä sekä joitakin kukkia ja hedelmiä, ainoa sopiva elinpaikka sille on sademetsän jokivarsien puiden ja pensaiden oksisto. Erityisen mieltynyt hoatsin on arum-suvun vehkakasveihin. Lintu viettää suuren osan päivästä oksistossa laiduntaen, sillä sen on kyettävä hankkimaan kylliksi ravintoa niukkaravinteisista lehdistä.
Hoatsinin suuri kupu on kasvanut lentolihasten kustannuksella. Lihaksille ei ole jäänyt paljoa tilaa, joten lintu ei suurista siivistään huolimatta kykene lentämään kovin hyvin. Itse asiassa se on lähestulkoon surkea lentäjä, joka taittaa ilmojen halki vain lyhyitä matkoja puusta puuhun. Lentämistä vaikeuttaa entisestään se, että hoatsinin kupu on lähes aina täynnä lehtiä. Lintu vältteleekin lentämistä ja liikkuu kiipeillen jos se vain on mahdollista. Hoatsinin lento on sekava sarja räpyttelyä ja lyhyitä liitoja, joiden päätteeksi se osoittaa huonot laskeutujanlahjansa ja paiskautuu usein kömpelösti lehtien sekaan.lähde? Tällaiset lentäen taitetut matkat ja terävien oksien seassa kiipeily jättävät väistämättä jälkensä hoatsinin pehmeään höyhenpukuun. Sulkasatojen välisenä aikana ne muuttuvat kovin rähjäisiksi linnuiksi, kunnes saavat jälleen uuden höyhenpeitteen.
Hoatsinin ravinto vaatii aikaa sulaakseen, ja lintu viettääkin suurimman osan ajastaan oksistossa lepäillen. Kupu täynnä linnun on kuitenkin hyvin vaikea istua suorassa oksallaan. Tämän ongelman ratkaisemiseksi hoatsinille on kehittynyt rintalastan alapäähän kumimainen antura, jonka varaan lintu nojautuu nukkuessaan. Rintalastan paksu nahka toimii tyynynä linnun ollessa makuuasennossa ja tukee muulloin raskasta ruuansulatusjärjestelmää. Hoatsin elää koko ikänsä hyvin verkkaista elämää, ja sen elinalue rajoittuu yleensä vain joihinkin satoihin metreihin.
Aikuiset hoatsinit elävät parvissa, joihin kuuluu tavallisesti 10–50 yksilöä. Linnut viestivät keskenään voimakkain rääkäisyin. Parvet pysyvät koossa myös lisääntymisaikana, jolloin nämä erikoiset linnut paljastavat myös oudot lisääntymistapansa. 2–6 aikuista lintua, joiden joukossa on sekä koiraita että naaraita, rakentavat yhteisvoimin yksinkertaisen pesän 2–5 metrin korkeuteen veden pinnasta. Pesään munitaan 2–3 kellanruskeata munaa, joissa on ruskeita tai sinisiä täpliä. Aikuiset huolehtivat yhdessä munista ja myöhemmin kuoriutuvista poikasista. Koska jokivarsilla on niukasti ihanteellisia pesäpaikkoja, vain vanhat, asemansa vakiinnuttaneet lintuparit pääsevät pesimään. Nuoret linnut pysyttelevät vielä aikuistuttuaankin pesäpaikan lähistöllä ja auttavat vanhempiaan uusien jälkeläisten hoidossa.
Hoatsinin poikaset ovat tummia ja untuvapeitteisiä kuten monien muidenkin lajien poikaset, mutta yksi olennainen seikka tekee niistä aivan erityisiä. Niiden siiventaipeissa on kaksi hyvin kehittynyttä koukkupäistä kynttä, joita ne käyttävät kiipeillessään oksistossa. Tätä ominaisuutta ei ole yhdelläkään muulla lintulajilla eikä edes aikuisella hoatsinilla, sillä linnun aikuistuessa nämä evoluution erikoisuudet katoavat. Tämä erikoinen piirre sai aikoinaan tutkijat niin hämilleen, että he päättelivät virheellisesti hoatsinin olevan jäänne muinaisten liskolintujen ajalta. Nykyisin kuitenkin tiedetään, että hoatsin kuuluu käkilintuihin ja poikasten kynnet ovat kehittyneet myöhemmän evoluution tuloksena. Kynnet helpottavat huomattavasti pienen linnun kiipeilyä, ja ne ovatkin sopeutuneet paremmin oksien seassa kiipeilyyn kuin kynnettömät ja kömpelöt vanhempansa.
Kaiken muun erikoisuuden ohella hoatsinit ruokkivat pieniä poikasiaan aivan erityisellä tavalla. Monet linnut oksentavat puoliksi sulaneen ruokansa suoraan poikasen suuhun, mutta pikkuhoatsin tunkeekin sitä vastoin oman päänsä syvälle emon ruokatorveen ja aina kupuun asti, mistä se kahmii suuhunsa jauhautunutta lehtimassaa. Poikanen saa ruokinnan yhteydessä vatsaansa myös emon ruuansulatuksen pieneliöitä, jotka muodostavat aikanaan poikaselle oman suolistobakteerikannan.Nuorta hoatsinia uhkaavat monet vaarat sen asustaessa veden yläpuolelle rakennetussa pesässään. Vanhemmat eivät voi suojella jälkikasvuaan puissa eläviä käärmeitä ja muita petoja vastaan, joten poikasen on kyettävä itse suojelemaan itseään vaaran uhatessa. Sille onkin kehittynyt aivan erityinen hätästrategia, johon kuuluu olennaisena osana pesän sijainti veden päällä. Hoatsinin poikanen ei voi puolustautua petoja vastaan voimalla, mutta se on taitava pakenija. Vaaran havaittuaan poikanen ponkaisee pois pesästä ja heittäytyy uhkarohkean tuntuisesti suoraan alla virtaavaan veteen. Veteen päästyään poikanen sukeltaa yllättävän taitavasti turvallisen matkan päähän. Se ikään kuin lentää veden alla ja kauhoo vettä kehittymättömillä siivillään, minkä jälkeen se rantautuu pedon ulottumattomiin. Poikanen kuivattelee höyhenensä rannalla ja kipuaa sen jälkeen ylemmäs puuhun tai pensaaseen, kunnes löytää turvallisen paikan. Se ei yritä enää palata takaisin pesään vaan odottaa, että vanhemmat löytävät sen ja jatkavat ruokkimista uudessa piilopaikassa. Pelastautuminen pedon kynsistä ei kuitenkaan aina säästä poikasen henkeä. Varsinkin pieni poikanen saattaa nääntyä nälkään ennen kuin aikuiset löytävät sen.lähde?Hoatsinin poikaset lähtevät pesästä kolmen viikon ikäisinä.
Hoatsin elää Amazonian ja Orinocon altaan trooppisissa metsissä sekä Guyanan jokien varsilla Brasiliasta Ecuadoriin ja Venezuelan ja Kolumbian alueelta Boliviaan ja Peruun. Se elää tulvametsissä ja jokien varsilla, mistä löytyy turvallisia pesäpaikkoja poikasille. Hoatsinin asuttamat metsät ovat osa Etelä-Amerikan trooppista sademetsää, missä näille linnuille on tarjolla kylliksi ravintoa ympäri vuoden. Kanta on vahvin Amazonin ja Orinocon vesistöjen alueella. Hoatsinien tarkkaa lukumäärää on mahdotonta tietää, mutta lintu on ilmeisesti varsin yleinen, joskin sen, kuten muidenkin sademetsän eläinten elinalue supistuu sademetsien hakkuiden myötä.
Paikalliset asukkaat metsästävät hoatsinia ja tekevät sen sulista viuhkoja, ja käyttävät lihaa syötteinä, sekä keräävät sen munia.
Hoatsin on erikoisen ulkonäkönsä ja ainutlaatuisten elintapojensa vuoksi ollut aina suuri kysymysmerkki tutkijoille. Statius Müller luokitteli linnun ensimmäistä kertaa vuonna 1776, jolloin se sai tieteellisen nimensä. Vuodesta 1837 lähtien se on luokiteltu kuuluvaksi ainakin kahdeksaan eri lintulahkoon, eikä täyttä varmuutta ole saavutettu vieläkään. Hoatsinia on pidetty muinaisten liskolintujen jäänteenä, mutta se on luokiteltu kuuluvaksi myös lukuisiin vielä nykyäänkin eläviin linturyhmiin. Sitä on pidetty muun muassa kurkena, papukaijana, kalkkunana, kyyhkynä, kanalintuna ja käkilintuna.
Perrins, Christopher M.; Lokki, Juhani; Jännes, Hannu; Nikander, Pekka J.: Otavan lintutieto – Maailman linnut.    Helsinki: Otava, 1992. ISBN 951-1-12001-8.    

Hohtorasbora (Rasbora pauciperforata, syn.  Rasbora leptosoma) on särkikaloihin kuuluva rasborakalalaji. Hohtorasboraa tavataan luonnonvaraisena Kaakkois-Aasian vesistöissä. Sitä pidetään myös akvaariokalana.
Hohtorasbora on yleisväriltään ruskeanharmaa, ja sen kyljessä kulkee kirkkaanpunainen juova suusta silmän läpi pyrstön tyveen asti. Raita jää vaisun väriseksi, jos olosuhteet eivät ole hyvät. Kala kasvaa noin 7 cm pitkäksi. 
Hohtorasboroita elää luonnossa Thaimaassa ja Kambodžasaa, Malakan niemimaalla ja Indonesiassa. Siellä sitä tavataan turvesoiden lammikoissa ja turvepohjaisten metsien puroissa.
Hohtorasbora voi parhaiten melko happamassa vedessä, pH 5,5–6 ja lämpötila 23–26 °C, kutuaikana 26–29 °C.

Honda CB 125  on japanilaisen Hondan valmistama kevytmoottoripyörä. Se on nelitahtinen ja kaksisylinterinen. CB 92:n seuraajaa valmistettiin vuosina 1970-1986. Erona edeltävään malliin CB 125:ssä oli kaksi kaasutinta.
125-kuutioisen CB:n juuret ulottuvat 1950- ja 1960-luvuille. Suomeen mallia alettiin tuoda ilmeisesti vasta 1970-luvun alussa, tai ainakin sitä vanhemmat pyörät ovat Suomessa erittäin harvinaisia. CB saavutti suuren suosion nuorison keskuudessa, johtuen sen aikakaudelleen tyypillisestä urheilullisesta ulkonäöstä ja nelitahti-twin-moottorista. Ensimmäiset CB:t olivat malliltaan joko K3 tai K5, myöhemmin tulivat CB125 B6, CB125T ja viimeisenä CB125T Deluxe eli TD(C) ja TDE.
1977: CB125T, jossa suuria uudistuksia; runko muuttui hieman, katteet ja ulkonäkö kokivat uudistuksia, polttoainesäiliöstä tuli 12-litrainen. Moottorista poistui sähköstartti ja tehoa tuli 1 kW lisää, eli tehoksi tuli 12 kW. Vanteiksi Comstar-alumiinivanteet.
1983: CB125 Deluxe/TDE ja samalla täydellinen uudistus: Rungosta tuli jäykempi kuin edeltäjistään, vanteet vaihtuivat alumiinivaluvanteisiin. Ulkonäkö koki myös suuren uudistuksen; pyörästä tuli aivan erinäköinen kuin vanhemmat mallit, edustaen 1980-luvun alun tyylisuuntauksia kulmikkaammalla ulkonäöllään sekä suorakaiteen muotoisella etulyhdyillään. Polttoainesäiliön koko kasvoi kahdella litralla neljääntoista litraan. Myös moottori koki uudistuksia, vaihteet välitettiin uudestaan, polkukäynnistys poistui kokonaan ja tilalle tuli pelkkä sähköstartti. Teho kasvoi kolmeentoista kilowattiin pakoputkia yhdistävän väliputken ansiosta.CB:n valmistus hiipui tähän Deluxe-malliin, koska oli huomattavasti kannattavampaa valmistaa nuorisolle kaksitahtisia ja tehokkaita kevytmoottoripyöriä.
CB-malli on perinteisesti ollut herrasmiespyörä. Vaikka moottori onkin melko hyvin kiertävä twin, ei CB silti ole koskaan saavuttanut "rähinäpyörän" mainetta. Vuosikymmenien ajan CB onkin ollut enemmän matkamiesten suosiossa, jotka haluavat luotettavan kumppanin matkalleen. Honda on omistajiensa mukaan oikein pidettynä kestävä ja luotettava, eikä se ole erityisen suurikulutuksinen. Ajoasento on mukava: sopivan pysty, etteivät selkä ja ranteet kipeydy, muttei toisaalta enduromaisen pystykään, jolloin takapuoli puutuisi nopeasti. Tehot, joilla on myös oma merkityksensä matkantekoon, riittävät jopa jatkuvaan 100 km/h vauhdin pitoon ellei ole kova vastatuuli tai ylämäki. Vasta jatkuva 110 km/h ja hetkittäin runsas 120 km/h matkantaitto alkaa vaatia veronsa, ja muutaman kymmenen kilometrin jälkeen ei Honda enää vedäkään niin hyvin moottorin lämmönnousun takia.
Bensankulutukseltaan CB on maltillinen: Motorrad-lehti mittasi vuonna 1977 T-mallille keskikulutukseksi n. 4,6 l/100 km, mutta artikkelin alkuperäinen kirjoittaja ei koskaan ole saanut moista kulutuslukemaa CB:llään. Kaupunkiajossa toki tuon verran voi mennäkin, kun konetta vedätetään pienillä vaihteilla suurilla kierroksilla kaasu pohjassa. Matka-ajossa kulutus jäänee huomattavasti neljän ja puolen alle, enimmillään n. 3,5 l/100 km ja vähimmillään n. 2–2,5 l/100 km. Ajoon, jolla kyseiset lukemat on saatu, kuului jokunen kilometri kaupunkipyöritystä ja loput matka-ajoa, minimilukeman aikana ajettu pelkkää matkaa lähes pysähtymättä.
Ajo-ominaisuudet Hondassa ovat riittävät nopeuksille, joille se on suunniteltu. Runko on kestävä ja tukeva eikä notku kaarreajossakaan. Ensiasennusrenkaissa on kuulemma hyvä pito kovapintaisilla teillä liikuttaessalähde?. CB 125:n jousitus on pyörän muihin ajo-ominaisuuksiin nähden lähes alimitoitettu. Etujousitus toimii nopeasti aina alle 80 km/h vauhdissa, mutta ajonopeuden noustessa tulee jousituksen hitaus esiin, ja rankassa kaarreajossa tuntuma heikentyy. Takana on pro-link-monojousitus, mutta valitettavasti jousi on jo vakiona melko löysä, eikä siinä ole minkäänlaisia säätömahdollisuuksia. Yksin ajettaessa takajousitus toimii täsmällisesti myös kaarreajossa, mutta viimeistään kahden hengen kuormalla ajettaessa jousi antautuu ja tien epätasaisuudet välittyvät armottomasti kuljettajaan ja matkustajaan. Nämäkin ovat korjattavissa olevia asioita, joten kannattava sijoitus on hankkia taakse hieman jäykempi jousi tai ainakin sellainen, jossa on edes jonkinlaiset säätömahdollisuudet.
Moottorina CB:ssä on ilmajäähdytteinen, 124-kuutioinen kaksisylinterinen rivimoottori, joka kehittää tehoja jopa 17,5 DIN hv / 11500 rpm, mikä on 80-luvun nelitahtikoneelle varsin kunnioitettava luku. Vielä tänäkin päivänä CB on tehokkain nelitahtipiikki, mitä Suomesta vakiokuntoisena löytyy. Nelitahtisuuden vuoksi moottorissa on mukavan laaja käyttöalue sekä alhainen bensankulutus. Koska CB:ssä on tehoja yli nykyään sallitun 11 kW, täytyy kuristamattomat pyörät käyttää kuristettavana, jotta niitä saisi laillisesti A1-kortilla ajaa.
Kuristettuna CB todella tuntuu kuristetulta, olkoonkin että vain 2 kW puuttuu. Kiihtyvyys on paljon laiskempaa kuin ennen, eikä nopeutta kerry niin paljoa kuin vakiotehoissa. Silti A1-tehoisenkin kanssa elää, sillä luonne ei kovin radikaalisti muutu, vähän laiskemmaksi vain.
CB on voimakas pyörä täysitehoisena. Kiihtyvyys on nelitahtipiikkien huippuluokkaa: 0–100 km/h vie 13–13,9 sekuntia lehtien mukaan. 0–50 km/h kuluu n. 4 s. Paikaltaan lähdettäessä huomaa CB:stä puuttuvan kiihdytyspumpulliset kaasuttimet sekä sen, että kyseessä ei ole mikään matalavireinen peli. Nollasta liikkeelle lähdössä kierroksia tarvitaan n. 4000 rpm, jotta lähtö voi tapahtua sujuvasti, sekä pienen kytkimen luistatuksen. Mutta kunhan liikkeelle on päästy, CB vetää puhtaasti heti 2000 kierroksen käyntinopeudesta lähtien jopa vitosvaihteella. Kiihdytyksessä pyörä kelaa vauhtia 80 km/h asti todella pirteästi, sen jälkeen kiihtyvyys hidastuu jonkin verran, mutta edelleen nelitahdeille kiitettävän hyvin aina runsaaseen 105–110 km/h asti, jolloin kiihtyvyys käytännössä loppuu lähes kokonaan. Siitä eteenpäin pyörä kiihtyy maltillisesti aina huippunopeuteensa 125–130 km/h.
Nelitahtikone ei ole hurjan tehokas, muttei sillä liikenteen jalkoihinkaan jää, ja nelitahtisuudella on tarjottavanaan mukavan laaja käyttöalue sekä alhainen bensankulutus. 
Välitykset ovat CB:ssä pitkänpuoleiset: ykkösvaihteella Honda kulkee 50–60 km/h, kakkosvaihteella n. 80 km/h ja kolmosvaihteella hieman yli 100 km/h, nelosvaihteella saavutetaan n. 120 km/h mittarinopeus. Viitosvaihteella CB ei enää jaksa vetää kierroksia punarajalle, vaan vauhti jää 125–130 km/h tuntumaan. Kaikki edellä mainitut eri vaihteiden huippunopeudet on mitattu rajoitinta vasten, mikä aktivoituu n. 12 500 rpm kohdalla. Matka-ajossa CB:llä ajaa mieluummin 100 alueella kuin 80, sillä varsinainen "tehopotku" tulee vähän 7000 rpm lukeman jälkeen, ja vakiovälityksillä kierroksia on 5-vaihteella n. 6500–6800 rpm. Tällöin Honda haistaa nopeasti vastatuulen tai vastamäet, minkä kuljettaja huomaa vauhdin tippumisena sekä tarpeena pykältää pienempää vaihdetta silmään. 100 km/h nopeudessa kierrokset ovat n. 8200–8500 rpm, ja tällöin ei kohtuullisen suuretkaan vastamäet sanottavasti menoa hetkauta, kuten ei myöskään lievä vastatuulikaan.
Eräs häiritsevä piirre on varsin kovat mekaaniset äänet sekä lievät värinät, joita alkaa välittyä satulaan yläkierroksilla. Pakoäänet on kuitenkin saatu hyvin hallintaan, ja ala-ja keskikierroksilla CB:ssä on mukavan hiljaiset äänet; käyntinopeuden ylittäessä tehopiikin 7000 rpm kynnyksen äänet kasvavat samalla, vaikkei pakoäänet vakiona ole missään vaiheessa epämiellyttävät. Matka-ajossa moottorin äänet kuuluvat varsin selkeästi vielä 120 km/h vauhdissakin, muttei missään vaiheessa häiritsevänä, koska tuulen suhina kuuluu näissä nopeuksissa jo sen verran kovana, ettei juuri muita ääniä kuulu.
Varaosia on saatavilla todella runsaasti, ainoastaan imuventtiilit tahtovat olla ongelma, sillä ne joutuu tilaamaan Belgiasta asti. Pakoventtiilejä kyllä saa vaikkapa Stormilta, kuten muitakin moottorin osia. Lähes kaikki yleisimmin hajoavat osat saa Suomesta, ja ellei, niin maahantuojan kautta saa vaikkapa Japanista tarvittaessa osia.
Vakiona CB:ssä on 88-kokoiset suuttimet, jotka kannattaa vaihtaa ainakin 90-kokoisiin. Ero 88→90 on todettu olevan lähes hätkähdyttävä, ja vääntöä sekä tehoa löytyy enemmän suuttimien vaihdon jälkeen.
Ennen ajoa kannattaa Honda lämmittää huolella, sillä kylmä moottori on paljon riskialttiimpi leikkaamaan kiinni ja ellei leikkaisikaan, niin ainakin osien käyttöikä lyhenee paljon. Lämmitä siis pyöräsi huolella, oli se CB tai sitten joku muu. CB:lle sopiva lämmitysaika on n. 10 minuuttia, eikä sitä saisi mielellään käyttää pelkällä tyhjäkäynnillä, vaan rauhallisesti kaasutella 5000-7000 rpm välillä. Varsinkin sisäänajossa tämä on tärkeää.

Hondurasin historia alkoi noin 10 000 vuotta sitten, kun ensimmäiset asukkaat tulivat alueelle. Mayat saapuivat Hondurasiin 400-luvulla ja loivat alueen ensimmäisen korkeakulttuurin. Copánin kaupunki oli merkittävä mayakeskus, joka kuitenkin hylättiin mayojen huippukauden aikana. Vuonna 1502 Kristoffer Kolumbus saapui Hondurasin rannikolle ja antoi sille sen nykyisen nimen. Espanjalaiset asuttivat Hondurasin vähitellen. Alueelta löydettiin kultaa ja hopeaa 1530-luvulla, minkä jälkeen espanjalaiset vakiinnuttivat asemansa Hondurasissa. Vuosisadan lopulla kaivosteollisuus taantui ja alue ajautui rappiolle.
Englantilaiset merirosvot ja siirtolaiset aiheuttivat epävakautta 1600- ja 1700-luvuilla. Lontoon sopimus 1786 myönsi rannikkoalueet espanjalaisille, mutta pian tämän jälkeen Hondurasissa alkoivat levitä itsenäistymisajatukset. Keski-Amerikan tasavallat itsenäistyivät Espanjasta vuonna 1821 ja liittyivät pian tämän jälkeen Meksikon keisarikuntaan, josta erosivat 1823, ja perustivat Keski-Amerikan liittotasavallan. Liittotasavalta kaatui sisäisiin erimielisyyksiin, ja Honduras itsenäistyi 13. marraskuuta 1838.
Hondurasin itsenäisyyden aikaa ovat luonnehtineet useat vallankaappaukset. Vallasta ovat taistelleet kaksi poliittista liittoumaa, konservatiivit ja liberaalit. Lisäksi Hondurasin rajanaapurit Guatemala, El Salvador ja Nicaragua ovat useasti puuttuneet Hondurasin sisäisiin asioihin. Hondurasista tuli 1900-luvun alussa niin sanottu banaanitasavalta, kun yhdysvaltalaiset banaaniyhtiöt United Fruit Companyn johdolla tulivat maahan. Ne vaikuttivat runsaasti Hondurasin politiikkaan ja talouteen 1950-luvulle asti. Pian tämän jälkeen Hondurasin asevoimat kaappasivat ensimmäisen kerran oma-aloitteisesti vallan ja asettivat maan johtoon Oswaldo López Arellanon johtaman sotilasjuntan.
Juntan aikakaudella 1969 Honduras kävi El Salvadoria vastaan lyhyen jalkapallosodan, joka vaurioitti maiden taloutta. Honduras palasi siviilihallintoon vuonna 1981, kun Roberto Suazo Córdova valittiin uudeksi presidentiksi. Samaan aikaan maassa oli yhdysvaltalaisia sotilasyksiköitä, jotka kouluttivat elsalvadorilaisia sotilaita ja niin sanottuja contria vastustamaan vasemmiston leviämistä. Vuosikymmenen lopulla Iran-Contra-skandaalin jälkeen contrat ajettiin maasta. Hondurasissa alkoi 1990-luvulla Carlos Roberto Reinan aikakaudella yhteiskunnan demilitarisointi, ja asevoimatkin siirrettiin siviilijohtoon. Maan muutenkin heikko talous koki kovan takaiskun vuonna 1998, kun hurrikaani Mitch iski maahan. Manuel Zelaya alkoi viedä Hondurasia vasemmalle, ja hänet syrjäytettiin 2009. Honduras suljettiin vähäksi aikaa kansainvälisestä yhteistyöstä, mutta pääsi taas mukaan Porfirio Lobo Sosan voitettua vaalit, joita kuitenkin osa valtioista piti laittomina.
Honduras sijaitsee Väli-Amerikassa, joten monet varhaiset Pohjois- ja Etelä-Amerikan välillä kulkeneet heimot ovat todennäköisesti kulkeneet sen alueen kautta, ja osa on todennäköisesti myös asuttanut Hondurasia. Varhaisimmat asukkaat saapuivat yli 10 000 vuotta sitten. He asuivat luultavasti luolissa tai yksinkertaisissa asumuksissa ja olivat metsästäjiä. Tuhansia vuosia myöhemmin maanviljelystaito saapui alueelle, ja ensimmäinen viljakasvi oli todennäköisesti maissi. Vanhimmat tunnetut todisteet Hondurasin asukkaista ovat 6 000–8 000 vuotta vanhat kivityökalut, jotka löytyivät La Esperanzan läheltä 1962. Ensimmäiset asukkaat olivat todennäköisesti Pohjois-Amerikan paleointiaaneja.Mayat saapuivat Hondurasin alueelle 400-luvulla. Jukatanin niemimaalta ja Guatemalasta tulleet mayat asuttivat erityisesti Motaguajoen laaksoa Hondurasin länsiosissa. Mayat rakensivat laajan tieverkoston, joka ulottui Meksikon keskiosiin saakka. Hondurasilaisesta Copánin kaupungista tuli mayojen tähtitieteellisten tutkimusten, matematiikan ja taiteen keskus.Copán oli suurimmillaan mayojen kultakauden loppuvaiheessa, jolloin siellä asui kaikkiaan noin 30 000 ihmistä. Kaupungin tuottamia maanviljelystuotteita ja vaatteita levisi kauppareittejä pitkin itäiseen Hondurasiin ja Meksikon keskiosiin saakka. Copán rappioitui kuitenkin vuoden 822 jälkeen ja jäi raunioiksi. Mayakulttuurin romahduksen syitä ei tiedetä, mutta arvellaan, että Copánin romahdukseen saattoivat vaikuttaa maatalouskatastrofit, hallitsematon väestönkasvu, ulkopuoliset valloittajat tai sisäiset ristiriidat. Vaikka mayojen papit ja hallitsijat jättivät kaupungin, sinne jäi kuitenkin paljon alempien luokkien väestöä. Kaupungin asukasluku oli vuonna 900 enää alle 5 000. Hondurasin alue ajautui monien kilpailevien heimojen haltuun. Sinne ei syntynyt hallitsevaa voimaa, vaan heimot taistelivat keskenään vallasta. Espanjalaiset onnistuivatkin valtaamaan alueen liittoutumalla toisten heimojen kanssa ja alistamalla toiset.Mosquitian sademetsän keskellä sijaitsee tuntemattomalle kansalle kuuluneen suurkaupungin rauniot, joiden arvioidaan olevan peräisin ajanjaksolta 1 000–1 400 jaa. Vuonna 2015 julkistetun löydön yhteydessä on hylätty ajatus legendaarisesta Ciudad Blancasta, sillä kyse on useista kaupungeista ja kokonaisesta kulttuurista.
Kristoffer Kolumbus saapui Hondurasiin vuonna 1502 ja antoi maalle nimen sen syvien rannikkovesien mukaan (esp. hondura, 'syvyys'). Kolumbus nousi maihin lähellä nykyistä Trujilloa 14. elokuuta. Sitä ennen hän oli kohdannut ensimmäisen kerran Amerikan mannermaan asukkaita, kun hän oli havainnut Islas de la Bahían alueella kanootillisen intiaanikauppiaita, jotka olivat todennäköisesti mayojen jälkeläisiä. Kolumbus ei tutkinut Hondurasin rannikkoa kovinkaan tarkasti, mutta nimesi muutamia paikkoja: maan lisäksi myös Guanajan saaren ja Gracias a Diosin niemen.Espanjalaiset jättivät Hondurasin alueen rauhaan parin vuosikymmenen ajan. Heidän tutkimusmatkansa suuntautuivat pääasiassa Meksikoon, Panamaan ja Karibialle, mutta Hernán Cortésin tutkimusmatka asteekkien sydänmaille lisäsi jälleen kiinnostusta myös Keski-Amerikkaa kohtaan. Monet keskenään kilpailevat retkikunnat kiinnostuivat myös Hondurasin alueesta. Gil González Dávila löysi Fonsecanlahden 1523 ja nimesi sen piispa Juan Rodríguez de Fonsecan mukaan. Meksikosta saapui Cortésin organisoimia retkikuntia. Cristóbal de Olidin johtama retkikunta perusti ensimmäisen espanjalaisen asutuskeskuksen Hondurasiin 3. toukokuuta 1524. Sen nimeksi tuli Triunfo de la Cruz. Olid julisti siirtokunnan itsenäiseksi, mutta alue palautui Espanjalle, kun Olid tapettiin. Cortés matkusti itse Hondurasiin 1525 ja siirsi päämajan Trujilloon. Hän onnistui rauhoittamaan siirtokunnan hetkeksi, mutta hänen palattuaan huhtikuussa 1526 Meksikoon espanjalaiset jatkoivat keskinäistä nahinointiaan.
Hondurasin ensimmäinen kuvernööri Diego López de Salcedo saapui maahan lokakuussa 1526 ja rauhoitti tilanteen. Silti alkuperäisasukkaat, jotka olivat tehneet rauhan Cortésin kanssa, nousivat usein kapinaan Lopez de Salcedon aikana. Hän pyrki laajentamaan määräysvaltaansa Nicaraguaan, minkä takia nicaragualaiset vangitsivat hänet. Pian tämän jälkeen Hondurasin ja Nicaraguan rajoista sovittiin ja López de Salcedo vapautettiin.Honduras oli 1530-luvun alussa sekasortoisessa tilassa, sillä espanjalaiset taistelivat keskenään ja alkuperäisasukkaat kapinoivat. Lisäksi alkuperäisasukkaiden määrä väheni radikaalisti, sillä heitä menehtyi paljon sairauksiin ja heitä vietiin orjiksi Karibian saarille. Espanja jakoi siirtokuntansa kahteen piirikuntaan rauhoittaakseen oloja. Higueras käsitti alueen länsiosan ja Honduras muut alueet. Väkiluku jatkoi silti vähenemistään, ja käytännössä vain Pedro de Alvaradon väliintulo pelasti Higuerasin. Hän oli kiinnostunut alueen mahdollisista kultaesiintymistä ja onnistui muutamien guatemalalaisten apureidensa kanssa luomaan tuottoisan kaivosteollisuuden, jonka keskukseksi kehittyi Graciasin kaupunki.Kullan ja hopean löytyminen houkutteli maahan uusia siirtolaisia, jotka pakottivat paikallisia asukkaita työskentelemään kaivoksissa. Se johti 1537 laajaan kapinaan, jota johti nuori lencajohtaja Lempira. Hänen innoittaminaan monet muutkin ryhmät alkoivat kapinoida. Espanjalaiset murhasivat Lempiran 1538 rauhanneuvotteluiden aikana ja pystyivät kukistamaan kapinan pian sen jälkeen. Lempiran kapinaa seurasi kuitenkin useita pienempiä levottomuuksia, jotka espanjalaiset kukistivat raa'asti, minkä seurauksena alkuperäisasukkaiden määrä väheni nopeasti. Heitä oli vuonna 1539 arviolta 15 000 ja kaksi vuotta myöhemmin enää vain 8 000. Suurin osa alkuperäisasukkaista jaettiin niin kutsutun encomiendan mukaan. Järjestelmässä alkuperäisasukkaat sijoitettiin kyliin, joita yksittäiset uudisasukkaat, encomenderot hallitsivat. Encomenderoiden tehtävänä oli jakaa kyläläisille kristillistä opetusta ja kerätä veroja kruunulle. Vastapainoksi he saivat käyttää alkuperäisasukkaita rajoitetuissa työtehtävissä. Työvoimapulan takia Hondurasiin alettiin tuoda afrikkalaisia orjia 1540-luvulla.
Espanjalaisasutus levisi Hondurasissa 1540-luvulla, kun espanjalaisten keskinäiset kiistat loppuivat ja Hondurasiin nimettiin ensimmäinen piispa. Honduras vaurastui ja sen merkitys Keski-Amerikassa kasvoi, minkä ansiosta Graciasiin perustettiin 1544 hallintokeskus eli audiencia. Honduras ei kuitenkaan pystynyt kilpailemaan poliittisesti suurempien keskusten kanssa. Graciasin audiencia siirrettiin 1549 Guatemalan Antiguaan, ja Hondurasista tuli Guatemalan maakunta.Kaivosteollisuus oli Hondurasin pääelinkeino, minkä lisäksi harjoitettiin jonkin verran karjankasvatusta. Samaan aikaan espanjalaiset levittivät omaa kulttuuriaan ja pakottivat kaikkia käyttämään espanjaa. Uudet tavat alkoivat sekoittua perinteisiin tapoihin. Kaivosteollisuus alkoi rapistua 1560-luvulla ja Hondurasin taloudellinen merkitys väheni nopeasti. Talous elpyi välillä, kun sisämaasta löytyi uusia hopeaesiintymiä 1569, ja löytö johti myös Tegucigalpan perustamiseen. Hopeatuotanto oli huipussaan 1584, mutta sen jälkeen talous taantui jälleen. Uusia kaivauksia vaikeuttivat usein kuitenkin raha- ja työvoimapula, vaikea maasto, malmisuonten pienuus ja byrokraattiset ongelmat. Hondurasista oli tullut 1600-luvulle tultaessa köyhä, takapajuinen ja huonosti hoidettu alue.
Ongelmia Hondurasissa aiheuttivat myös englantilaiset merirosvot, jotka alkoivat 1500-luvun lopulla hyökkäillä maan rannikkoseudulle. Hondurasin merkittävimpiin kuulunut satamakaupunki Trujillo tuhoutui hyökkäyksessä 1643 ja oli sen jälkeen hylättynä lähes vuosisadan ajan. Englantilaiset uhkasivat lisäksi espanjalaisten herruutta perustamalla siirtokuntia rannikkoseudulle ja Islas de la Bahía -saaristoon. He saivat apua intiaanien ja afrikkalaisten jälkeläisiltä, zamboilta ja miskitoilta. Samaan aikaan Hondurasin hallitseminen oli vaikeutunut, sillä hyvien satamien puutteen takia alue oli eristyksissä. Lisäksi vain Comayaguassa ja Tegucigalpassa asui yli 100 espanjalaista uudisasukasta. Espanjalaiset yrittivät siirtää intiaaneja työvoimaksi Tegucigalpaan, mutta laittomat muutot ja korruptio heikensivät kaivosteollisuuden tuottoa.Espanjan kruunu siirtyi 1700 Habsburgeilta Bourboneille, joiden tavoitteena oli lisätä Amerikan siirtokuntiensa tuottoa. Bourbonit pyrkivät vähentämään korruptiota ja edistämään kehitystä myös Hondurasissa. Espanja pyrki myös saamaan uudestaan hallintaansa Karibian rannikon. Omoaan, lähelle Guatemalan rajaa perustettiin merkittävä linnoitus vuonna 1752 ja Trujillo vallattiin takaisin 1780. Trujillosta tuli englantilaisia vastaan suunnattujen retkikuntien keskuspaikka. Espanjalaiset saivatkin 1780-luvun aikana haltuunsa Islas de la Bahían ja valtaosan rannikosta. Lontoon sopimuksessa 1786 englantilaiset tunnustivat Karibianmeren rannikon kuuluvan espanjalaisille.Kun espanjalaisten ja englantilaisten erimielisyydet oli sovittu, Hondurasissakin alkoi vaikuttaa paikallinen poliittinen voima, kreolit, joiksi kutsuttiin espanjalaisille vanhemmille siirtokunnissa syntyneitä lapsia. He halusivat vapauttaa kaupan ja lopettaa Espanjan monopoliaseman ja valta-aseman kirkollisissa, oikeudellisissa ja poliittisissa asioissa. Napoleon I asetti 1808 Espanjan johtoon Bonaparten, mikä aiheutti kansannousuja sekä Espanjassa että Latinalaisessa Amerikassa. Samaan aikaan Hondurasissa Comayaguan ja Tegucigalpan väliset ristiriidat syvenivät, eikä uusi espanjalainen hallinto saanut 1810-luvulla niitä rauhoittumaan. Tilanne oli jo ajautunut konfliktin partaalle, kun Keski-Amerikan maat julistautuivat itsenäisiksi 15. syyskuuta 1821.
Honduras, Guatemala, El Salvador, Costa Rica ja Nicaragua liittyivät pian itsenäistymisensä jälkeen Meksikon keisarikuntaan. Tämä vaihe jäi kuitenkin lyhyeksi, sillä jo vuonna 1823 samat valtiot irtautuivat Meksikosta ja muodostivat Keski-Amerikan liittotasavallan. Liittotasavalta koostui viidestä itsenäisestä valtiosta, joilla jokaisella oli oma hallinto. Liitovaltion pääkaupunki oli Ciudad de Guatemala. Keski-Amerikan konservatiivit, jotka kannattivat liittoa Meksikon kanssa, ja liberaalit, jotka kannattivat itsenäisyyttä, ajautuivat riitoihin ja vaikuttivat Hondurasinkin tulevaisuuteen. Vaikka Honduras oli liittovaltion köyhin osa, sieltä tuli joitain sen merkittävimmistä johtajista, kuten 1830 presidentiksi valittu kenraali Francisco Morazán.Morazán johti liittotasavaltaa vuoteen 1838, kunnes konservatiivien ja liberaalien väliset ristiriidat lopulta kaatoivat sen. Guatemalasta alkoi 1837 papiston tukema konservatiivien kansannousu, ja toukokuussa 1838 kongressi siirsi Morazánin pois vallasta ja julisti, että valtiot ovat vapaita itsenäistymään. Honduras julistautui itsenäiseksi 13. marraskuuta 1838, ja pari kuukautta myöhemmin maalle luotiin ensimmäinen perustuslaki.
Hondurasin itsenäisyyden ensimmäiset vuosikymmenet olivat vaikeita. Se oli ainoa Keski-Amerikan maa, jolla on kolme rajanaapuria, joten sillä oli myös useampia kilpailijoita alueellisen vallan hallinnasta. Hondurasin naapurimaat ovatkin puuttuneet useasti maan sisäisiin oloihin. Hondurasissa toimivan valtion luominen oli itsenäistymisen jälkeen hankalaa, sillä maa oli kuulunut liittotasavaltaan eikä sinne ollut syntynyt kunnollista hallintokulttuuria. Lisäksi Hondurasille jäi huomattavasti ulkomaanvelkaa, jonka maksamiseen noin 300 000 ihmisen väestöllä oli huonot edellytykset. Britit valtasivatkin Islas de la Bahían saataviensa pantiksi.Itsenäisyyden ensimmäiset 15 kuukautta presidentin virkaa hoiti väliaikaisesti Francisco Zelaya y Ayes. Hondurasin ensimmäiseksi presidentiksi valittiin konservatiivinen kenraali Francisco Ferrera, joka oli vallassa 1841–1842. Seuraavat viisi vuotta Ferrera oli vuoroin presidenttinä, vuoroin taas antoi viransijaisen hoitaa virkaa, vaikka itse pitikin taustalla valtaa hallussaan. Ferrera luovutti vallan 1847 Juan Lindolle, jonka aikana hyväksyttiin uusi perustuslaki ja pyrittiin uudistamaan maata. Britannia alkoi myös vaatia Hondurasin velkoja maksettaviksi ja kaappasi 1849 hetkellisesti Trujillon kaupungin. Seuraavana vuonna Lindon varapresidentti yritti kaapata vallan, mutta yritys epäonnistui El Salvadorin ja Nicaraguan väliintulon ansiosta. Lindo luovutti vallan liberaalille José Trinidad Cabañasille 1852. Guatemala syrjäytti Cabañasin 1855 ja asetti presidentiksi konservatiivisen José Santos Guardiolan.
Konservatiivien ja liberaalien väliset kiistat rauhoittuivat hetkeksi, kun Keski-Amerikkaan saapui yhdysvaltalainen palkkasoturi William Walker, josta tuli Nicaraguan presidentti 1856. Muut Keski-Amerikan valtiot ajoivat Walkerin pois 1857, mutta osa Islas de la Bahían brittisiirtolaisista kääntyi Walkerin puoleen, kun brittiläiset olivat myöntäneet saarien hallinnon Hondurasille. Walker oletti, että Hondurasin liberaalit, jotka yrittivät syrjäyttää Guardiolan, ottaisivat hänet hyvin vastaan. Hän ei kuitenkaan saanut tukea, ja niin britit pidättivät hänet 1860 ja luovuttivat Hondurasin viranomaisille, jotka teloittivat Walkerin.Guardiola joutui kunniakaartinsa murhaamaksi 1862, ja seuraavan vuosikymmenen aikana presidentti vaihtui lähes 20 kertaa. José María Medina oli tuona aikana diktaattorina useita kertoja, kunnes guatemalalaiset syrjäyttivät hänet lopullisesti 1876. Liberaali Marco Aurelio Soto oli vallassa Guatemalan Justo Rufino Barriosin tuella 1876–1883. Hänen aikanaan maassa oli suhteellisen rauhallista, ja hän onnistui myös uudistamaan maan taloutta, koulutusta ja hallintoa. Soto ajautui kuitenkin Barriosin epäsuosioon ja joutui eroamaan 1883. Hänen seuraajansa Luis Bográn oli vallassa vuoteen 1891. Tuona aikana yhdysvaltalaiset yritykset saapuivat Hondurasiin, ja Rosario Mining Company elvytti kuihtuneen kaivosteollisuuden. Yrityksellä oli lähes vapaa pääsy Tegucigalpan itäpuolella oleviin malmivaroihin. Rosarion perässä Hondurasiin tuli muitakin yrityksiä, mutta pääosa kansalaisista sai silti elantonsa maanviljelystä.Kenraali Ponciano Leiva nousi vilpillisten vaalien jälkeen presidentiksi 1891. Hän oli ollut jo 1870-luvulla vallassa lyhytaikaisesti kolme kertaa. Vaikka Leiva olikin liberaali, hän pyrki johtamaan itsevaltiaasti ja hajotti Hondurasin liberaalipuolueen. Nicaraguan José Santos Zelayan tukemana liberaalit joukot kuitenkin onnistuivat syrjäyttämään Leivan, ja Policarpo Bonillasta tuli presidentti 1894. Hän uudisti maan politiikkaa, ja vuonna 1895 hyväksyttiin uusi perustuslaki. Hondurasin, El Salvadorin ja Nicaraguan liberaalijohtajat pyrkivät 1890-luvulla uudistamaan Keski-Amerikan valtioliittoa, ja maat muodostivatkin 1895–1898 Keski-Amerikan suurtasavallan.
Valta siirtyi rauhanomaisesti ensimmäisen kerran pitkään aikaan vuonna 1899, kun Terencio Sierrasta tuli presidentti. Samana vuonna vastaperustettu Standard Fruit Company kuljetti ensimmäisen banaanilastinsa Hondurasista New Orleansiin. Banaanimarkkinat alkoivat pian kasvaa. Hondurasin viennistä 42 prosenttia koostui banaaneista 1902, ja vuonna 1929 osuus oli jo 80 prosenttia. Samalla banaaniyritysten poliittinen vaikutusvalta Hondurasissa kasvoi huomattavasti.Sierran jälkeen presidentiksi nousi 1903 Manuel Bonilla, joka suhtautui banaaniyrityksiin edeltäjäänsäkin suopeammin. Hän antoi niille verohelpotuksia ja luvan rakentaa satamalaitureita ja teitä. Manuel Bonilla vangitsi ex-presidentti Policarpo Bonillan ja vaikeutti liberaalien toimintaa. Liberaalit olivat Hondurasin ainoa järjestäytynyt poliittinen liike. Manuel Bonilla pyrki muodostamaan konservatiiveista kansallispuolueen, ja nykyisen Hondurasin kansallispuolueen juuret ovatkin Bonillan valtakaudella. Hän onnistui saamaan aikaan rajasopimuksen Nicaraguan kanssa. Maat valitsivat sovittelijaksi Espanjan kuninkaan Alfonso XIII:n, joka ehdotti 1906 valtioiden rajaksi Moskiittorannikon Cocojokea. Maat hyväksyivät ehdotuksen, mutta rajasta tuli vielä myöhemmin epäselvyyksiä, ja lopullinen rajasopimus muotoutui vasta 1960.
Guatemala ja El Salvador tekivät ystävyyssopimuksen 1906, mitä pidettiin Nicaraguassa vihamielisenä toimenpiteenä. Nicaraguan presidentti Zelaya alkoi tukea Hondurasin liberaaleja, jotka tunkeutuvat maahan helmikuussa 1907 Hondurasin–Nicaraguan sodassa. Maaliskuussa elsalvadorilaisten tukema Bonillan armeija kaatui. Yhdysvallat oli kuitenkin vuoden 1898 Espanjan ja Yhdysvaltain sodan ja Panaman kanavan rakentamisen aloittamisen jälkeen alkanut kiinnittää lisää huomiota Keski-Amerikan tilanteeseen, ja Nicaraguan joukkojen tunkeuduttua Hondurasiin Yhdysvallat ryhtyi suojelemaan Hondurasin presidentin tukialueita. Yhdysvaltain Hondurasin-asianhoitaja osallistui aktiivisesti rauhanneuvotteluihin, joissa nostettiin kompromissiehdokkaana uudeksi presidentiksi Miguel R. Dávila. Yhdysvallat järjesti vuonna 1907 Washingtonissa viiden Keski-Amerikan valtion rauhankonferenssin, jonka tarkoituksena oli tasapainottaa alueen tilannetta. Presidentit perustivat Keski-Amerikan oikeuslaitoksen, joka oli merkittävä askel alueen vakauttamiseksi.Luultavasti pelko Yhdysvaltain väliintulosta esti vuoden 1908 vallankaappauksen. Yhdysvaltain presidentti William Howard Taft oli silti huolissaan alueen epävakaudesta, jota lisäsi Hondurasin suuri valtionvelka. John Pierpont Morganin johtama pankkiiriryhmä sai vuoden 1909 loppuun mennessä Hondurasissa aikaan sopimuksen velan pienentämisestä. Dávilan vastainen kapina 1911 keskeytti kuitenkin velkajärjestelyt. Vallankaappaajat, joita johti entinen presidentti Manuel Bonilla, suostuivat Yhdysvaltain ehdotukseen väliaikaispresidentin valitsemisesta. Valinta osui Francisco Bertrandiin, joka lupasi vapaat vaalit. Bonilla voitti vaalit 1912, mutta hän kuoli oltuaan virassa vain vuoden. Bertrand tuli hänen tilalleen ja voitti vielä jatkokauden 1916.United Fruit Company saapui Hondurasiin 1910, ja se perusti pian rautatieyhtiöitä, jotka saivat isoja maakorvauksia jokaisesta rakentamastaan rautatiekilometristä. Hallitus uskoi, että yhtiöt rakentaisivat kansallisen rautatieverkon, mutta niiden tavoitteena oli vain avata yhteyksiä banaaniviljelmille. Maakorvausten takia banaaniyritykset omistivat pian merkittävän osan Hondurasin rannikkoseudusta, ja monet rannikkokaupungit olivat käytännössä yritysten hallussa. Yritykset olivat myös keskenään riidoissa, sillä Hondurasin tukema Cuyamel Fruit Company aikoi rakentaa rautatien Guatemalan rajaseudulle. United Fruit Companyn tukemat guatemalalaiset lähettivät alueelle joukkoja, mutta Yhdysvaltain väliintulo esti sodan. Ensimmäinen maailmansota vaikutti banaanitalouteen. Banaanien hinta alkoi laskea 1914, ja kun Yhdysvallat liittyi sotaan 1917, Hondurasin ulkomaankauppa tyrehtyi. Maa tuki silti Yhdysvaltoja ja julisti sodan Saksalle 1918.
Yhdysvallat painosti Bertrandin eroamaan 1918. Syyksi on arveltu joko sitä, että Bertrand yritti nostaa banaaniveroa, tai sitä, että hän halusi nostaa lankonsa seuraajakseen, mistä olisi voinut syntyä sisällissota. Francisco Bográn asetettiin väliaikaiseksi presidentiksi, ja hän lupasi järjestää vapaat vaalit. Kenraali Rafael López Gutiérrezilla oli kuitenkin armeijan tuki takanaan, ja hänet valittiin presidentiksi vilpillisissä vaaleissa 1920. Seuraavien kolmen vuoden aikana Hondurasissa oli 17 kapinaa ja vallankaappausyritystä. Yhdysvallat kutsuikin syyskuussa 1922 Hondurasin, Nicaraguan ja El Salvadorin presidentit USS Tacomalle Fonsecanlahdelle. Presidentit vannoivat, etteivät enää jatkossa tukisi naapurimaiden vallankumousyrityksiä.Honduras ajautui jälleen sisällissodan partaalle 1923, kun presidentinvaaleissa ei ollut selkeää voittajaa. López Gutiérrez oli sallinut painostuksen alaisena vapaat vaalit, mutta kukaan kolmesta ehdokkaasta ei saanut valintaan tarvittavaa äänimäärää. Eniten ääniä saanut Kansallispuolueen Tiburcio Carías Andino julistautui voittajaksi, mutta López Gutiérrez ilmoitti pysyvänsä vallassa uusiin vaaleihin asti. Hallituksen joukot ja kapinalliset ottivat yhteen helmikuussa 1924 La Ceibassa, ja taisteluissa kuoli 50 ihmistä. Seuraavien viikkojen aikana Yhdysvallat keskitti alueelle lisää joukkoja. Pian sen jälkeen López Gutiérrez kuoli ja väliaikainen presidentti Vicente Tosta lupasi järjestää uudet vaalit. Konservatiivien ehdokas ja siviilipoliitikko Miguel Paz Barahona valittiin presidentiksi 1925, kun liberaalit eivät lopulta asettaneet omaa ehdokasta.Paz Barahonan valtakausi oli suhteellisen rauhallinen, ja sen aikana Hondurasin talous kehittyi hieman. Seuraavaksi presidentiksi valittiin 1929 Vicente Mejía Colindres. Hondurasin tilanne näytti paremmalta kuin aikoihin. Maasta oli tullut maailman johtava banaaneiden tuottaja: jopa kolmasosa maailman banaaneista tuli Hondurasista, ja ne muodostivat 80 prosenttia maan viennistä. Tilannetta helpotti se, että United Fruit oli 1929 ostanut vanhan kilpailijansa Cuyamel Fruit Companyn. Tilanne vaikeutui kuitenkin pian, kun 1930-luvun lama iski Hondurasiin. Tuhansia työläisiä irtisanottiin ja palkkoja pienennettiin, mistä seurasi mellakoita ja lakkoja, jotka hallitus rikkoi armeijan avulla. Levottomuuksista huolimatta Tiburcio Carías Andino astui valtaan rauhallisesti 1932.
Hondurasin taloudellinen tilanne heikkeni entisestään 1930-luvulla, kun kasvitaudit tuhosivat banaanisadon 1935. Tilanne saatiin hallintaan 1937, mutta toiset maat olivat saaneet jo ison osuuden banaanimarkkinoista. Carías pystyi silti maksamaan pois Hondurasin velkoja. Samaan aikaan hän myös alkoi keskittää valtaa itselleen. Hän uusi perustuslain 1936, jolloin muun muassa presidentin valtakautta pidennettiin neljästä kuuteen vuoteen, parlamentin valtaa pienennettiin ja Caríasin kautta jatkettiin vuoteen 1943. Sitä jatkettiin myöhemmin vielä vuoteen 1949. Liberaalipuolue yritti syrjäyttää Caríasin useasti 1936 ja 1937. Epäonnistuneet yritykset heikensivät liberaaleja, ja 1930-luvun lopulla Kansallispuolue oli käytännössä maan ainoa toimiva puolue. Caríasin aika oli Hondurasissa suhteellisen vakaata, mutta talous taantui. Maan kansantuote oli ollut 1930-luvulla Keski-Amerikan toiseksi korkein, mutta 1940-luvulla se oli taantunut Latinalaisen Amerikan pienimmäksi, saarivaltioita lukuun ottamatta. Tähän vaikutti erityisesti banaanitalouden alamäki, joka oli alkanut 1930-luvun lamasta. Kun kasvitauteja oli opittu torjumaan, banaanilaivat joutuivat muihin tehtäviin toisessa maailmansodassa.Carías muodosti läheiset suhteet muiden Keski-Amerikan diktaattoreiden, Guatemalan Jorge Ubicon, El Salvadorin Maximiliano Hernández Martínezin ja Nicaraguan Anastasio Somoza Garcían kanssa. Ubico auttoi Caríasta muun muassa organisoimaan salaisen poliisin. Ubico ja Hernández Martínez syrjäytettiin 1944, mutta Carías pysyi vallassa, vaikka maassa nousi mellakoita. Armeija tukahdutti väkivaltaisesti muun muassa mielenosoituksen San Pedro Sulassa. Yhdysvallat puuttui jälleen tilanteeseen, ja Carías myöntyi lopulta lokakuussa 1948 järjestämään vaalit. Hänen ehdokkaansa Juan Manuel Gálvez voitti vaalit, joita liberaalit boikotoivat. Vaikka Carías olikin diktaattori, hänen aikanaan Hondurasin koululaitosta kehitettiin, tieverkkoa laajennettiin ja armeija modernisoitiin. Gálvez vapautti opposition toiminnan ja palautti monia oikeuksia, joita Carías oli lakkauttanut. Hän jatkoi edeltäjänsä talouspolitiikkaa ja keskittyi myös tieverkon laajentamiseen. Lähes kolmannes valtion budjetista käytettiin 1953 teiden rakentamiseen.Yhdysvallat oli vuodesta 1952 etsinyt keinoa syrjäyttää Guatemalan vasemmistolainen Jacobo Árbenz Guzmán. Guatemalan hallitus oli muun muassa pakkolunastanut United Fruit Companyn ja kiihottanut työläisiä. Honduras osallistui 1954 merkittävään operaatioon Guatemalassa, sillä maassa pelättiin työläislevottomuuksien leviämistä. Toukokuussa 1954 maahan levisikin laajoja lakkoja, jotka lamauttivat täysin banaanintuotannon. Samaan aikaan Honduras liittyi Guatemalan-operaatioon yhä syvemmin ja maahan virtasi aseita, jotka menivät karkotetuille kapinallisille. Kapinalliset hyökkäsivät Guatemalaan kesäkuussa, syrjäyttivät Árbenzin ja asettivat maan johtoon Carlos Castillo Armasin. Hondurasin lakot onnistuttiin päättämään sopimalla, kun lakkolaisten ulkomaalainen tuki oli katkaistu. Lakon seurauksena banaaniyhtiöiden vuosikymmeniä kestänyt poliittinen valta kutistui. Hondurasin hallinto oli jo vuodesta 1950 pyrkinyt laajentamaan maan talouspohjaa, ja 1950-luvun aikana banaanin rinnalle merkittäviksi vientituotteiksi nousivat naudanliha, puuvilla ja kahvi.
Banaanilakkojen aikana 1954 Hondurasissa järjestettiin presidentinvaalit, joihin osallistui kolme ehdokasta. Kun Kansallispuolue oli asettanut ehdokkaakseen Caríaksen, puolueesta erosi sen maltillisempi siipi Kansallinen vallankumouksellinen liike (MNR), joka asetti ehdokkaakseen Abraham Williams Calderónin. Liberaalien Ramón Villeda Morales sai eniten ääni mutta jäi silti vain noin 8 000 äänen päähän tarvittavasta ääniosuudesta. Koska Kansallispuolueen ja MNR:n edustajat boikotoivat kansalliskongressin äänestystä, uutta presidenttiä ei onnistuttu valitsemaan parlamentissa, jolloin valinnan olisi pitänyt siirtyä korkeimmalle oikeudelle. Samaan aikaan Gálvez erosi virasta terveyssyistä ja varapresidentti Julio Luzano Díaz julisti itsensä virkaatekeväksi presidentiksi. Puolueet suostuivat ratkaisuun uusien vaalien suunnittelun ajaksi. Luzano Díaz kokosi uuden hallituksen kolmessa puolueesta ja nimitti valtakunnanneuvoston korvaamaan kongressin.Luzano Díaz alkoi kuitenkin pian siirtää valtaa itselleen. Neuvostosta tuli lähinnä neuvoa-antava elin, ja hän siirsi vaaleja ja perusti oman puolueen, Kansallisen yhtenäisyyden puolueen (PUN). Villeda Morales ja monia muita liberaalijohtajia pidätettiin heinäkuussa 1956. Pian tämän jälkeen hallitus murskasi Tegucigalpassa alkaneen kapinan, ja yleinen mielipide kääntyi Lozano Díazia vastaan. Lokakuun 21. päivänä Roberto Gálvezin johtama armeija syrjäytti Lozano Díazin ja asetti sotilasjuntan johtamaan maata. Tämä oli ensimmäinen kerta Hondurasin historiassa, kun armeija syrjäytti hallitsevan johtajan oma-aloitteisesti eikä poliittisen johtajan tai puolueen ajamana. Juntta oli johdossa vuoden, ja se järjesti 1957 vaalit, jotka Villeda Morales voitti.Villeda Moralesin hallinto lähti uudistamaan Hondurasia voimakkaasti. Se haki Kansainväliseltä valuuttarahastolta varoja valuutan tasapainottamiseksi ja Maailmanpankilta pääkaupungin ja Karibian rannikon välisten teiden päällystämiseksi. Lisäksi hallinto paransi koululaitosta ja ajoi maatalousuudistusta, jota erityisesti konservatiivit vastustivat. Villeda Moralesin aikana maahan perustettiin ensimmäinen varsinainen koulujärjestelmä. Ennen vuonna 1957 käynnistettyjä uudistuksia vain rikkaat pystyivät hankkimaan lapsilleen peruskoulutuksen. Kaksi vuotta myöhemmin Hondurasiin perustettiin myös kansallinen terveydenhuoltojärjestelmä, joka käynnistyi kuitenkin hitaasti ja oli ensimmäiset vuosikymmenet käytössä vain suurimmissa asutuskeskuksissa.Armeija pysyi alkuun uskollisena presidentille, mutta tilanne muuttui lopulta maaseudun jatkuvien levottomuuksien takia. Lisäksi Villeda Moralesin ja armeijan välejä kiristi hänen perustamansa puolisotilaallinen siviilikaarti, joka oli suoraan presidentin alaisuudessa. Hieman ennen lokakuun 1963 vaaleja armeija syrjäytti Villeda Moralesin, vaikka tämä oli pyrkinyt rauhoittamaan tilannetta riisumalla siviilikaartinsa karbiinit ja vastustamalla perustuslain lisäystä, joka olisi siirtänyt asevoimat presidentin alaisuuteen. Uusi sotilasjuntta hajotti parlamentin ja kumosi perustuslain, ja eversti Oswaldo López Arellano julistautui presidentiksi. Villeda Morales ja muut liberaalipoliitikot joutuivat lähtemään maanpakoon. Uusi hallinto julisti pian lopettavansa kommunistien soluttautumisen, minkä ansiosta se sai Yhdysvaltain Lyndon B. Johnsonin tunnustuksen.
Juntta solmi läheiset suhteet Kansallispuolueeseen, joka lupasi valita López Arellanon presidentiksi, jos se saisi enemmistön kongressinvaaleissa. Juntta armahti maanpakolaiset marraskuussa 1964, ja Liberaalipuolue jatkoi jälleen toimintansa. Kansallispuolue sai 1965 enemmistön kongressista, joka valitsi López Arellanon kuusivuotiskaudelle presidentiksi. López Arellano onnistui parantamaan suhteita Guatemalaan ja Nicaguaan, kun maat perustivat Keski-Amerikan puolustusneuvoston 1965. El Salvadorkin liittyi pian neuvostoon, joka piti vielä samana vuonna ensimmäisen yhteisen sotaharjoituksen Hondurasin rannikolla. Honduras antoi myös Amerikan valtioiden järjestöjen käyttöön joukkoja Dominikaanisen tasavallan vaalien valvomiseen.Hondurasin ja El Salvadorin välit alkoivat pian huonontua, kun maiden välisellä rajalla oli useita yhteydenottoja touko-kesäkuussa 1967. Hondurasin sisäpoliittinen tilanne heikentyi 1960-luvun lopulla, ja hallitus alkoi pian syyttää talousongelmista noin 300 000:ta elsalvadorilaista maahanmuuttajaa. Heidän väitettiin käyttäneen hyväkseen maiden välistä avointa rajaa ja Hondurasin maatalousuudistuksia. El Salvadorissa puolestaan närkästyttiin, kun Keski-Amerikan yhteismarkkinat (CACM) suostui maaliskuussa 1969 antamaan Hondurasille erityisetuja. Keski-Amerikan maiden välistä kauppaa vapauttanut CACM oli perustettu 1960-luvulla, ja joitain hondurasilaisia teollisuustuotteita, kuten saippuaa, oli myyty sen avulla naapurimaihin. Hondurasin kauppatase oli kuitenkin koko ajan negatiivinen, ja maahan tuotiin enemmän teollisuustuotteita kuin vietiin . Honduras alkoikin siksi vaatia erityiskohtelua CACM:lta.Honduras ei halunnut uusia maahanmuuttosopimusta El Salvadorin kanssa, ja toukokuussa 1969 tuhannet elsalvadorilaiset alkoivat muuttaa takaisin kotimaahansa. Samaan aikaan maiden jalkapallomaajoukkueet pelasivat kolme MM-karsintaottelua, joiden aikana molemmissa maissa oli huomattavia levottomuuksia. Honduras katkaisi diplomaattiset suhteensa El Salvadoriin 27. kesäkuuta, ja 14. heinäkuuta El Salvador aloitti sotatoimet niin sanotussa jalkapallosodassa. El Salvadorin armeija oli paremmin varustautunut, ja se murtautui nopeasti Hondurasiin ja valtasi seuraavana päivänä Nueva Ocotepequen kaupungin. Pian eteneminen hidastui, ja Hondurasin ilmavoimat pystyivät vaurioittamaan El Salvadorin öljynjakelua. Sota kesti lopulta vain neljä päivää, ja aselepo kirjoitettiin 18. heinäkuuta. El Salvadorin joukot olivat poistuneet Hondurasista 1. syyskuuta. Sota oli kuitenkin ehtinyt vaurioittamaan maiden taloutta, ja sen aikana noin 2 000 ihmistä – pääasiassa hondurasilaisia siviilejä – oli kuollut. Sodan jälkeen Honduras erosi CACM:sta mutta teki erillissopimukset kaikkien CACM-maiden kanssa, El Salvadoria lukuun ottamatta.Sodan aikana Hondurasin sisäiset ristiriidat olivat vaimenneet, mutta ne alkoivat taas pian sodan jälkeen. Sotilashallituksen oli pakko järjestää vaalit maaliskuussa 1971, ja uudeksi presidentiksi valittiin Ramón Ernesto Cruz. Cruz oli presidenttinä lopulta vain joulukuulle 1972, jolloin asevoimat syrjäytti hänet ja asetti López Arellanon uudestaan presidentiksi. López Arellanon hallinto ei onnistunut elvyttämään maan taloutta, ja tilannetta vaikeutti syyskuussa 1974 Hurrikaani Fifi, joka tappoi tuhansia ihmisiä ja tuhosi kalastuslaivaston sekä 95 prosenttia banaanisadosta. Lisäksi hallitusta syytettiin yli miljoonan dollarin lahjusten ottamisesta United Fruit Companyltä, kun banaanin vientiä koskenut vero purettiin neljä kuukautta sen voimaan astumisen jälkeen. Asevoimien johtava neuvosto vastasi syytteisiin korvaamalla huhtikuussa 1975 López Arellanon Juan Alberto Melgarilla. Melgar syrjäytettiin puolestaan 1978, kun hänen hallintoaan syytettiin korruptiosta ja asevoimia yhteyksistä huumekauppaan. Melgar ei saanut missään vaiheessa suurten maanomistajien tukea, ja asevoimat siirsi 7. syyskuuta 1978 vallan Policarpo Paz Garcían johtamalle kolmehenkiselle juntalle.
Paz Garcían hallitus lupasi siirtää Hondurasin jälleen takaisin siviilihallintoon. Samaan aikaa Hondurasin suhteet naapurivaltoihin eivät edelleenkään olleet hyvät. El Salvadorin kanssa oli ollut sekä 1976 että 1978 pieniä rajalevottomuuksia, mutta maat tekivät lopulta rauhansopimuksen Limassa lokakuussa 1980. Hondurasin joukot olivat vanginneet Nicaraguan Anastasio Somoza Debaylen hallintoa vastaan taistelevien sandinistien johtajan Germán Pomaresin maaliskuussa 1978. Honduras ei luovuttanut Pomaresia Nicaraguaan, sillä maa ei halunnut tukea Somozan hallitusta. Toisaalta Hondurasissa pelättiin sandinistien marxilaista vaikutusta.Hondurasissa valittiin uusi parlamentti huhtikuussa 1980. Sillä kesti yli vuoden kirjoittaa uusi perustuslaki ja vaalilaki tulevia presidentinvaaleja varten. Maa siirtyi takaisin siviilihallintoon, kun marraskuussa 1981 Roberto Suazo Córdova valittiin uudeksi presidentiksi. Suazo Córdovasta tuli astui virkaansa tammikuussa 1982. Asevoimat piti kuitenkin edelleen tarkasti silmällä maan tapahtumia, eikä se halunnut luopua asemastaan, mistä kertoi myös kovaa linjaa kannattaneen eversti Gustavo Alvarez Martínezin nimittäminen asevoimien komentajaksi tammikuussa 1982. Asevoimat onnistuikin vuoteen 1983 mennessä tukahduttamaan maassa 1980-luvun taitteessa syntyneet pienet ja irralliset sissiliikkeet. Näyttävin sissioperaatio oli ollut MPL:n huhtikuussa 1981 yrittämä lentokonekaappaus.
Suazo Córdovan hallinto alkoi pian pitää Nicaraguan sandinisteja uhkana, ja armeijan komentaja Álvarez kannatti kovaa linjaa sandinisteja vastaan. Hän julisti, että Honduras oli Nicaraguan kanssa ”sodassa kuolemaan asti”. Kun vasemmistolainen liikehdintä lisääntyi Hondurasissa ja armeija onnistui pysäyttämään syyskuussa 1983 vasemmistosissien tunkeutumisen Nicaraguasta Olanchon departementtiin, Álvarezin kannatus nousi sekä Hondurasissa että Yhdysvalloissa. Yhdysvalloissa Hondurasia pidettiin merkittävänä kommunismin leviämisen estämisen kannalta. Maa alkoi saadakin huomiota, sillä joulukuussa 1982 Ronald Reagan vieraili San Pedro Sulassa ja Hondurasille aseita myyvän Israelin puolustusministeri Ariel Sharon Tegucigalpassa. Yhdysvallat oli jo aiemmin nimittänyt Hondurasin-suurlähettilääksi Vietnamin sodan upseerin John Negroponten, joka puuttui melko avoimesti asemamaansa politiikkaan. Yhdysvaltain tarjoaman sotilasavun arvo nousi 3,3 miljoonasta dollarista 31,3 miljoonaan vuosina 1980–1982. Yhdysvallat alkoi kouluttaa pakolaisleireillä nicaragualaisia sandinisteja vastustavia contrasissejä ja El Salvadorin asevoimia.Suazo Córdovan hallinto oli melko epäitsenäinen, sillä se oli velkakriisin vuoksi täysin riippuvainen lisälainoista ja Yhdysvaltain avusta. Hallinto ei edes yrittänyt noudattaa omaa politiikkaa vaan omaksui kaikki ehdotetut rakennesopeutukset. Monet päätökset hyväksytettiin suoraan Negropontella, jolla oli neuvotteluyhteydet myös Hondurasin sotilasjohtoon. Alkuun Hondurasin saama taloudellinen tuki vaiensi Yhdysvaltain vastaiset protestit, mutta pian kymmenettuhannet osoittivat mieltään Tegucigalpassa ja San Pedro Sulassa. Armeija puolestaan kidnappasi ja murhasi satoja oppositiojohtajia. Armeijan sisäisessä vallankaappauksessa maaliskuussa 1984 Álvarez syrjäytettiin, ja uudeksi komentajaksi nimettiin Walter López Reyes. El Salvadorin joukot ajettiin pois Hondurasista elokuussa 1984.Hallinnon suhtautuminen contriin muuttui, ja ulkoministeri Edgardo Paz Barnica ilmoitti tammikuussa 1985, että hallitus suunnittelee contrien poisajamista. Samaan aikaan Suazo Córdova halusi seuraajakseen Oscar Mejía Arellanon, joka kuului Suazo Córdovan tavoin liberaalipuolueen rodista-nimiseen ryhmittymään, jonka oli perustanut Modesto Rodas Alvarado. Uuden perustuslain mukaan Suazo Córdova ei voinut asettua uudelleen ehdokkaaksi, mutta hänen arveltiin säilyttävän valta-asemansa Mejían avulla. Presidentti ja parlamentti ajautuivat vaalikysymyksessä riitoihin, ja lopulta armeijan sovitteluehdotuksena kaikki puolueryhmät saivat asettaa oman ehdokkaansa. Lopulta vaaleihin ilmoittautui neljä ehdokasta liberaaleista, kolme Kansallispuolueesta ja muutama pienemmistä puoleista. Eniten ääniä saaneen puolueen eniten ääniä saanut ehdokas valittaisiin presidentiksi. Voiton vei liberaalien José Azcona del Hoyo, vaikka hän saikin huomattavasti vähemmän ääniä kuin Kansallispuolueen Rafael Leonardo Callejas. Liberaalit saivat kuitenkin yhteensä enemmän ääniä.Iran-Contra-skandaali ravisutti Yhdysvaltoja 1986, kun paljastui, että Reaganin hallinto oli laittomasti rahoittanut Iranin asekaupoilla contrasissejä Hondurasissa. Skandaali aiheutti Hondurasissa mielenosoituksia. Hondurasin hallinto ei enää uusinut marraskuussa 1988 sotilassopimusta Yhdysvaltain kanssa, ja presidentti Azcona ilmoitti pian, että contrien on lähdettävä maasta. Lopullisesti contrat lähtivät, kun Violeta Chamorro oli 1990 valittu Nicaraguan presidentiksi.Hondurasin sisäpolitiikassa annettiin ihmisoikeusrikkomuksista yleinen armahdus 1987, mutta vielä 1988 Amnesty Internationalin raportti syytti asevoimia ja oikeistolaisia kuolemanpartioita lisääntyvästä väkivallasta. Vasemmistosissit salamurhasivat kenraali Alvárezin tammikuussa 1989 Tegucigalpassa.
Nationalistipuolueen Rafael Leonardo Callejas valittiin presidentiksi ja hän aloitti kautensa tammikuussa 1990. Callejas aloitti uusliberaalin talouspolitiikan soveltamisen ja lupasi toteuttaa ankaran säästöohjelman. Hän oli luvannut pitää lempiran vakaana, mutta sen arvo romahti. Hinnat nousivat, mutta palkat pysyivät ennallaan ja hondurasilaiset köyhtyivät entisestään. Callejasin aikana 1992 Haagin kansainvälinen tuomioistuin vahvisti uuden rajan Hondurasin ja El Salvadorin välillä ja päätti näin vuodesta 1861 jatkuneen rajariidan.Hondurasin budjetin alijäämä kasvoi hallitsemattomasti, ja elinkustannusten nousu ja syytökset hallituksen laajasta korruptiosta saivat äänestäjät valitsemaan liberaalipuolueen Carlos Roberto Reinan presidentiksi suurella enemmistöllä 1993. Reina julisti ”moraalisen vallankumouksen”, ja maassa alettiin tutkia 1980-luvun ihmisoikeusrikkomuksia ja korruptiota. Hän loi ensimmäisen modernin syyttäjänviraston ja otti asevoimat siviilihallintoon. Huhtikuussa 1995 yleinen asevelvollisuus lakkautettiin, ja ensimmäiset upseerit joutuivat syytteeseen ihmisoikeusrikkomuksista heinäkuussa 1995.
Liberaalien valta jatkui, kun Carlos Roberto Flores nousi presidentiksi 1998. Hän aloitti talousuudistukset ja pyrki parantamaan maan kilpailukykyä sekä turvaamaan köyhimpien kansalaisten aseman. Floresin uudistukset kävivät mahdottomiksi, kun hurrikaani Mitch iski Hondurasiin lokakuussa 1998. Flores on myöhemmin sanonut, että Mitch vei Hondurasin 50 vuotta kehityksessä taaksepäin. Hurrikaani surmasi 5 000 ihmistä ja jätti 1,5 miljoonaa kodittomaksi. Aineelliset vahingot kasvoivat lähes kolmeen miljardiin dollariin.Flores perusti siviilien hallitseman puolustusministeriön ja siirsi poliisin asevoimien alaisuudesta siviileille. Vuoden 2001 raportin mukaan poliisien tukemat kuolemanpartiot olivat surmanneet edellisenä vuonna yli 1000 katulasta. Samaan aikaan katuväkivalta oli lisääntymässä, kun marajengit olivat siirtyneet El Salvadorista myös Hondurasin puolelle.Kansallispuolueen Ricardo Maduro voitti 2001 presidentinvaalit ja aloitti kautensa 2002. Hän lupasi vähentää rikollisuutta ja taistella korruptiota vastaan. Hän laajensi jälleen poliisin ja asevoimien yhteistoimintaa ja lähetti välittömästi virkaan astuttuaan poliisien ja asevoimien yhteisyksiköt partioimaan kaduille. Maduro tuki myös vahvasti Yhdysvaltain terrorismin vastaista sotaa ja lähetti vuonna 2003 Irakin koalitioon 370 sotilasta. Honduras ratifioi Yhdysvaltain kanssa Yhdysvaltain-Keski-Amerikan vapaakauppasopimuksen (CAFTA), mistä se sai vastineeksi velkojaan anteeksi. Honduras oli myös ensimmäinen Latinalaisen Amerikan maa, joka solmi Millennium Challenge Account -sopimuksen Yhdysvaltain kanssa, ja on toistaiseksi ainoa, joka on saanut siitä apua.Vuonna 2003 maassa toimi kuolemanpartioita kaduilla liikkuvia rikollisjengejä vastaan.
Liberaalien Manuel Zelaya Rosales voitti 27. marraskuuta 2005 presidentinvaalit niukasti ja astui virkaansa tammikuussa 2006. Liberaalipuolue sai myös 62 paikkaa kongressin 128:sta, eli jäi muutaman paikan päähän yksinkertaisesta enemmistöstä. Zelaya lupasi muun muassa lisää voimavaroja huumekauppaa vastaan. Hän herätti huomiota, kun hän alkoi seurata politiikassaan ja retoriikassaan Venezuelan Hugo Chávezin esimerkkiä. Hän vei Hondurasin myös vasemmistolaiseen ALBA-järjestöön. Zelaya halusi kansanäänestyksen perustuslain muutoksesta, joka olisi mahdollistanut presidentin toimikausien lisäämisen. Vaikka perustuslain muuttaminen olisi tullut voimaan vasta Zelayan kauden jälkeen, sitä käytettiin häntä vastaan, ja Hondurasin korkein oikeus sekä parlamentti määräsivät armeijan syrjäyttämään Zelayan vallasta 28. kesäkuuta 2009. Presidentti haki turvapaikkaa Costa Ricasta.Muu maailma on tuominnut kaappauksen ja pitää Zelayaa todellisena presidenttinä. Zelaya lupasi palata Hondurasiin, vaikka valtaapitävät uhkasivat pidättää hänet. Hän palasikin syyskuussa 2009 ja sai turvapaikan Brasilian-suurlähetystöstä. Neuvottelut Zelayan ja presidenttinä toimineen Roberto Michelettin välillä eivät tuoneet tulosta. Lokakuussa 2009 julkaistiin kysely, jonka mukaan 53 % kansasta vastusti vallankaappausta ja 60 % oli sitä mieltä, että vallan kaapanneen Michelettin tulisi siirtyä syrjään. Virallisen virkakautensa päätyttyä Zelaya poistui Brasilian-suurlähetystöstä tuhansien kannattajiensa saattelemana ja matkusti maanpakoon Dominikaaniseen tasavaltaan.Vallankaappauksen jälkeen Honduras menetti Maailmanpankin ja Amerikan kehityspankin tuet sekä Venezuelan ja Euroopan unionin kehitysavun. Ulkomainen tuki oli käsittänyt viidenneksen maan budjetista. Myös ulkomainen matkailu laski 70 prosenttia kaappauksen jälkeen. Marraskuussa 2009 maassa pidettiin vaalit, jotka voitti konservatiivien Pepe Lobo. Äänestysprosentti kohosi lähes 60:een. Monet Latinalaisen Amerikan maat pitivät vaaleja laittomina, mutta Yhdysvallat piti vaaleja rehellisenä ja palautti suhteensa Hondurasiin. Lobo asetti totuuskomission tutkimaan vallankaappausta palauttaaksensa maansa maineen. Totuuskomissio ilmoitti 2011, että kaappaus ja sitä edeltäneet Zelayan pyrkimykset keskittää valtaa itselleen olivat laittomia.Hondurasissa tehtiin 2010-luvun alussa enemmän murhia asukasta kohden kuin oikeastaan missään muualla. Jengiväkivalta liittyi erityisesti Meksikon huumekartelleihin. Toiveet maan rauhoittumisesta heräsivät, kun jengiväkivallan keskiössä olleet Mara Salvatrucha ja Mara 18 tekivät aselevon. Vuonna 2013 presidentiksi Juan Orlando Hernández salli vuonna 2014 Amerikan valtioiden järjestön korruption ja rankaisemattomuuden vastaisen mission saapumisen maahan. Se pytki tutkimaan Houndasin korkeimman oikeuden kanssa korruptiota. Huhtikuussa 2016 puolestaan yli kaksikymmentä korkea-arvoista poliisiviranomaista erotettiin järjestäytyneen rikollisuuden saamiseksi pois poliisivoimista.Vuoden 2017 presidentinvaaleissa Hernández oli uudestaan ehdolla, ja hänen keskeisin haastajansa oli Salvador Nasralla. Kun 57 prosenttia äänistä oli laskettu Nasralla johti viidellä prosenttiyksiköllä. Jotkut mediat julistivat Nasrallan vaalien voittajaksi, mutta tämän jälkeen vaalituloksia ei ilmoitettu yli vuorokauteen. Kun tulokset tulivat jälleen, Nasrallan johto oli kutistunut ja lopulta Hernández voitti vaalit pienellä erolla. Tuhannet ihmiset protestoivat tapahtumia kadulla, ja väkivaltaisuuksia kuoli yli 20 ihmistä. Vaalikomissio laski opposition vaatimuksesta osan äänistä uudelleen. Komission lopullisissa tuloksissa Hernández oli saanut 42,95 prosenttia ja Nasralla 41,42 prosenttia äänistä. Euroopan unionin vaalitarkkailijat pitivät uusintalaskentaa reiluna, mutta oppositio ja Amerikan valtioiden järjestö vaativat uusia vaaleja.
Chandler, Gary & Prado, Lisa: Honduras and the Bay Islands.    Lonely Planet, 2009. ISBN 9781740591508.  Google-kirjat (viitattu 25.9.2011).  (englanniksi)
Dendinger, Roger E.: Honduras.   New York: Chelsea House, 2008. ISBN 978-0-7910-9510-2.  Google-kirjat (viitattu 25.9.2011).  (englanniksi)
McGaffey, Leta & Spilling, Michael: Honduras.   Tarrytown, New York: Marshall Cavendish, 2010. ISBN 978-0-7614-4848-8.  Google-kirjat (viitattu 25.9.2011).  (englanniksi)
Leonard, Thomas M.: The History of Honduras.   Santa Barbara: ABC-CLIO, 2011. ISBN 978-0-313-36303-0.  Google-kirjat (viitattu 15.10.2011).  (englanniksi)
Merrill, Tim (toim.): Honduras: A Country Study.   Washington: GPO for the Library of Congress, 1995.   Country Studies US (viitattu 25.9.2011).  (englanniksi)
Valtonen, Pekka: Latinalaisen Amerikan historia.   Helsinki: Gaudeamus Kirja, 2001. ISBN 951-662-843-5.

Hoogeveen on kunta ja kaupunki Drenthen provinssissa Alankomaissa. Kunnan pinta-ala on 129 neliökilometriä (josta vettä 0,19 km2)  ja asukkaita on 54 500.Kunnanjohtajana toimii Willem Urlings.

Hopeinen kuu ja 19 muuta Olavi Virran toivotuinta on suomalaisen Olavi Virran kokoelma-albumi vuodelta 2009.

Hotguitars on vuonna 2003 perustettu porilainen sähkökitaraduo, jonka muodostavat T-mu Korpipää ja Jyrki Laiho. Duo soittaa improvisoitua noiserockia konerumputaustoja vasten. Sen vuonna 2007 ilmestyneellä albumilla …pronounced [hot gi’ta:s] vierailevat mm. Tommy Lindgren ja Pekka Kuusisto.

Houkutus (engl. Twilight) on yhdysvaltalaisen kirjailijan Stephenie Meyerin kirjoittama kirjasarja. Sarja kertoo teini-ikäisestä Isabella ”Bella” Swanista, joka rakastuu Edward Cullen -nimiseen vampyyriin. Tyylilajiltaan Houkutus on sekoitus fantasiaa ja romantiikkaa. Sarjan ensimmäinen osa Houkutus (engl. Twilight) ilmestyi vuonna 2005 ja neljäs osa Aamunkoi (engl. Breaking Dawn) vuonna 2008. Meyer on suunnitellut jatkavansa Houkutuksen tarinaa teoksessa Midnight Sun, joka kertoo ensimmäisen kirjan tarinan Edward-vampyyrin näkökulmasta. Hän on lisäksi kirjoittanut Houkutus – Kuvitettu opas vampyyrisaagaan (engl. The Twilight Saga: The Official Illustrated Guide) -oppaan sarjan maailmaan 2011.Houkutus-sarjan kirjoja on myyty maailmanlaajuisesti yli 42 miljoonaa kappaletta, ja se on nousemassa kaikkien aikojen parhaiten myyneiden kirjasarjojen joukkoon. Sarjan osia on käännetty yli 37 kielelle. Suomeksi kirjasarjan on kustantanut WSOY ja kääntäneet Tiina Ohinmaa ja Pirkko Biström.
Stephenie Morgan Meyer (s. 24. joulukuuta 1973) on yhdysvaltalainen kirjailija, joka tuli tunnetuksi esikoisromaanillaan Houkutus. Meyer syntyi Connecticutin osavaltiossa, mutta muutti jo pienenä Arizonan Phoenixiin. Myöhemmin hän opiskeli englantia Brigham Youngin yliopistossa, mistä hän valmistui vuonna 1995. Vuodesta 1994 lähtien Meyer on ollut naimisissa Christian ”Pancho” Meyerin kanssa, ja parilla on kolme poikaa. Hän kuuluu Myöhempien Aikojen Pyhien Jeesuksen Kristuksen kirkkoon. Meyer aloitti kirjailijanuransa vuonna 2003 kirjoitettuaan unensa pohjalta esikoisteoksensa Houkutuksen, joka julkaistiin kahta vuotta myöhemmin 2005. Tätä ennen hänellä ei ollut paljoakaan kokemusta kirjoittamisesta. Houkutuksen saaman suosion myötä Meyer jatkoi teoksen tarinaa vielä kolmessa kirjassa. Neliosaisen Houkutus-kirjasarjan lisäksi hän on kirjoittanut muun muassa aikuisille suunnatun scifivaikutteisen romaanin Vieras (2008).
Stephenie Meyer on kertonut saaneensa idean sarjan ensimmäiseen kirjaan Houkutukseen 2. kesäkuuta 2003 näkemästään erittäin eläväntuntuisesta unesta, jossa oli tavallisen näköinen tyttö ja erittäin kaunispiirteinen vampyyripoika niityllä keskellä metsää. Hahmot keskustelivat siitä, että olivat rakastumassa toisiinsa, mutta vampyyri tunsi suurta vetoa tytön veren tuoksua kohtaan ja joutui jatkuvasti taistelemaan itsensä kanssa, ettei tappaisi rakastettuaan yhdessä silmänräpäyksessä. Meyer kiinnostui unestaan ja kirjoitti sen ylös tietokoneelleen, jottei unohtaisi sitä. Hänellä ei ollut juurikaan kokemusta kirjoittajana, mutta siitä huolimatta alkoi kirjoittaa tarinaa joka päivä. Unen tytön Meyer nimesi Isabellaksi omalle tyttärelleen säästämänsä nimen mukaan, kun taas vampyyripojasta tuli Edward  Kotiopettajattaren romaani- ja Järki ja tunteet -teoksien samannimisten hahmojen mukaan. Romaanin tapahtumat hän päätti sijoittaa sateiseen paikkaan ja päätyi Washingtonin osavaltiossa sijaitsevaan Forksin pikkukaupunkiin. Aluksi Meyer kirjoitti unensa niittykohtauksen tarinan loppuun, minkä jälkeen hän siirtyi kirjoittamaan kirjan alkua. Hän sai tarinansa valmiiksi elokuussa 2003 kolmen kuukauden kirjoittamisen jälkeen, mutta jatkoi vielä tarinansa muokkaamista.Meyerin sisar Emily, joka oli lukenut sisarensa tarinaa, ehdotti, että Meyer yrittäisi saada kustantajan tarinalleen. Meyer alkoi etsiä itselleen kirjallisuusagenttia, ja newyorkilainen Jodi Reamer tarjoutui edustamaan häntä. He ottivat yhteyttä kustannusyhtiöihin ja kertomansa mukaan saivat useita hylkäyspäätöksiä. Marraskuussa 2003 Little, Brown and Company -kustantamon Megan Tingley luki Meyerin tarinan, kiinnostui ja päätti ostaa sen. Little, Brown tarjosi 750 000 dollarin arvoista kolme kirjaa kattavaa sopimusta, jonka Meyer otti vastaan. Houkutus julkaistiin 5. lokakuuta 2005 75 000 kappaleen ensipainoksella. Siitä ei tullut heti suurta menestystä, mutta sen myyntiluvut nousivat viikko viikolta.Alun perin Meyer ei ollut suunnitellut kirjoittavansa jatko-osaa Houkutukselle ja oli kirjoittanut kirjalle selvän lopun. Saatuaan Houkutuksen valmiiksi hän alkoi kuitenkin kirjoittaa sille useaa epilogia, jotka kasvoivat monen sadan sivun mittaisiksi. Hän huomasi, ettei ollut valmis jättämään Houkutuksen maailmaa. Saatuaan usean kirjan kattavan sopimuksen Little, Brown and Company -kustantamolta Meyer alkoi kirjoittaa sarjan toista osaa, nimeltään Uusikuu (engl. New Moon), samalla kun hän vielä muokkasi Houkutusta. Uudenkuun kirjoittaminen kesti Meyeriltä noin viisi kuukautta, minkä jälkeen hän vielä jatkoi kirjan hiomista. Kirja julkaistiin Yhdysvalloissa 6. syyskuuta 2006 100 000 kappaleen ensi-painoksella. Uudenkuun julkaisun aikaan kirjasarjasta oli jo tullut suosittu: toisen osan ennakkoon julkaistuja kopioita myytiin eBayssä sadoilla dollareilla, ja Meyerin lukutilaisuuksiin kerääntyi paljon ihailijoita.Uudenkuun jälkeen Meyer jatkoi sarjaa vielä kahden osan verran. Kolmas osa Epäilys (engl. Eclipse) julkaistiin Yhdysvalloissa 7. elokuuta 2007 miljoonan kappaleen ensipainoksella. Viimeinen osa Aamunkoi (engl. Breaking Dawn) toi sarjan ainakin toistaiseksi päätökseen vuotta myöhemmin 2. elokuuta 2008. Meyer on selittänyt päättäneensä kirjasarjan Aamunkoihin siksi, että näki sen pääasiassa Bellan tarinana. Aamunkoissa Bella selvittää ongelmansa ja saavuttaa kaiken haluamansa, ja Meyeristä tuntui luonnolliselta päättää hänen tarinansa tähän.
Houkutus (engl. Twilight, 2005 - suom. Tiina Ohinmaa 2005, WSOY, ISBN 978-951-0-30678-9)
Uusikuu (engl. New Moon, 2006 - suom. Tiina Ohinmaa 2007, WSOY, ISBN 978-951-0-33252-8)
Epäilys (engl. Eclipse, 2007 - suom. Pirkko Biström 2008, WSOY, ISBN 978-951-0-34301-2)
Aamunkoi (engl. Breaking Dawn, 2008 - suom. Pirkko Biström lokakuussa 2009, WSOY, ISBN 978-951-0-35116-1)
Meyer on ajoittain suunnitellut sarjan jatkamista. Hänen oli määrä kirjoittaa teos nimeltä Midnight Sun, jonka piti kertoa sarjan ensimmäisen osan Houkutuksen tarina Edwardin näkökulmasta. Elokuussa 2008 osa teoksen luonnoksista postitettiin luvattomasti internetiin, minkä jälkeen Meyer lopetti Midnight Sunin kirjoittamisen ja kertoi keskittyvänsä perheeseensä ja muihin töihin. Midnight Sunin luonnokset ovat nähtävissä hänen kotisivuillaan. Marraskuussa 2008 Meyer kertoi haastattelussa, ettei hän silloisessa mielentilassaan voinut jatkaa teosta, vaan suunnitteli sen kirjoittamista vasta muutaman vuoden päästä, kun olisi varmaa, että ”kaikki ovat jo unohtaneet sen”. Meyer on kertonut, että jos hän jatkaa sarjaa tulevaisuudessa, hän kirjoittaisi joko Leah Clearwaterin tai Renesmee Cullenin näkökulmasta. Meyer on kirjoittanut myös oppaan Houkutuksen maailmaan, lisätietoa sarjasta sisältävän teoksen nimeltä The Twilight Saga: The Official Illustrated Guide, mutta sen julkaisupäivää ei vielä tiedetä.
Helmikuussa 2010 nettiin levisi huhu, että Meyer ehkä kirjoittaisi vielä yhden kirjan Bellan näkökulmasta. Kirjan nimeksi tulisi Believe. Tätä ei olla kuitenkaan vahvistettu.
Kustannusyhtiö WSOY on kustantanut Houkutuksen kirjoja suomeksi vuodesta 2005 lähtien. Ensimmäisen osan, vuonna 2005 ilmestyneen Houkutuksen käänsi Tiina Ohinmaa. Ohinmaa käänsi myös sarjan toisen osan Uudenkuun, joka julkaistiin suomeksi 21. joulukuuta 2007. Kolmannen osan Epäilyksen kohdalla kääntäjäksi vaihtui Pirkko Biström. Epäilys julkaistiin suomeksi 16. lokakuuta 2008. Sarjan neljäs osa Aamunkoi ilmestyi suomeksi 22. lokakuuta 2009 Pirkko Biströmin kääntämänä.
Bree Tannerin lyhyt elämä (The Short Second Life of Bree Tanner) on lyhyt romaani (novella), jonka on kirjoittanut kirjailija Stephenie Meyer ja joka kuuluu Houkutus-kirjasarjaan. Se kertoo vastasyntyneestä vampyyristä nimeltä Bree Tanner, joka esiintyy ensimmäisen ja viimeisen kerran Epäilyksessä. Teini-ikäinen Bree on yksi Victorian luomista vampyyreistä tämän vastasyntyneiden vampyyrien armeijaan, jonka tehtävänä on tuhota Cullenit. Kirja on kirjoitettu Breen näkökulmasta, vaikka koko kirjasarja on suurimmaksi osaksi kirjoitettu päähenkilön, Bella Swanin, näkökulmasta. Meyer antoi ohjaaja David Sladen, käsikirjoittaja Melissa Rosenbergin ja muutaman näyttelijän lukea kirjan tarinan kirjaan perustuvan elokuvan Twilight – Epäilys ollessa tuotannossa. Se julkaistiin 5. kesäkuuta 2010 Yhdysvalloissa ja 11. kesäkuuta 2010 Suomessa.
»Ensinnäkin: Edward oli vampyyri. Toiseksi: osa hänestä – enkä tiennyt, kuinka voimakas se osa oli – janosi minun vertani. Ja kolmanneksi: olin ehdottomasti, peruuttamattomasti rakastunut häneen.» (–Bella Swan, Houkutus)
17-vuotias Isabella ”Bella” Swan muuttaa äitinsä luota Arizonan Phoenixista Washingtonin osavaltion sateiseen pikkukaupunkiin Forksiin. Forksissa Bella tutustuu Edward Cullen -nimiseen poikaan. Bella ja Edward ajautuvat toistuvasti yhteen oudoissa olosuhteissa, ja tyttö alkaa epäillä Edwardissa olevan jotakin yliluonnollista. Bellalle selviää, että Edward on vampyyri. Bella ja Edward rakastuvat, ja Bella tutustuu Edwardin vampyyriperheeseen. He huomaavat pian, ettei ihmisen ja vampyyrin välinen suhde ole helppo ja turvallinen.
Bella Swan muuttaa uuteen kotiinsa Forksin pikkukaupunkiin. Ensimmäisenä päivänään koulussa hän tutustuu komeaan ja salaperäiseen Edward Culleniin, joka käyttäytyy omituisesti tytön seurassa. Edward paljastuu pian vampyyriksi. Hänelle Bellan veren tuoksu on houkuttelevampi kuin kenenkään muun ihmisen, ja tämän vuoksi poika pelkää jonakin päivänä tappavansa tytön. Tästä huolimatta kaksikko rakastuu ja aloittaa suhteen. Bellasta tulee kuitenkin sattumalta verenhimoisen vampyyri Jamesin uusin kohde. James alkaa saalistaa Bellaa, joka joutuu Cullenien avustuksella pakenemaan Forksista.
Edward lähtee vampyyriperheineen Forksista, sillä uskoo läsnäolollaan saattavansa Bellan vaaraan. Bella masentuu syvästi, mutta piristyy hieman ystävystyessään lähemmin Jacob Blackin kanssa. Vampyyri Jamesin kumppani Victoria palaa Forksiin, ja ihmissudeksi paljastuneen Jacobin ja tämän heimotovereiden on suojeltava Bellaa vampyyrinaisen kostolta. Väärinkäsityksen johdosta Edward luulee Bellan kuolleen ja menettää halunsa elää. Hän matkustaa Italiaan tullakseen Volturi-vampyyrien tuhoamaksi. Bellan ja Alicen on kiirehdittävä Volterraan pelastamaan Edward, ennen kuin tämä tapattaa itsensä.
Bella ja Edward ovat jälleen onnellisesti yhdessä, mutta Bellan ystävyys häneen rakastuneen Jacobin kanssa on koetuksella. Samaan aikaan Seattlessa kokoaa Victoria vampyyriarmeijaa hyökätäkseen Bellan, Edwardin ja muiden Cullenien kimppuun kostaakseen kumppaninsa Jamesin kuoleman. Bella ja Jacob lähentyvät jälleen, mutta Bella tajuaa, että hänen on tehtävä valinta Edwardin ja Jacobin välillä. Cullenien vampyyriperhe liittoutuu La Pushin ihmissusien kanssa taistellakseen yhdessä Victorian armeijaa vastaan. Ennen taistelua Edward kosii Bellaa, joka tajuaa rakastuneensa sekä Edwardiin että Jacobiin.
Bella ja Edward menevät naimisiin, mikä ei ole Jacobin mieleen. Häämatkalla Bella ja Edward rakastelevat ensi kertaa, ja Bella tulee raskaaksi. Bella synnyttää puolivampyyrin tyttövauvan, Renesmeen, josta Jacob löytää leimautuessaan sielunkumppanin. Vaikean raskauden ja synnytyksen takia Bella tekee kuolemaa, ja Edwardin on muutettava Bella vampyyriksi. Vampyyri Irina erehtyy luulemaan Renesmeetä lainsuojattomaksi kuolemattomaksi lapseksi ja matkustaa Volterraan ilmoittamaan lapsesta Voltureille. Volturit lähtevät matkaamaan kohti Forksia tuhotakseen Renesmeen ja Cullenit.
Bella Swan on Houkutus-sarjan päähenkilö. Sarjan alussa hän on 17-vuotias ja juuri muuttanut kauas kotoaan isänsä Charlie Swanin luokse Forksin kaupunkiin. Uudessa koulussaan hän tutustuu Edward Culleniin, joka paljastuu myöhemmin vampyyriksi. Bella ja Edward tuntevat vetoa toisiinsa, rakastuvat ja aloittavat vaarallisen suhteensa. Bella on ruskeahiuksinen ja -silmäinen tyttö, joka on usein erittäin kömpelö. Hänellä kuvataan joskus olevan huono itsetunto, ja hän epäilee usein Edwardin rakkautta itseään kohtaan. Sarjaan perustuvissa elokuvissa Bellaa esittää Kristen Stewart.
Edward Cullen on toinen sarjan päähenkilö. Edward on vampyyri ja asuu yhdessä vampyyriperheensä kanssa lähellä Forksia. Edward ja hänen perheensä pidättäytyvät tappamasta ihmisiä ja juomasta ihmisverta. Bellan veren vastustaminen tuottaa kuitenkin hänelle suuria vaikeuksia, minkä vuoksi hän pelkää tappavansa tytön. Muun muassa tämä aiheuttaa suuria ongelmia Bellan ja Edwardin suhteelle. Edwardilla on tavallisten vampyyrivoimiensa lisäksi kyky lukea muiden ajatuksia Bellaa lukuun ottamatta. Sarjaan perustuvissa elokuvissa Edwardia esittää Robert Pattinson.
Jacob Black on sarjan ensimmäisessä osassa pelkkä sivuhenkilö, joka tulee kertomiensa legendojen kautta paljastaneeksi Bellalle Edwardin olevan vampyyri. Sarjan toisesta osasta lähtien hän kohoaa suurempaan rooliin. Jacob kuuluu Quileute-intiaaniheimoon ja asuu isänsä Billyn kanssa La Pushin intiaanireservaatissa. Monien muiden heimon jäsenten tavoin myös Jacob on muodonmuuttaja, joka muuttaa muotoaan sudeksi. Hän on rakastunut Bellaan ja kilpailee Edwardin kanssa tytöstä. Sarjaan perustuvissa elokuvissa Jacobia esittää Taylor Lautner.
Houkutus-sarjan päätapahtumapaikka on Washingtonin osavaltiossa sijaitseva pikkukaupunki Forks, jonne päähenkilö Bella Swan sarjan alussa muuttaa. Meyer halusi sijoittaa sarjan tapahtumat "naurettavan sateiseen" paikkaan ja sai selville, että Olympian niemimaa Washingtonin osavaltiossa oli yksi manner-Yhdysvaltojen sateisimmista paikoista. Kartalta hän etsi sopivaa paikkaa sarjalle ja päätyi pieneen Forksiin suurien metsien keskellä. Myös kaupungin nimi ja valokuvat alueelta vakuuttivat Meyerille valinnan olevan oikea. Ennen Houkutuksen valmistumista Meyer ei ollut käynyt Forksissa: hän vieraili siellä ensi kertaa kesällä 2004 vajaa vuosi kirjan valmistumisen jälkeen. Toinen tärkeä tapahtumapaikka on Forksin lähistöllä sijaitseva La Pushin intiaanireservaatti, jossa Jacob perheineen ja ystävineen asuu. Tutkiessaan Forksia Meyer törmäsi La Pushissa asuvan paikallisen intiaaniheimon Quileuten vanhoihin tarinoihin ja legendoihin. Hän kiinnostui niistä ja päätti ottaa heimon ja sen asuinpaikan La Pushin mukaan tarinaan. Myös muita Washingtonin kaupunkeja kuten Seattle, Port Angeles ja Olympia kuvataan tai mainitaan sarjassa. Osa ensimmäisen kirjan tapahtumista sijoittuu Meyerin omaan kotikaupunkiin Arizonan Phoenixiin, ja Uudessakuussa osa hahmoista vierailee Italian Volterrassa. Sarjan kolmannessa kirjassa Bella vierailee äitinsä luona Floridan Jacksonvillessä. Neljännessä osassa Aamunkoi Bella ja Edward viettävät aikaa kuvitteellisella Isle Esmen saarella Brasilian rannikolla.
Houkutuksen vampyyrit eroavat usealla tavalla perinteisistä myyttien vampyyreista. Kirjasarjan vampyyreilla ei esimerkiksi ole torahampaita vaan pelkästään erityisen terävät ja vahvat hampaat. Vampyyrit eivät tuhoudu auringonvaloon joutuessaan, mutta auringonvalossa niiden iho kimaltaa säkenöivästi. Vampyyrien ei tarvitse juoda ihmisverta, ja ne voivat pysyä elossa vain metsästämällä eläimiä ja juomalla näiden verta. Meyer on kertonut vampyyriensa erilaisuuden johtuvan siitä, ettei hän ensimmäistä osaa vielä kirjoittaessaan tiennyt paljoakaan perinteisestä vampyyrimytologiasta. Saatuaan tietää kirjansa julkaistavan hän luki lisää vampyyrimytologiasta, mutta ei enää siinä vaiheessa halunnut muuttaa jo kehittämiään hahmoja. Sarjan vampyyrit ovat lisäksi kuolemattomia, usein erittäin kauniita ja niillä voi olla erityiskykyjä, kuten ajatusten lukeminen tai tulevaisuuden näkeminen.
Houkutus-kirjasarjassa nähtävät, Uudessakuussa esitellyt muodonmuuttajat kuuluvat Quileute-intiaaniheimoon, ja heidän tehtävänsä on suojella heimoa ja heimon maita esimerkiksi vampyyreilta. Muodonmuuttajat kykenevät muuttumaan susiksi aina kun haluavat, eikä muodonmuutos riipu esimerkiksi Kuun liikkeistä. He paranevat nopeasti, ovat nopeita ja voimakkaita sekä pystyvät kommunikoimaan telepaattisesti toistensa kanssa ollessaan suden muodossa. Muodonmuuttajat eivät ikäänny, jos he muuttuvat säännöllisesti susiksi. Muodonmuuttajat ja vampyyrit ovat toistensa vihollisia. Aamunkoissa paljastetaan, että Quileute-heimon muodonmuuttajat eivät ole oikeita ihmissusia vaan pikemminkin hahmonvaihtajia, koska pystyvät muuttamaan muotoaan aina halutessaan. Kirjassa mainitaan myös ”Kuun lapset” (engl. Children of the Moon), jotka luokitellaan oikeiksi ihmissusiksi. Kuun lapset ovat perinteisempiä myyttien ihmissusia.
Kirjasarjan ja sen ensimmäisen osan alkuperäisnimi Twilight merkitsee kirjaimellisesti käännettynä hämärää. Meyerillä oli vaikeuksia valita nimeä ensimmäiselle osalle, ja Twilight otettiin käyttöön paremman nimen puutteessa. Se oli peräisin Meyerin kokoamalta nimiehdotuslistalta, mistä se pisti sekä Meyerin että hänen agenttinsa silmään. Toinen osa New Moon eli Uusikuu kuvaa Meyerin mukaan Bellan elämän synkintä aikaa, kuten samannimisessä Kuun vaiheessa yöt ovat kaikista pimeimpiä. Nimi Breaking Dawn, vapaasti käännettynä aamunkoi, viittaa Meyerin mukaan Bellan uuden elämän alkuun vampyyrina.Suomennosvaiheessa Houkutukselle harkittiin nimeksi jonkinlaista suoran käännöksen muunnosta alkuperäisestä nimestä. WSOY oli kuitenkin samoihin aikoihin julkaissut jo muutamia teoksia, joilla oli samankaltaisia nimiä, ja tämän johdosta kirjalle etsittiin erilaisempaa nimeä. Kustantaja päätyi nimeen Houkutus, sillä sitä pidettiin sopivana kirjan henkeen. Neljännen osan suomenkielinen nimi valittiin WSOY:n järjestämässä nimikilpailussa.
Houkutus-sarjan kansilla on Meyerin mukaan symbolisia merkityksiä. Esimerkiksi Houkutuksen kannessa kuvattu omena viittaa Raamatun luomiskertomuksessa esiintyvään hyvän ja pahan tiedon puun hedelmään. Kannen omena kuvaa muun muassa valintaa, joka Bellan on tehtävä: Edward on ”kielletty hedelmä”, ja Bellan on valittava tavatako poikaa enää. Epäilyksen kannessa kuvattu punainen nauha symboloi Bellan siteitä vanhaan elämäänsä. Aamunkoin kannessa esiintyvät shakkinappulat kuningatar ja sotilas puolestaan kuvaavat Bellan kehitystä sarjan aikana heikoimmasta ”nappulasta” voimakkaimmaksi. Sarjan toisen osan Uudenkuun kantta, jossa on kuvattuna tulppaani, Meyer ei ollut mukana valitsemassa.
Houkutus-kirjasarja on tyylilajiltaan romantiikalla maustettua fantasiaa ja kuuluu nuortenkirjallisuuteen. Meyer itse on kuvaillut sarjan ensimmäistä kirjaa Houkutusta ”jännitys-romanssi-kauhu-komediaksi”. Koko sarjaa hän pitää tyylilajiltaan pääasiassa romantiikkana, ja suuri osa kirjasarjaa keskittyykin Bellan ja Edwardin rakkaussuhteeseen ja myöhemmin kolmiodraamaan Jacobin kanssa. Kirjoissa käytetään minäkertojaa. Kaikki neljä kirjaa kerrotaan Bellan näkökulmasta, mutta kolmannen kirjan epilogi ja osa neljännestä kirjasta kerrotaan myös Jacobin näkökulmasta. Meyerin mukaan kirjat eivät oikein sovi mihinkään tiettyyn kategoriaan, ja niitä on vaikea luokitella luomatta vääriä käsityksiä kirjojen luonteesta. Hänen kirjansa käsittelevät esimerkiksi vampyyreita, mutta eivät siitä huolimatta ole tyypillisiä vampyyritarinoita.
Stephenie Meyerin mukaan Houkutuksen kirjat kertovat, synkistäkin teemoista huolimatta, "elämästä ja rakkaudesta", eivät "kuolemasta tai himosta". Houkutus-sarjan teemoihin kuuluvat myös valinnat ja vapaa tahto, jotka ovat Meyerille tärkeitä teemoja. Hän on kertonut, että esimerkiksi Edward-vampyyrin tekemä valinta pidättäytyä juomasta ihmisverta on yksi sarjan kantavia teemoja. Hänen mukaansa jokainen kykenee olosuhteistaan huolimatta aina tekemään valinnan.Meyer on kertonut, että jokaisella kirjalla on omat innoittajansa klassikkoteoksissa ja että kirjat perustuvat löyhästi näihin. Ensimmäistä osaa Houkutusta innoitti Jane Austenin teos Ylpeys ja ennakkoluulo kun taas  Uusikuu perustuu löyhästi William Shakespearen näytelmään Romeo ja Julia. Epäilys sai innoitusta Emily Brontën Humisevasta harjusta. Viimeinen osa Aamunkoi perustuu osittain Shakespearen näytelmään Juhannusyön uni, mutta Meyerin mukaan sitä inspiroivat myös muut teokset, kuten näytelmä Venetsian kauppias'. Myös Orson Scott Cardin teokset ja L. M. Montgomeryn Anna-sarja ovat vaikuttaneet suuresti Meyerin kirjoihin ja kirjoitustyyliin.Meyer kuuluu Myöhempien Aikojen Pyhien Jeesuksen Kristuksen kirkkoon ja on kertonut uskonsa vaikuttaneen Houkutus-sarjaan. Kertomansa mukaan hänen mormoniuskonsa ei suoraan inspiroi sarjaa, mutta hänen uskostaan saamansa arvot ovat vaikuttaneet häneen ihmisenä ja sen kautta siihen, mitä hän kirjoittaa. Meyer ei esimerkiksi kirjoita tarkasti kuvattuja seksikohtauksia, eikä hänen romaaneissaan esiinny huumeidenkäyttöä tai rankkaa kiroilua.Meyer on kertonut saaneensa kirjoittaessaan innoitusta musiikista ja on lähettänyt nettisivuilleen niin kutsuttuja soittolistoja kappaleista, jotka erityisesti ovat inspiroineet kirjojen kohtauksia. Useimmiten listoilla on esimerkiksi Musen, Blue Octoberin, My Chemical Romancen, Coldplayn ja Linkin Parkin kappaleita. Soittolistat ovat nähtävissä Meyerin kotisivuilla.
Twilight – Houkutus (engl. Twilight) on elokuvayhtiö Summit Entertainmentin tuottama vuoden 2008 elokuva, joka perustuu Houkutuksen ensimmäiseen osaan. Elokuvan on ohjannut Catherine Hardwicke ja käsikirjoittaneet Hardwicke ja Melissa Rosenberg. Sen pääosissa ovat Kristen Stewart ja Robert Pattinson. Elokuvan tuotanto alkoi vuoden 2008 helmikuussa, ja sen kuvaukset päättyivät saman vuoden toukokuussa. Elokuva kuvattiin pääasiassa Oregonin osavaltion Portlandissa ja sen lähiympäristössä. Twilight – Houkutus sai ensi-iltansa 21. marraskuuta 2008. Suomessa elokuva sai ensi-iltansa 2. tammikuuta 2009. Twilight – Houkutus oli taloudellinen menestys: huhtikuuhun 2009 mennessä elokuva oli tuottanut yli 379 miljoonaa dollaria.Sarja kertoo teini-ikäisestä Bella Swanista (Kristen Stewart), joka ensimmäisessä elokuvassa muuttaa Forksiin isänsä luokse, kun hänen äitinsä muuttaa Floridaan uuden miehensä kanssa. Hän tapaa koulussa oudon pojan Edward Cullenin (Robert Pattinson) ja tämän perheen. Myöhemmin hän rakastuu Edwardiin mutta hänelle valkenee, että tämä vampyyri. Cullenien pelatessa baseballia paikalle osuu kolme vampyyria: Jäljittäjä James, Victoria ja Laurent. Toisin kuin Cullenit, he juovat ihmisten verta. James alkaa jäljittämään Bellaa huomatessaan tämän olevan ihminen. Hän uskottelee Bellalle, että on kidnapannut tämän äidin, ja Bellan pitäisi saapua balettistudiolle, jossa hän joskus pienenä harrasti balettia. Bella saapuu studiolle mutta huomaa, että James on huiputtanut häntä. James puree Bellaa, mutta Edward saa imettyä myrkyn niin, ettei Bella muutu vampyyriksi. Tästä alkaa Bellan halu muuttua vampyyriksi. Victoria haluaa kostaa kumppaninsa kuoleman.
Twilight – Uusikuu (engl. New Moon) on Summit Entertainmentin tuottama vuoden 2009 elokuva, joka perustuu Houkutus-sarjan toiseen osaan Uuteenkuuhun. Elokuvan on ohjannut Chris Weitz ja käsikirjoittanut Melissa Rosenberg. Sen pääosissa ovat Kristen Stewart, Robert Pattinson ja Taylor Lautner. Summit Entertainment päätti tehdä Twilight – Uudenkuun ensimmäisen Houkutus-elokuvan suuren taloudellisen menestyksen jälkeen marraskuussa 2008. Elokuvan kuvausten oli määrä alkaa 23. maaliskuuta 2009 Kanadan Vancouverissa, mutta ne aloitettiin jo muutamaa päivää aiemmin. Twilight – Uusikuu sai ensi-iltansa 20. marraskuuta 2009.Bellan syntymäpäiväjuhlissa hän saa paperiviillon avatessaan lahjoja. Jasper hyökkää Bellaa kohti mutta Edward saa pelastettua Bellan. Pian tämän jälkeen Edward jättää Bellan vaittäen ettei rakasta tätä enää. Cullenien perhe muuttaa pois Forksista. Bella etsii lohtua Jacob Blackilta (Taylor Lautner) ja heistä tuleekin hyviä ystäviä. Jacobille kuitenkin kehittyy romanttisia tunteita Bellaa kohtaan. Bellalle paljastuu, että Jacob on ihmissusi. Bellan hypätessä kalliolta huvin vuoksi Edward luulee väärinkäsityksen kautta, että Bella on kuollut, vaikkei oikeasti ole, ja lähtee Voltureille anomaan kuolemaa, sillä ei voi elää maailmassa, jossa Bellaa ei ole. Alice ja Bella lähtevät Italiaan estääkseen Edwardin suunnitelmat ja todistamaan, että Bella on elossa.
Twilight – Epäilys (engl. Eclipse) on Summit Entertainmentin tuottama elokuva. Sen ohjaa brittiläinen David Slade. Summit ilmoitti jo ennen Sladen palkkausta, ettei Twilight – Uusikuu -elokuvan ohjaaja Chris Weitz tulisi jatkamaan ohjaajana, sillä hänen on määrä olla kolmannen elokuvan kuvausten alkaessa yhä työstämässä Twilight – Uuttakuuta. Aiemmat elokuvat käsikirjoittanut Melissa Rosenberg käsikirjoittaa myös Twilight – Epäilyksen. Elokuvan pääosissa jatkavat Stewart, Pattinson ja Lautner. Elokuvan kuvaukset alkoivat Vancouverissa 17. elokuuta ja päättyivät 31. lokakuuta 2009. Twilight – Epäilyksen ensi-ilta on 30. kesäkuuta 2010 myös Suomessa. Elokuvan oli tarkoitus saada ensi-iltansa 2. heinäkuuta 2010 Suomessa, mutta ensi-iltaa aikaistettiin, joten nyt Twilight - Epäilys nähdään Suomessa samana päivänä kuin Yhdysvalloissakin.
Bella ja Edward ovat taas yhdessä, ja Jacob on sydän murtuneena vältellyt Bellaa. Bella kaipaa parasta ystäväänsä. Ihmissudet ja vampyyrit joutuvat tekemään aselevon keskenään, kun Victoria (Bryce Dallas Howard) vainoaa Bellaa edelleen kostaakseen Jamesin kuoleman. Hänestä on reilumpaa antaa Bellan kuolla, sillä silloin Edward saisi kokea saman tuskan kuin mitä hän koki kun hänen kumppaninsa kuoli. Hän luo vastasyntyneiden vampyyrien armeijan, jota vastaan Cullenien ja Quileute-heimon on taisteltava. Taisteluiden aikana Bella tajuaa, että on koko ajan ollut rakastunut Jacobiin. Elokuvassa on myös muutama takauma, joissa näytetään joidenkin Cullenin perheen jäsenten muuttuminen vampyyriksi. Esimerkiksi Rosalien ja Jasperin takaumat esiintyvät elokuvassa.
Twilight – Aamunkoin ensimmäisen osan on tarkoitus saada ensi-iltansa 18. marraskuuta 2011 ja toisen osan kesällä 2012. Molemmat osat ohjaa ohjaa Bill Condon. Myös samat pääosat nähdään elokuvassa: Kristen Stewart, Robert Pattinson ja Taylor Lautner.Mediassa oli kauan aikaa väittelyä siitä, että tehdäänkö Aamunkoi elokuvaksi vai ei. Toukouussa 2010 Summit Entertainment kuitenkin virallisti elokuvan teon. Mediassa on ollut myös paljon kohua siitä, että kuvataanko Twilight - Aamunkoi kahteen tai jopa kolmeen eri osaan. Ohjaaja Condon on kuitenkin allekirjoittanut sopimuksen yhdessä Summit Entertainmentin kanssa kaksiosaisen elokuvan kuvaamisesta. Summit Entertainment on virallistanut myös, että elokuvasta tulee kaksiosainen. Myös Renesmeen luomisesta on ollut paljon eri kantoja, sillä Renesmeen luominen tulee olemaan hyvin hankalaa. Käsikirjoittaja Melissa Rosenberg sanoo, että kaikki eivät tule olemaan tyytyväisiä elokuvasarjan päätoselokuvaan. Summitin virallistaessa elokuvan teon se virallisti myös, että koko Cullenin perhe on palaamassa viimeiseen kaksiosaiseen elokuvaan samoine näyttelijöineen kuin ennenkin, mukaan lukien Billy Burken. Elokuvan kuvausten oletetaan alkavan lokakuussa.
Houkutus-sarjan kirjoja on myyty maailmanlaajuisesti yli 50 miljoonaa kappaletta, ja se on nousemassa kaikkien aikojen parhaiten myyneiden kirjasarjojen joukkoon. Yksin Yhdysvalloissa sarjan kolme ensimmäistä kirjaa ovat myyneet yhteensä yli 8,5 miljoonaa kappaletta. Kirjat ovat nousseet usealle bestseller-listalle. Esimerkiksi Uusikuu pysytteli New York Timesin listalla yli 50 viikkoa, ja sarjan kolme ensimmäistä kirjaa pysyivät yhteensä yli 143 viikkoa samalla listalla. Ensimmäisellä myyntiviikollaan Epäilys myi lähes 250 000 kappaletta, ja se nousi USA Today -lehden myyntilistan kärkipaikalle tiputtaen paikalta Harry Potter -kirjasarjan seitsemännen osan Kuoleman varjelukset. Neljännen osan Aamunkoin alkupainos oli 3,2 miljoonaa, ja se myi ensimmäisen myyntipäivänsä aikana yli 1,3 miljoonaa kappaletta, mikä oli sen kustantajan ennätys. Kaiken kaikkiaan Aamunkoi myi 6,1 miljoonaa kappaletta vuoden 2008 aikana.
USA Todayn mukaan sarjan neljä osaa olivat vuoden 2008 myydyimmät kirjat Yhdysvalloissa, ja Meyerin kustantaja arvioi hänen kirjojensa myyneen kyseisenä vuonna 22 miljoonaa kappaletta, kun taas Publishers Weekly kertoo kirjojen myyneen 27,5 miljoonaa kappaletta vuonna 2008. Meyer on ensimmäinen kirjailija, joka on teoksillaan vallannut USA Todayn listan neljä kärkipaikkaa. Kirjasarja on ollut suosittu myös Suomessa, ja esimerkiksi Uudenkuun ensimmäinen painos myytiin loppuun ennätyksellisen nopeasti. Myös Epäilyksen ensimmäinen painos myytiin nopeasti loppuun.
Kriitikoilta sarja on saanut monenlaisia arvioita. Time-lehden kriitikko Lev Grossman mainitsi sarjan muistuttavan hieman fanfictionia, mutta kehui kuitenkin sitä ja vertasi sen laatua Harry Potter- ja Taru sormusten herrasta -kirjasarjoihin. Hänen mukaansa lukijat eivät halunneet ainoastaan lukea sarjan maailmasta vaan asua siellä. USA Weekend -lehden haastattelussa kirjailija Stephen King kertoi mielipiteensä sarjasta. Hänen mukaansa Meyer ei osaa kirjoittaa eikä ”todellakaan ole järin hyvä”. Suomessa Portin Marianna Leikomaa arvioi sarjan hyvin heikkotasoiseksi ja Tähtivaeltajan Toni Jerrman asetti kirjat ”surkeimpien suosittujen vampyyrisarjojen” listan ykköseksi.Ensimmäinen kirja Houkutus sai ristiriitaisen vastaanoton. Esimerkiksi Kirkus Reviews mainitsi kirjan olevan kaukana täydellisestä, kritisoi Edwardia liian byroniseksi ja piti Bellaa hahmona, jonka ”vetovoima perustuu taikuuteen, ei itse henkilöön”. Sivusto uskoi kuitenkin heidän rakkaustarinansa vetoavan hyvin lajityypin ihailijoihin. Booklist piti teoksesta, mutta kritisoi sitä liian löyhästä juonesta. Yhtä ristiriitaisen vastaanoton sai Uusikuu. AvidBookReader.com-sivusto antoi kirjalle arvosanaksi C+, kutsui sitä pieneksi pettymykseksi ja arvioi kirjan parhaiksi kohdiksi sen alun ja lopun. Sivuston kriitikko piti virheenä jättää Cullenien vampyyriperhe pieneen osaan ja kritisoi Bellaa sarjan heikoimmaksi ja ärsyttävimmäksi hahmoksi. Teenreads.com-sivuston Norah Piehl piti teosta pitkäveteisenä, mutta uskoi sen saavan sarjan ihailijat odottamaan innolla seuraavaa osaa.Epäilys sai sekin ristiriitaisen vastaanoton. LoveVampires-sivusto piti teosta erittäin hyvänä ja antoi sille neljä tähteä viidestä, mutta mainitsi aikuisten lukijoiden saattavan tympääntyä ”angstin” täyttämään teiniromanssiin. School Library Journalin Anne Rouyer kehui teosta Meyerin ”tehokkaasta ja intensiivisestä” ensirakkauden kuvauksesta. Hän katsoi kuitenkin vastasyntyneiden vampyyrien tarinan tuntuvan jälkeenpäin lisätyltä ja mainitsi ihmissusien ja vampyyrien syntytarinoiden hidastavan romaania. DearAuthor-sivuston kriitikko antoi Epäilykselle arvosanaksi C- ja kutsui sitä Uuttakuutakin suuremmaksi pettymykseksi. Blast Magazinen Kellan Rice kritisoi Epäilystä sekä Bellan hahmoa seksistisiksi.Aamunkoi sai pääasiassa kielteisen vastaanoton kriitikoilta. Entertainment Weeklyn Jennifer Reese antoi sille arvosanaksi D, arvosteli sen juonenkäänteitä omituisiksi ja piti raskaana olevaa Bellaa vaikeasti samaistuttavana, jopa kauhistuttavana hahmona. Independent-lehden arvostelija piti Bellan arkipäiväisen elämän kuvausta osuvana sekä Edwardin perheen taustatarinoita älykkäinä, mutta kritisoi kirjaa erittäin seksistiseksi ja piti Bellaa heikkona hahmona, joka ”elää palvellakseen miehiä ja kärsiäkseen”. NewsOK-sivuston arvostelussa kriitikko Sara Rose uskoi Aamunkoin miellyttävän sarjan ihailijoita, mutta mainitsi satunnaisten lukijoiden saattavan pettyä sen vähäiseen toimintaan. Entertainment Weeklyn mukaan monet sarjan ihailijat olivat pettyneitä Aamunkoihin.
Kirjasarja on saanut joitakin huomionosoituksia ja palkintoja. Esimerkiksi ensimmäinen osa Houkutus oli muun muassa New York Timesin toimituksen valinta vuoden parhaaksi kirjaksi ja Publishers Weeklyn listalla parhaista nuortenkirjoista vuonna 2005. Samana vuonna Publishers Weekly valitsi Meyerin yhdeksi vuoden lupaavimmista uusista kirjailijoista. Epäilys oli Myöhempien Aikojen Pyhien kirkkoon kuuluville kirjailijoille jaettavan Whitney-palkinnon ehdokkaana parhaan rakkausromaanin/naistenkirjallisuuden luokassa vuonna 2007. Huolimatta saamastaan negatiivisesta vastaanotosta Aamunkoi voitti British Book Award -palkinnon vuonna 2009. Samana vuonna se voitti myös Children’s Choice -palkinnon teini-ikäisten valitsemasta vuoden kirjasta, ja Meyer itse valittiin vuoden kirjailijaksi. Kirjasarja voitti lisäksi parhaan kirjan Nickelodeon Kids’ Choice -palkinnon vuonna 2009.
Suuren suosionsa ja innokkaiden ihailijoidensa myötä Houkutuksen on sanottu luoneen ympärilleen niin kutsutun ”Twilight-ilmiön”, jota on verrattu J. K. Rowlingiin ja hänen Harry Potter -kirjasarjansa aiheuttamaan Pottermaniaan. Kirjasarjaa onkin arveltu ”uudeksi Harry Potteriksi”. Meyer itse on vähätellyt vertailuja Rowlingiin, mutta pitänyt molempien sarjojen ihailijoiden omistautuneisuutta samankaltaisena. Houkutus on kerännyt paljon suosiota, suuren määrän innokkaita ihailijoita ja laajaa kannatusta esimerkiksi internetissä, missä sille on omistettu useita sivustoja.
Alun perin nuorille aikuisille suunnatun sarjan ovat ottaneet omakseen kaikenikäiset.Houkutuksen ihailijat ilmaisevat itseään monin tavoin. Time-lehden mukaan he kirjoittavat sarjan pohjalta omia tarinoitaan internetiin, pukeutuvat sen hahmoiksi ja ovat perustaneet Houkutus-aiheisia yhtyeitä. Lehti mainitsee Meyerin julkisten esiintymisten vetävän monituhatpäisiä yleisöjä. Times Onlinen mukaan Houkutus on innostanut lukijoitaan lukemaan myös muita teoksia, esimerkiksi kirjasarjassa usein mainittua Emily Brontën romaania Humiseva harju.Yhdysvaltain presidentti Barack Obama on US Weekly -lehden mukaan lukenut Houkutus-kirjasarjaa yhdessä vanhemman tyttärensä Malian kanssa. Yhdysvaltalainen laulaja Kelly Clarkson on kuvaillut itseään kirjasarjan suureksi ihailijaksi ja kirjoittanut kappaleen Uusikuu-kirjan pohjalta. Näyttelijä Emily Osment on kehunut sarjaa ja pitää Houkutusta yhtenä suosikkikirjoistaan.Suurelta osin Houkutus-kirjasarjansa ansiosta Stephenie Meyer pääsi vuonna 2009 sijalle 26 talouslehti Forbesin kokoamalle listalle maailman vaikutusvaltaisimmista julkisuuden henkilöistä.
Houkutus sijoittuu Yhdysvaltain Washingtonin osavaltiossa sijaitsevaan Forksin kaupunkiin, jossa sarjan suosio on lisännyt turismia: ihailijoita on saapunut vierailulle kirjasarjan hahmojen ”kotikaupunkiin” joka puolelta Yhdysvaltoja sekä ulkomailta, kuten Saksasta, Irlannista, Espanjasta ja Australiasta saakka. Keskimääräisesti Forksissa vierailee noin 8 000 turistia kuukaudessa.Forksin myymälöissä myydään Houkutus-aiheisia tuotteita, ja useat sen ravintolat myyvät sarjaan liittyviä teemaruokia. Kaupunkilaiset järjestävät myös Houkutus-aiheisia kiertokäyntejä Forksissa ja sen lähialueilla. Sarjan ihailijat ovat myös yhteistyössä Infinite Jewelry Co -yrityksen ja West Olympic Peninsula Betterment Association -yhdistyksen kanssa organisoineet kampanjan Forksin vanhan high schoolin, kirjojen tärkeän tapahtumapaikan, säilyttämiseksi. Houkutus-sarjan kunniaksi Forksissa vietetään vuosittaista Stephenie Meyer -päivää 13. syyskuuta, sarjan päähenkilön Bella Swanin syntymäpäivänä.

House Party on yhdysvaltalaisen soul-lauluyhtye The Temptationsin vuonna 1975 julkaistu studioalbumi. Albumi on ilmestynyt Motown Record Corporationin levymerkillä Gordy.
Jeffrey Bowenin ja häntä edeltäneen Norman Whitfieldin jälkeen tuottajiksi saatiin useita ryhmiä. Avauskappaleen on tuottanut Brian Holland, joka oli tässä vaiheessa jo varsinaisesti jättänyt Motownin muun Holland–Dozier–Holland-ryhmän mukana. Muut tuottajat ovat Steve Cropper (3 kappaletta) sekä jo edellisellä A Song for You -albumilla mukana olleet Clayton Ivey ja Terry Woodford (2 kappaletta) sekä Suzee Ikeda ja James Carmichael (3 kappaletta). The Temptations on mukana viimeksimainitun ryhmän kanssa tuottamassa kappaleita "What You Need Most (I Do Best of All)" ja "Darling Stand by Me (Song for My Woman)". Ne ovat myös yhtyeen tekemiä ja albumin parhaimmistoa. Yhtyeen bassolaulaja David English on pääosassa kappaleella "Ways of a Grown Up Man".
Albumin ääniraidat on koostanut Cal Harris. Hän on myös äänittänyt ensimmäisen kappaleen ja muista vastaavat Lawrence T. Horn ja Fred Ross. Näistä aikaisemmin mukana olivat Harris ja Ross.
Levykannen on suunnitellut Douglas Boyd Design Frank Mulveyn ohjauksessa. Albumin tekoa on järjestellyt Suzee Ikeda.
Albumilta on julkaistu single Keep Holding on / "What You Need Most I Do Best of All" (Tamla Motown 1C006-97377).
What You Need Most (I Do Best of All) (O. Williams – D. English – D. Edwards – D. Harris – R. Street) – 3:19Sivu 2Ways of a Grown Up Man (S. Cropper – R. Cason) – 4:05
Darling, Stand by Me (Song for My Woman) (D. Edwards – D. English – R. Street – O. Williams) – 3:44
Kustannusyhtiöt: Stone Diamond Music Corp. & Gold Forever Music Inc. (BMI)"It's Just a Matter of Time"
Kustannusyhtiöt: Warner-Tamerlane Pub. Corp., Midnight Hour Music Pub., Inc. ja Artie Wayne Music (BMI)"What You Need Most of All (I Do Best of All)"
Kustannusyhtiöt: Warner-Tamerlane Pub. Corp., Midnight Hour Music Pub., Inc. (BMI) ja Caesar's Music Library (ASCAP)"Johnny Porter"
Kustannusyhtiöt: Irving Music, Inc., Joel Sill & Friends Music ja Old World Music (BMI)"Darling, Stand by Me (Song for My Woman)"
Lauluyhtyeen jäseniä ei ole mainittu, mutta kappaleen "What You Need Most (I Do Best of All)" tekijätietojen perusteella mukana ovat
Otis WilliamsLP-levyn takakannessa on valokuva yhtenäisiin esiintymisasuihin sonnustautuneista yhtyeen jäsenistä.
Vuonna 1971 Ricky Owensin korvannut Damon Harris erosi tämän jälkeen yhtyeestä ja hänen tilalleen tuli Glenn Leornard.

Houses of the Holy on brittiläisen Led Zeppelin -yhtyeen viides studioalbumi, joka julkaistiin 28. maaliskuuta 1973. Levy on tyyliltään yhtyeen edellistä albumia epäyhtenäisempi, ja parissa sen kappaleessa on vaikutteita funk- ja reggaemusiikista. Houses of the Holy nousi listaykköseksi sekä Britanniassa että Yhdysvalloissa.
Albumi sai ilmestyessään ristiriitaisen vastaanoton niin kriitikoilta kuin yhtyeen faneiltakin. Myöhemmin sitä on arvostettu enemmän: esimerkiksi vuonna 2003 Rolling Stone -musiikkilehti valitsi sen kaikkien aikojen parhaiden albumien listan 149:nneksi ja Classic Rock puolestaan parhaiden brittiläisten albumien listan 90:nneksi. Houses of the Holya on myyty Yhdysvalloissa yli yksitoista miljoonaa kappaletta, ja vuonna 2004 se oli kymmenenneksi myydyin 1970-luvulla julkaistu albumi.
Albumilta julkaistiin singleinä kappaleet ”Over the Hills and Far Away” ja ”D’yer Mak’er”. Tämän lisäksi Länsi-Saksassa ilmestyi singlenä ”The Ocean”. Yhtyeen kotimaassa ei albumilta julkaistu tavan mukaisesti yhtäkään singleä. Albumin nimikappaleeksi kaavailtu ”Houses of the Holy” ilmestyi vasta yhtyeen seuraavalla levyllä Physical Graffiti.
Lehdistössä kielteisen vastaanoton saaneen Led Zeppelin III -albumin (1970) jälkeen yhtye oli marraskuussa 1971 julkaissut albumin Led Zeppelin IV. Se menestyi kaupallisesti hyvin ja sai edeltäjäänsä parempia arvosteluja. Albumin on sanottu luoneen suuntaviivat sekä silloiselle että myöhemmälle heavy metalille. Vuoden loppu kului yhtyeen Britannian-kiertueella.Vuoden 1972 kiertueen oli määrä alkaa Singaporesta, mutta viranomaiset eivät päästäneet yhtyeen jäseniä maahan heidän pitkien hiustensa vuoksi. Lopulta yhtye kiersi helmikuussa Australiaa ja Uutta-Seelantia. Kiertueen jälkeen kitaristi Jimmy Page ja laulaja Robert Plant kävivät Intiassa ja soittivat paikallisten muusikoiden kanssa, minkä on katsottu vaikuttaneen tulevan albumin äänimaailmaan, erityisesti kappaleeseen ”The Song Remains the Same”. Esimerkiksi Page oli jo pitkään suunnitellut länsimaisen ja intialaisen musiikin yhdistämistä.Kesäkuussa 1972 Led Zeppelin kiersi Kanadaa ja Yhdysvaltoja. Yhtyeen manageri Peter Grant vaati, että yhtyeen on saatava konserttien tuotoista 90 prosenttia, koska liput myytiin Led Zeppelinin nimellä. Aikaisemmin, 1950–1960-luvuilla, tulot oli jaettu promoottorin ja esiintyjän kesken puoliksi. Uuden sopimuksen myötä Led Zeppelin ansaitsi kiertueista enemmän kuin mikään muu yhtye siihen mennessä. Lokakuussa oli vuorossa toinen Japanin-kiertue. Vuodenvaihteen 1972–1973 Britannian-kiertue oli puolestaan yhtyeen siihen asti laajin. Kiertueeseen kuului 24 konserttia, ja sen 120 000 lippua myytiin loppuun neljässä tunnissa. Maaliskuussa 1973, juuri ennen albumin ilmestymistä, yhtye esiintyi Skandinaviassa ja Manner-Euroopassa. Yleisö otti tulevan albumin kappaleet hyvin vastaan, mikä sai yhtyeen vakuuttuneeksi siitä, että Houses of the Holy olisi suuri menestys.
Led Zeppelinin kiertuemanagerin Richard Colen ehdotuksesta albumin nauhoitukset aloitettiin The Rolling Stonesin laulajan Mick Jaggerin omistamassa maatalossa Stargrovesissa Englannissa, jossa yhtye käytti Rolling Stonesin liikkuvaa studiota. Suurin osa Houses of the Holyn kappaleista kirjoitettiinkin Stargrovesin harjoituksissa – poikkeuksia ovat Jimmy Pagen tekemät ”Over the Hills and Far Away” ja ”The Rain Song” ja basisti–kosketinsoittaja John Paul Jonesin ”No Quarter”. Äänittäjä Eddie Kramer on muistellut Stragrovesin sessioita lämmöllä:
»He olivat loistavia, innostavia, ihmeellisiä. – – Yleinen fiilis oli loistava. Muistan hyvin näyn, joka avautui äänitysrekan ovista. He kaikki tanssivat nurmikolla ”Dancing Daysin” ottoa kuunnellessaan. Robert, Bonzo, Jonesy ja Jimmy tanssivat vierekkäin vihreällä nurmikolla ja juhlivat tuota uskomatonta juttua, jonka olivat juuri tehneet.» (Eddie Kramer, äänittäjä)
Suurin osa albumin kappaleista äänitettiin Stargrovesissa: ”The Song Remains the Same”, ”The Rain Song”, ”Over the Hills and Far Away”, ”Dancing Days”, ”D’yer Mak’er” ja ”The Ocean”. Saman liikkuvan studion avulla äänitettiin myös ”The Crunge” Headley Grangessa sekä ”No Quarter” erikseen Island-studioilla. Kramer äänitti kaikki kappaleet tammi- ja elokuun 1972 välisenä aikana. Kun Led Zeppelinin jäsenet kuuntelivat nauhoja Lontoon Olympic-studioilla, he huomasivat, ettei äänimaailma ollutkaan ollut Stragrovesissa yhtä hyvä kuin Headley Grangen vanhassa talossa, missä yhtyeen kaksi edellistä albumia oli äänitetty. Niinpä uudelleenmiksaukseen Olympic-studioilla ja New Yorkin Electric Lady -studioilla kului kuukausikaupalla aikaa. Miksaajina Olympic-studioilla toimivat Andy Johns ja Keith Harwood ja Electric Ladyssa albumin äänittänyt Eddie Kramer.Äänityksissä syntyi myös kappaleita, jotka eivät päätyneet albumille. Yksi niistä on alun perin nimikappaleeksi tarkoitettu ”Houses of the Holy”, joka julkaistiin kuitenkin vasta yhtyeen seuraavalla albumilla Physical Graffiti. Samoin kävi kappaleille ”Black Country Woman” ja ”The Rover”. Oli myös muutamia nimettömiä rytmiraitoja, joista yhtä kutsuttiin nimellä ”Slush”. Kappale ”Walter’s Walk” ilmestyi vuonna 1982 postuumisti albumilla Coda.
Houses of the Holylla Led Zeppelin teki ehkä levytysuransa suurimman tyylinmuutoksen. Albumi on äänimaailmaltaan kirkkaampi ja elävämpi kuin aiemmat Led Zeppelin -albumit, eikä siinä ole niinkään kyse täydellisyyden tavoittelusta, vaan ”revittelystä” ja hauskanpidosta. Neljän ensimmäisen albumin ylevyys ja mahtipontisuus on väistynyt. Onkin sanottu, että tällä levyllä esiintyy yhtye, joka ”tekee juuri niin kuin haluaa”. Blues ja heavy rock ovat yhä läsnä, mutta eivät yhtä hallitsevia kuin ennen. Yhtye kokeilee esimerkiksi funkia ja reggaeta kappaleissa ”The Crunge” ja ”D’yer Mak’er”, ja John Paul Jonesin säveltämä ”No Quarter” on tunnelmaltaan ennenkuulumaton yhtyeen uralla.Allmusicin Stephen Thomas Erlewinen mukaan Houses of the Holy jatkaa samaa kaavaa kuin edellinen albumi Led Zeppelin IV, mutta on lähestymistavaltaan irrallisempi ja rennompi. Kitaristi Jimmy Pagen folk- ja blues rock -tyylinen soitto luo albumille aiempaa valoisamman ja avoimemman tunnelman. Albumin on sanottu olevan myös epäyhtenäisempi kuin edeltäjänsä.
Albumin avauskappale ”The Song Remains the Same” on kunnianosoitus maailmanmusiikille. Kerroksittain soivat kitarat ja korkeaääninen laulu luovat selvästi intialaislaistyylisen vaikutelman. Jimmy Page oli säveltänyt kappaleen alun perin instrumentaaliksi ja antanut sen nimeksi ensin ”The Overture” (suom. alkusoitto) ja sitten ”The Campaign”, mutta se sai lopullisen muotonsa ja nimensä Robert Plantin tekemän sanoituksen jälkeen. ”The Song Remains the Same” on yksi neljästä Pagen ja Plantin ripeästi tekemästä kappaleesta, jotka muodostavat koko levyn perustan. Bluesmaisen ja euforisen ”The Rain Songin” piti alun perin olla jatkoa samaan kappaleeseen kuin ”The Song Remains the Same”, mutta ne erotettiin toisistaan, kun Plant kirjoitti avauskappaleeseen erillisen sanoituksen. ”The Rain Song” kertoo ”rakkauden keväästä”, ja siinä on John Paul Jonesin mellotronilla tekemä orkestrointi. Tämä oli ensimmäinen kerta, kun Led Zeppelin käytti mellotronia. Folkriffejä sisältävä ”Over the Hills and Far Away” on Pagen säveltämä, ja Plantin sanoituksissa on aforismeja ja arvoituksia. Kappale yhdistelee akustista ja sähköistä musiikkia, mistä oli tullut yhtyeen tavaramerkki. A-puolen päättää spontaani funkparodia ”The Crunge”, jossa tavoitellaan James Brownin soundia. Plant laulaa sekaan myös pätkän Otis Reddingin ”Mr. Pitifulia”. Kappaleen on sanottu kuvastavan hyvin sitä yhdessä tekemisen tunnetta, joka välittyy koko albumilta.B-puolen avaava rock-kappale ”Dancing Days” on raskaampaa musiikkia kuin edelliset. Se syntyi Bombayn-matkalla korvaan tarttuneen melodian pohjalta. ”D’yer Mak’er” osoittaa Led Zeppelin kiinnostuneen reggae-musiikista ajan hengen mukaan, sillä tyyli oli tuolloin nousemassa suosioon Englannissa. ”D’yer Mak’er” ei ole kuitenkaan parodiaa vaan uusi tulkinta reggaesta. Kappaleen nimi on sanaleikki: kysymys did you make her? äännetään samaan tapaan kuin sana Jamaica. ”No Quarter” on lähinnä Jonesin säveltämä, ja pahaenteisesti soiva piano ja syntetisaattori tekevät siitä albumin ainoan synkän laulun. Plantin tekemät sanat käsittelevät ”viikinkien kuolemanpartiota matkalla kohti saatanallista kohtaloa”. ”No Quarteria” oli alettu tehdä studiossa jo noin kolme vuotta aiemmin, mutta se viimeisteltiin vasta nyt. Siitä muodostui konserttien kulmakivi ja Jonesin bravuuri. Päätöskappale ”The Ocean” on kitaravoittoinen kappale, jota yhtye oli soittanut encorena jo kauan ennen sen levyttämistä. Laulun nimi viittaa Plantin näkemykseen konserttien nuoresta, ”sekopäisestä” yleisöstä, joka keinui lavan edessä kuin vuorovesiaalto. Rolling Stone -lehden Gavin Edwardsin mukaan solisti Plant olisi kuitenkin omistanut kappaleen tyttärelleen. ”The Oceanin” lopussa on doo-wop-tyylistä taustalaulua.
Houses of the Holyn kannen suunnitteli Hipgnosis-yhtiön taiteilija Aubrey Powell. Siinä on yksitoista alastonta, esiteini-ikäistä lasta, jotka on kuvattu takaviistosta kipuamassa ylös kukkulan rinnettä. Powell suunnitteli kannen sen jälkeen, kun Jimmy Page oli hylännyt Powellin yhtiökumppanin Storm Thorgersonin luomuksen, jossa oli kuvattuna tennismaila sähköisenä hohtavalla vihreällä tenniskentällä. Page oli suuttunut ja lopettanut yhteistyön Thorgersonin kanssa, kun tämä oli kertonut, että kannen aiheena oli sanaleikki: englanniksi sanat ”maila” (engl. racquet) ja ”melu” (engl. racket) äännetään samalla tavalla. Page ei pitänyt sitä, että Thorgerson vihjasi Led Zeppelinin musiikin olevan melua.Aubrey Powell, joka ei ollut kuullut albumin musiikkia, teki tulevasta kannesta kaksi erilaista suunnitelmaa. Niistä toinen olisi vaatinut kuvausmatkaa Peruun ja toinen Pohjois-Irlantiin Giant’s Causeway -nimiselle basalttikivimuodostelmalle. Jälkimmäinen suunnitelma, joka perustui Arthur C. Clarken vuonna 1953 julkaistun romaanin Lapsuuden loppu loppuhuipennukseen, valittiin lopulliseksi kansikuvaksi. Vaikka suunnitelma kävi hyvin kalliiksi, Led Zeppelinin manageri Peter Grant ilmoitti, ettei rahasta tarvitse kantaa huolta. Hän kustansi lentoliput Pohjois-Irlantiin itselleen, kahdelle lapsimallille, kameraryhmälle ja meikkaajalle. Alun perin kuva piti ottaa värifilmille, mutta Powell joutui muuttamaan suunnitelmaa, koska kuvauspaikalla satoi vettä koko työhön varatun viikon ajan. Niinpä kuvat otettiinkin mustavalkofilmille eräänä sateisena aamuna. Lopullinen kuva on kollaasi, joka väritettiin käsin ja koostettiin yli kolmestakymmenestä ruudusta. Kuvauksissa oli vain kaksi mallia, jotka saatiin näin monistettua yhdeksitoista. Powell maalasi lapset kulta- ja hopeavärillä, mutta ihosta tuli lopuksi hyvin vaalean punainen, lähes valkoinen. Powell ajatteli ensin epäonnistuneensa, mutta huomasi sitten värissä olevan ”tiettyä vierasmaalaista hehkua”. Kannen yleisilme sai värierottelun jälkeen oranssin sävyn, eikä muutoksia enää tehty.Yhtyeen fanit ovat pitkään spekuloineet sitä, mistä kansikuva kertoo. Sen on epäilty viittavan niin elokuvaan Kirottu kaupunki kuin Pagen okkultistisiin mieltymyksiinkin. Kun Houses of the Holy ilmestyi, kansi herätti pahennusta. Esimerkiksi toimittaja Mat Snow näki kuvassa olevan ”alastomia tyttöjä kiipeämässä vuorelle”, eikä hänen mukaansa kansi viitannut okkultismiin vaan esitti sen sijaan ”esiseksuaalisia ihmisiä seksuaalisessa valossa”. Page on puolestaan sanonut, että kuvan lapset ovat ”pyhyyden taloja” (engl. Houses of the holy). Kansikuva oli vuonna 1973 ehdolla parhaan kansitaiteen Grammy-palkinnon saajaksi. Led Zeppelin – Jättiläisten aika -kirjan kirjoittajan Mick Wallin mielestä Houses of the Holyn kansikuva oli Led Zeppelinin kansikuvista ”toistaiseksi kiehtovin”. Albumi julkaistiin avattavakantisena mallina, jossa etu- ja takakansi muodostivat yhdessä kokonaisuuden.
Alkuperäisessä vinyylipainoksessa ei lukenut yhtyeen tai albumin nimeä. Brittipainoksissa oli kuitenkin kannen ympärillä paperinen vyöte, johon oli kirjoitettu yhtyeen, albumin ja levy-yhtiö Atlantic Recordsin nimi. Ideana oli, että albumin ostaja repäisee sen irti ryhtyessään kuuntelemaan levyä. Vyöte oli viime hetken myönnytys Atlanticille, koska yhtiön mielestä markkinointiin piti panostaa edellislevyä enemmän; Led Zeppelin IV -albumiin ei myöskään oltu kirjoitettu yhtyeen tai albumin nimeä. Toisen lähteen mukaan vyöte lisättiin levyn ympärille siksi, että se peitti lasten paljaat pakarat. Joissain osissa Yhdysvaltoja albumi oli kansikuvansa vuoksi pannassa useita vuosia. 1980- ja 1990-lukujen vaihteessa julkaistiin CD-painoksia, joihin oli lisätty yhtyeen ja albumin nimi peittämään alaston lapsi.Kansikuvan lapset ovat sisarukset Stefan ja Samantha Gates. Stefan Gatesista tuli sittemmin maailmankuulu televisiotoimittaja.
Albumin sisäkannessa on kuva, jossa vanhempi miespuolinen hahmo on nostanut lapsen poikittain päänsä päälle. Tämän on katsottu viittaavaan ihmisuhraukseen. Henkilöiden takana on esihistoriallista linnaa muistuttava rakennelma, jonka takaa aurinko on juuri nousemassa. Sisäkannen kuva otettiin samoilla tienoilla kuin etukannenkin, läheisen Dunlucen linnan luona.Alkuperäiseen sisäpussiin oli kirjoitettu laulujen sanat ja tekijätiedot vanhanaikaisella fontilla. Sanoituksia ei ollut aiemmin painettu Led Zeppelinin leyvjen kansiin, mistä tosin oli poikkeuksena edellislevyllä yksi kappale, ”Stairway to Heaven”. Sanoituksissa oli lukuisia virheitä, ja ”The Oceanissa” oleva viittaus helvettiin oli sensuroitu. Levyn nimi oli ikään kuin maalattu sapluunalla pussin molemmille puolille – yhdelle puolelle normaalisti ja toiselle peilikuvana.
Houses of the Holyn oli tarkoitus ilmestyä elokuussa 1972, mutta ongelmat miksauksessa ja kansikuvan työstössä viivyttivät julkaisua. Atlantic Records julkaisi albumin lopulta 28. maaliskuuta 1973. Se ilmestyi LP-, 8-raita- ja MC-formaateissa. Albumi nousi Yhdysvaltain Billboard 200 -listalla ykköseksi pudottaen kärkipaikalta pois Elvis Presleyn albumin Aloha from Hawaii: Via Satellite. Levy pysyi listalla kaikkiaan 99 viikkoa, ja sitä oli myyty kultalevyyn oikeuttava määrä 10. huhtikuuta mennessä. Britanniassa albumi nousi ykköseksi heti avausviikollaan 14. huhtikuuta 1973 ja oli kärjessä myös seuraavalla viikolla. Listaviikkoja kertyi kaikkiaan kolmetoista. Houses of the Holy nousi listaykköseksi myös Kanadassa sekä Australian Go-Set-listalla.Kaikkiaan Houses of the Holy on myynyt Yhdysvalloissa 11-kertaista platinaa, eli yli yksitoista miljoonaa kappaletta. Britanniassa albumia on myyty platinalevyyn oikeuttava määrä, 300 000 kappaletta. Myös Ranskassa ja Saksassa se on ylittänyt kultalevyrajan. Vuonna 2004 Houses of the Holy oli kymmenenneksi myydyin 1970-luvulla julkaistu albumi.CD-levynä albumi julkaistiin ensimmäisen kerran vuonna 1987. 27. lokakuuta 2014 ilmestyi uusi Jimmy Pagen miksaama remasteroitu versio CD- ja vinyyliformaatissa. Tavallisen version lisäksi ilmestyi Deluxe Edition, joka sisälsi bonuslevyn. Lisäksi julkaistiin boksi, joka sisälsi molemmat versiot sekä CD- että vinyyliformaatissa. Mukana oli myös 80-sivuinen kirja, moniste kansikuvasta sekä latauskortti. Uudelleenjulkaisun myötä Houses of the Holy palasi lukuisten valtioiden listoille. Yhdysvalloissa albumi nousi seitsemän viikon aikana parhaimmillaan sijalle 12.
Albumi sai ilmestyessään hyvin ristiriitaisen vastaanoton niin kriitikoilta kuin yhtyeen faneiltakin. Erään yhdysvaltalaisen arvostelijan mielestä suurin osa albumin materiaalista oli vain huonoja vitsejä, kun taas Let It Rockin John Inghamin mukaan levy oli todiste yhtyeen ”lisääntyneestä monipuolisuudesta, huumorintajusta ja rikkaudesta, joiden seassa on omahyväisyyttä vain kohtalaisesti.” Billboard totesi omassa arvostelussaan albumin sisältävän intensiivistä rock-materiaalia. Rolling Stone kutsui levyä ”roskaruuaksi” ja ”veteläksi kaasupalloksi”. Kritiikin osasyynä on pidetty sitä, että levyä oli edeltänyt kaikin puolin onnistunut albumi, Led Zeppelin IV, minkä vuoksi odotukset olivat kasvaneet suunnattomiksi. Samoin oli käynyt vuonna 1970, kun Led Zeppelin III ilmestyi. Yhtye itse ilmoitti uuden albuminsa olevan ”taas yksi erävoitto”. Kuitenkin sen saama kritiikki hämmensi yhtyettä, ja se pelkäsi olevansa menettämässä otteensa.Myöhemmin albumi on saanut hyviä arvosteluja. Allmusicin Stephen Thomas Erlewine antoi sille viisi arvostelutähteä viidestä. Hän kehui erityisesti yhtyeen soittoa ja yksittäisistä kappaleista varsinkin ”The Rain Songia”. Kappaletta ”Over the Hills and Far Away” hän kuvasi vaikuttavaksi metallin ja folkin sulaumaksi. Viisi tähteä albumille antoi myös Rolling Stone -lehden Gavin Edwards. Entertainment Weeklyn Tom Sinclairin mielestä Houses of the Holy on Led Zeppelinin viimeinen ”tinkimätön mestariteos”. Mick Wall sanoo kirjassaan Led Zeppelin – Jättiläisten aika, että albumi on ”äärimmäisen itsevarma, joskin aliarvostettu”. Wallin mukaan ”Over the Hills and Far Away” kuulostaa uudenlaiselta ja tuoreelta, ja ”No Quarterin” hän sanoo olevan John Paul Jonesilta erittäin korkeatasoinen työnäyte. Toisaalta hän pitää ”The Crungea” ”täysin turhana tanssibiisinä, jota ei voi edes tanssia”.
Led Zeppelin jatkoi esiintymiskiertuetta maalis–huhtikuussa 1973 Skandinaviassa ja muualla Euroopassa. Kiertueella oli ongelmia. Erityisesti rumpali John Bonhamin käytös oli hyvin ristiriitaista, ja tällä kiertueella hän saikin uuden lempinimen, The Beast (suom. Peto). Yhtyeen jäsenten huono käytös kiertueilla oli johtanut siihen, että lehdistö alkoi vältellä yhtyettä. Niinpä Peter Grant palkkasi yhtyeen lehdistösihteereiksi Lee Soltersin ja Danny Goldbergin. Yhtyeen lehdistösihteeriksi oli tosin jo kesäkuussa 1972 palkattu B. P. Fallon, mutta Grant koki yhtyeen tarvitsevan enemmän tukea. Rolling Stone -musiikkilehti, joka oli kritisoinut yhtyeen varhaisia albumeja, pyysi sitä turhaan esiintymään kansikuvassa. Yhtye kieltäytyi myös lukuisista televisioesiintymisistä.Kun uudet lehdistösihteerit palkattiin, alkoi samalla uusi 33 konsertin Pohjois-Amerikan-kiertue, jonka aikana yhtyeellä oli käytössään ylellinen yksityinen suihkukone, Starship. Eräs syy tähän oli Jimmy Pagen lentopelko, mutta yhtye halusi myös tehdä asemansa selväksi. Hotelleissa Grant vuokrasi yhtyeen käyttöön kokonaisia kerroksia ja osia. Kiertueen aikana toukokuussa Led Zeppelin esiintyi 56 000 ihmiselle Tampa Stadiumilla Floridassa, mikä rikkoi The Beatlesin kahdeksan vuotta vanhan ennätyksen suurimmasta yhden esiintyjän keräämästä yleisöstä. Kolmeen konserttiin New Yorkin Madison Square Gardeniin puolestaan järjestettiin kuvausryhmä. Kyseistä materiaalia käytettiin vuonna 1976 julkaistussa Laulu jää pystyyn -elokuvassa. Enimmäkseen Amerikan-kiertueen ansiosta Led Zeppelinin on kuitenkin sanottu ansainneen vuonna 1973 kaikkiaan 30 miljoonaa dollaria.
Davis, Stephen: Jumalten vasara. Saaga Led Zeppelinistä. (Hammer of the Gods. The Led Zeppelin Saga, 1985.) Suomentanut Mika Järvinen.  Helsinki: Johnny Kniga, 2005. ISBN 951-0-30935-4.    
Draper, Jason: Led Zeppelin. Koko ura. (Led Zeppelin Revealed, 2008.) Suomentanut Timo Pekonen.  Helsinki Jyväskylä: Minerva, 2008. ISBN 978-952-492-062-9.    
Wall, Mick: Led Zeppelin. Jättiläisten aika. (When Giants Walked the Earth, 2008.) Suomentanut Petri Silas.  Helsinki: Like, 2010. ISBN 978-952-01-0380-4.    

How Could Hell Be Any Worse? on punk-yhtye Bad Religionin vuonna 1982 julkaistu ensimmäinen täyspitkä studioalbumi. Sitä edelsi vuonna 1981 julkaistu, yhtyeen nimeä kantava EP. Vuoden 2004 uudelleenjulkaisun kappalelista on täysin sama kuin yhtyeen vuonna 1991 julkaistulla 80–85-kokoelmalevyllä.

Howard Storm (s. 15. toukokuuta 1947) on yhdysvaltalainen, joka työskenteli taiteen professorina Northern Kentucky Universityssa, kun vuonna 1985 kävi Pariisissa lähellä kuolemaa sairaustilan johdosta. Hän on puhunut kuolemanrajakokemuksestaan paljon julkisuudessa ja julkaissut siitä suositun kirjan My Descent Into Death. Kirjaan ihastui Anne Rice, joka jopa kirjoitti sitä varten esipuheen.Ennen kokemustaan Storm oli vannoutunut ateisti ja uskontojen vastustaja. Kokemuksensa jälkeen hän kuitenkin kääntyi kristinuskoon, ja hänestä tuli United Church of Christin pastori.

Huascaránin kansallispuisto on luonnonsuojelualue Perussa, Andien vuoristossa Ancashin alueella. Siellä elää monia harvinaisia lintu- ja nisäkäslajeja. Perun korkein vuori Huascarán (6 768 metriä) sijaitsee puiston alueella. 
Vuorten rinteillä ja laaksoissa on seitsemän erilaista mikroilmastotyyppiä, joista on tunnistettu ainakin 779 kasvilajia. Puiston harvinaisiin nisäkäslajeihin kuuluvat pampakissa, andienkissa,  silmälasikarhu, andienhirvi ja vikunja. Lintulajeja ovat  andienkondori, koskisorsa (Merganetta armata) ja  tinameihin kuuluva punantinami (Tinamotis pentlandii).Puisto on ollut Unescon maailmanperintökohde vuodesta 1985.

Hugh Aloysius Donohoe (28. kesäkuuta 1905 San Francisco – 26. lokakuuta 1987) oli yhdysvaltalainen roomalaiskatolinen piispa. Hänet vihittiin papiksi San Franciscon arkkihiippakuntaan 14. kesäkuuta 1930 ja nimitettiin sen vihkipiispaksi sekä Taiumin titulaaripiispaksi 2. elokuuta 1947. Piispaksi vihkiminen seurasi 7. lokakuuta. Pääkonsekraattorina toimi John Joseph Mitty, jota avustivat James Joseph Sweeney ja Thomas Arthur Connolly.Donohoe sai 27. tammikuuta 1962 nimityksen Stocktonin ja 22. elokuuta 1969 Fresnon piispaksi. Hän osallistui Vatikaanin toiseen kirkolliskokoukseen ja jäi eläkkeelle 1. heinäkuuta 1980.

Hungaria-ryhmä on pikkuplaneettaryhmä Marsin ja Jupiterin välisellä pääasteroidivyöhykkeellä. Hungria-ryhmän pikkuplaneetat ovat siis päävyöhykkeen asteroideja. Ne kiertävät Aurinko päävyöhykkeen sisä-osissa (Niiden keskietäisyys on noin 1,9 AU:ta.) 4:1 Jupiter-rataresonanssin kohdalla Kirkwoodin aukossa radoilla joiden inklinaatio on suuri.  Osa ryhmän kappaleista kulkee Marsin radan leikkaavilla radoilla, eli kaikki ryhmän pikkuplaneetoista eivät ole oikeita päävyöhykkeen asteroideja. Hungaria-ryhmä on nimetty 434 Hungarian mukaan. Hungaria-ryhmän pikkuplaneettojen ei uskota olevan törmäyksessä hajonneen kappaleen jäänteitä vaan kulkevan vain samantyyppisillä radoilla. Hugarian itsensä lisäksi ryhmään kuuluvat esim. 1019 Strackea, 1453 Fennia ja 2001 Einstein.

Huone kaupungissa (Une Chambre en ville) on ranskalainen musikaalielokuva vuodelta 1982. Se on ohjannut ja käsikirjoittanut Jacques Demy. Se on musikaali, jonka jokainen vuorosana lauletaan samaan tyyliin kuin Demyn 1960-luvun elokuvissa Cherbourgin sateenvarjot ja Rochefortin tytöt. Elokuva voitti Prix Mélièsin ja se nimettiin ehdolle yhdeksään César-palkintoon. Musiikin sävelsi Michel Colombier.
Elokuva tapahtuu Nantesin satamakaupungissa vuonna 1955, suuren lakon aikana. Nuori satamatyöläinen, lakkolainen François Guilbaud vuokraa huoneen leskeksi jääneeltä, yläluokkaan kuuluvalta rouva Langloisilta. Françoisin tyttöystävä Violette Pelletier asuu äitinsä kanssa ja haluaa mennä naimisiin. François ei ole tästä innostunut, osittain siksi että hänellä ei ole rahaa eikä asuinpaikkaa.
François tapaa kadulla kauniin, pelkkään turkikseen pukeutuneen naisen. Nainen on Édith Leroyer, joka elää onnettomassa avioliitossa televisioliikkeen omistajan kanssa ja työskentelee sivutoimisesti prostituoituna. Heidän välilleen syntyy suhde. Tapahtumat saavat pian traagisia ja melodramaattisia käänteitä.

Hurrikaani Georges oli seitsemäs nimetty trooppinen myrsky vuoden 1998 Atlantin hurrikaanikaudella ja tuon kauden neljäs trooppinen hirmumyrsky. Saffirin-Simpsonin hurrikaaniasteikolla se luokiteltiin toiseksi voimakkaimpaan eli 4. luokkaan. Se osui maihin seitsemän kertaa matkallaan Karibianmeren ja Meksikonlahden poikki. Se surmasi 604 ihmistä, joista 380 oli Dominikaanisesta tasavallasta, 209 Haitista, seitsemän Puerto Ricosta, kuusi Kuubasta ja viisi Saint Kitts ja Nevisin asukasta sekä yksittäisiä ihmisiä muista alueen valtioista. Suurimmat aineelliset vahingot tulivat Saint Kitts ja Nevisillä sekä Floridassa.
Georgesiksi kehittynyt säähäiriö havaittiin ensimmäisen kerran 13. syyskuuta. Se voimistui trooppiseksi myrskyksi 16. syyskuuta ja hurrikaaniluokkaan seuraavana päivänä. Kovimmat tuulet havaittiin 19. syyskuuta. Se pysyi pitkään voimissaan ja heikkeni trooppiseksi myrskyksi vasta 28. syyskuuta.

Hurrikaani Odile oli satelliittiaikakauden voimakkain Kalifornian niemimaalla maihin rantautunut hirmumyrsky ja vuoden 2014 Tyynenmeren hurrikaanikauden tuhoisin hurrikaani. Voimakkaimmillaan se oli 3. luokan hurrikaani. Odilen vuoksi Cabo San Lucasin, La Pazin, San Jose del Cabon ja Loreton lentokentät suljettiin

Husebyn ruukki on ruukkialue Ruotsissa nykyisessä Alvestan kunnassa. 1620-luvulla Huseby siirtyi valtionamiraali Karl Karlsson Gyllenhielmille, joka käski perustaa sinne rautaruukin. Raudan käsittelyä tehtiin vuoteen 1930 asti, mutta valimo oli toiminnassa 1950-luvulle asti. Ruukinpatruuna Joseph Stephensin aikana (1867-1934) rauta- ja puuteollisuuden ohella kehitettiin maataloutta.

Huulikarhu (Melursus ursinus) on Etelä-Aasiassa Nepalista Sri Lankaan elävä karhu (Ursidae). Sen ravinto eroaa muista karhuista, sillä se syö termiittejä. Se on ainoa laji joka kuuluu sukuun Melursus.
Huulikarhun ruumis on 150–190 senttimetriä pitkä. Sen turkki on pitkä ja tuuhea, jonka väri vaihtelee punaruskeasta mustaan. Huulikarhun voi tunnistaa selkeästä ”V”-muotoisesta valkoisesta merkistä sen rinnassa, vaaleasta kuonosta ja mustasta nenästä. Sen kuono on pitkä ja huulet ovat paljaat. Nämä ovat sopeutumisia sen hyönteisruokavaliolle. Huulikarhun vahvat jalat ovat työntyneet sisäänpäin ja niissä on pitkät luiset kynnet, joita se ei pysty vetämään sisään. Ne ovat sopeutuneet kaivamiseen. Urokset painavat 80–140 kilogrammaa. Ne ovat naaraita suurempia, jotka painavat 55–95 kilogrammaa. Tassunjäljet ovat hyvin samanlaisia kuin ihmisen jalanjäljet.
Burnie, David: Matka eläinten maailmaan, s. 269. WSOY, 2004, ISBN 951-0-29414-4 (alk. teos: The Concise Animal Encyclopedia, 2003).

Hv3 oli Valtionrautateiden käytössä ollut väliraskas henkilöjunien höyryveturi. Hv3 oli Hv1-veturin pohjalta suunniteltu veturi. Erona Hv1-sarjaan Hv3:ssa oli kapeampi aluskehys, jonka ansiosta veturit olisi myöhemmin voitu muuttaa kapeammalle yleiseurooppalaiselle raideleveydelle. Hv2-vetureita valmistettiin kaikkiaan 24 kappaletta. Osan vetureista valmistivat suomalaiset Tampella ja Lokomo, osan saksalainen Schwartzkopff. Veturit saivat alun perin sarjatunnuksen H9, mutta vuonna 1942 ne jaettiin tenderin pituuden mukaan sarjoihin Hv2 ja Hv3. Hv3-vetureissa oli pidempi, neliakselinen tenderi. 
Veturin vesitilan suuruus oli 19 kuutiota ja hiilitilan suuruus 6 kuutiota. Tulipinnan ala oli 109,8 neliötä ja tulistimen 30,7 neliötä. Työpaine oli 12 kilopondia neliösentille, sylinterin pituus 51 senttiä ja männän iskun pituus 60 senttiä. Veturi pystyi vetämään noin 600–700 tonnin vaunukuormaa noin 890 hevosvoimansa avulla, pikajunakäytössä sen perässä oli tavallisesti kymmenisen vaunua eli noin 400 tonnin paino.
Hv3-veturit palvelivat matkustajaliikenteessä maan tärkeimpiä varikkoja, kunnes dieselöinti syrjäytti ne 1970-luvun alkuun mennessä. Saksassa valmistetut veturit erosivat jonkin verran Suomessa valmistetuista ja ne hylättiin jo vuonna 1965. Hv3-sarjasta on museoitu kolme yksilöä, joista 781 on Keravalla muistomerkkinä ja 998 Haapamäen museovarikolla. Veturin 995, joka valmistui jatkosodan alkaessa 1941, kunnosti noin 15 000 tunnin työllä ajokuntoon Suolahdessa Tapani Laaksomies. Veturi on ainoa ajokuntoinen lajissaan koko Euroopassa. Se teki aikoinaan viimeisen aikataulun mukaisen matkansa henkilöjunassa Seinäjoen ja Vaasan välillä marraskuussa 1966. Kun koko Hv-sarja hylättiin 1977, se tuotiin seuraavana vuonna kunnostettavaksi muistomerkiksi Ouluun. Veturi oli Oulun rautatieaseman alueella vuodesta 1980 aina vuoteen 2004 saakka. Laaksomies muutti sen kunnostuksen yhteydessä halkokäyttöiseksi ja kapeampi hiilipiippu vaihdettiin samalla leveämpään halkopiippuun. Halkotilan suuruus on 12 kuutiota, neitsytmatkalla Suolahdesta Äänekoskelle halkoja kului noin kuusi mottia 10 kilometrin matkalla. 
Pölhö, Eljas – Pykälä-Aho, Mia: Suomen juna- ja raitiovaunukuvasto / Finnish Motive Power 1.1.1996.    . ISBN 91-7266-133-X.    Suomi/Englanti
 Kuvia tai muita tiedostoja aiheesta Hv3 Wikimedia CommonsissaAhola, Henrik: Reportaasi: Höyryveturi Heikin tarina. Sarjassaan viimeiset. (Sunnuntailiite) Kaleva, 27.11.2011, s. 6–11.  Oulu:  Kaleva Oy.
Hybridilaina on yritysten pääomainstrumentti. Instrumenttia kutsutaan hybridiksi, koska se voi olla yhtä aikaa omaa ja vierasta pääomaa. Kyseessä on oman pääoman ehtoinen joukkovelkakirjalaina. Hybridilaina ei IFRS-säännöstön mukaan ole velkainstrumentti vaan pääomainstrumentti.
Hybridilainassa ei ole ennalta määrättyä takaisinmaksuaikaa, mutta se voidaan yleensä ehtojen mukaan maksaa ennenaikaisesti takaisin. Koronmaksu ei ole lainaehdoissa pakollista vaan siitä päättää yleensä liikkeeseenlaskijan hallitus osingonmaksun tapaan. Muodollisesti yhtiön hallitus päättää myös lainan takaisinmaksusta. Lainan ehdoista ja aikarajoista sovitaan kulloinkin yhtiön ja sijoittajien kesken. Lainan antajalla ei ole oikeutta vaatia takaisinmaksua tai korkoa. Koska lainalla ei ole ehdotonta takaisinmaksuaikaa eikä koronmaksu ole pakollista, IFRS-säännöstö lähtee siitä, että hybridilaina voidaan laskea yhtiön omaan pääomaan. Siten se parantaa yhtiön taloudellisia velkaisuustunnuslukuja.
Hybridilainan korko on useimmiten merkittävästi tavanomaista senior-ehtoista lainaa korkeampi ja oman pääoman kustannusta alhaisempi - usein 6-9 % välimaastossa. Lainan antajan näkökulmasta hybridilaina on velaksi korkean riskin sijoitus, sillä takaisinsaantijärjestyksessä se tulee veloista viimeisenä ennen muita oman pääoman instrumentteja, kuten osakkeita. Tyypillisesti hybridilainassa on ehtona, että se voidaan maksaa takaisin jonakin tiettynä päivämääräänä, ja mikäli yhtiö ei tällöin suorita lainaa takaisin, sovittu korko nousee. Lainan koronmaksu voi olla myös sidottu osingonmaksuun.
Yrityksen näkökulmasta hybridilaina mahdollistaa omien pääomien tilapäisen vahvistamisen laimentamatta omistajien omistusuosuutta esimerkiksi osakeannilla. Hybridilainalla vahvistetaan yhtiön velkaisuustunnuslukuja yleensä kasvua ja investointeja varten tai turvaamaan yhtiön tilanne läpi haastavan markkinatilanteen. Hybridilaina antaa siten yrityksen johdolle lisäaikaa toteuttaa suunniteltuja toimenpiteitä ilman osakkeenomistajien lisäpanostuksia yhtiöön. 
Historiassa osakkeenomistajat suhtautuivat hybridilainoihin negatiivisesti, sillä korkean koron myötä se johtaa yhtiön osakkaille jaettavissa olevien varojen pienenemiseen. Osakkeenomistajien suhtautuminen hybridilainoihin on kuitenkin muuttunut ja nykyään se nähdään pikemminkin kasvun mahdollistajana tai haastavan markkinatilanteen tasapainottajana, ja siten pitkällä aikavälillä se palvelee myös osakkeenomistajan etua. 

Hydaspesjoen taistelussa vuonna 326 eaa. Aleksanteri Suuri kukisti intialaisen kuninkaan Poroksen.
Aleksanteri saapui Taksilaan vuoden 326 eaa. keväällä. Muut alueen hallitsijat alistuivat Aleksanterin valtaan, mutta Poros, joka hallitsi Hydaspeen ja Akesineen välistä aluetta, ei suostunut antautumaan. Aleksanteri lähti armeijansa kanssa häntä vastaan. Poros odotti armeijansa kanssa Hydaspeen vastarannalla, joten Aleksanterin suurin ongelma oli joen ylittäminen. Poroksella oli nimittäin paljon sotanorsuja, joita hevoset pelkäsivät. Lisäksi Hydaspes tulvi niin, että sen ylittäminen oli vaikeaa. Aleksanteri päätti käyttää sotajuonta ja sai Poroksen uskomaan, että hän aikoi odottaa syyskuuhun, jolloin joen ylittäminen olisi helpompaa. Ukkosmyrskyn suojassa Aleksanteri ylitti joen pienen valiojoukon kanssa kaukana leiristään, samalla kun osa joukoista hämäsi vihollista. Aamunkoitossa armeijat kohtasivat.Poros oli ryhmittänyt sotanorsunsa eteen, koska hän tiesi, että hevoset pelkäsivät norsuja, ellei niitä ollut koulutettu. Kummallakin siivellä Poroksella oli sotavaunuja ja ratsuväkeä. Hän huomasi pian, että hänen vasen siipensä oli heikompi kuin sitä vastassa oleva voimakas makedonialainen ratsuväki. Heti kun Poros alkoi siirtää joukkojaan oikealta siiveltä vasemmalle, Koinoksen johtama ratsuväki hyökkäsi intialaisten oikeaa siipeä vastaan ja kiersi sen ympäri. Samalla Aleksanterin johtama ratsuväki löi vastassa olleet joukot Poroksen vasemmalla siivellä. Tämän jälkeen makedonialainen falangi eteni sotanorsuja kohti ja alkoi tappaa niiden ratsastajia. Pillastuneet norsut pakenivat ja juoksivat takana olevan jalkaväen läpi. Makedonialaiset voittivat taistelun, ja haavoittunut Poros antautui.Taistelun jälkeen Aleksanteri antoi Poroksen hallita entistä valtakuntaansa satraappina.
Aleksanteri oli edennyt vuonna 326 eaa. Taksilan kuningaskuntaan, jota hallitsi kuningas Ambhi (Omfis). Taksila sijaitsi Induksen laaksossa, ja siellä kohtasivat tärkeät tiet, jotka johtivat Baktriaan, Kashmiriin ja Gangesin laaksoon. Taksilassa Aleksanteri vastaanotti useita lähetystöjä, muun muassa Kashmirissa hallinneelta Abisareelta, joka tähän asti oli ollut vihamielinen Aleksanteria kohtaan.
Hydaspesjoen itäpuolista kuningaskuntaa hallitsi Ambhin perivihollinen Poros, joka ei lähettänyt Aleksanterin luokse lähettiläitä. Abisares puolestaan oli Poroksen liittolainen. Poros oli luultavasti alueen mahtavin hallitsija ja hänen kerrottiin olleen suurikokoinen, jopa yli kaksimetrinen, kun taas Aleksanteri oli ehkä vähän aikansa keskipituutta lyhyempi. Curtiuksen mukaan Poros oli rohkea ja ruumiltaan vahva. Hänen järkensä oli terävä, vaikka hän olikin barbaari.Aleksanteri päätti laajentaa Taksilan valtakuntaa ja hyökätä Porosta vastaan. Aleksanteri otti armeijastaan mukaansa 5 000 intialaista sotilasta Taksilasta. Vuoden 326 eaa. toukokuussa Aleksanteri eteni Hydaspesjoelle, jonka toisella rannalla Poros odotti häntä.Hydaspes tulvi niin, että sen ylittäminen oli vaikeaa ennen talven tuloa. Pelättiin myös, että Abisares liittyisi Poroksen puolelle, jos makedonialaiset odottaisivat talveen asti. Joen ylittämistä hankaloittivat lisäksi Poroksen 200 sotanorsua, joiden Aleksanteri pelkäsi pelästyttävän hänen ratsuväkensä hevoset. Poros piti norsut leirissään, mutta lähetti pienempiä osastoja niihin paikkoihin, joissa joen ylittäminen olisi helpompaa.
Aleksanterin suurimpana ongelmana oli joen ylitys. Tosin vastassa ei ollut tällä kertaa koko Persian valtakunnan mahti, vaan ainoastaan yhden intialaisen ruhtinaan joukot. Poroksen hallitsema alue oli pieni, ja naapuriruhtinaat olivat hänelle vihamielisiä, joten Aleksanteri saattoi jakaa joukkonsa.Aleksanteri päätti ylittää joen salaa yöllä ja käyttää vain osaa armeijastaan. Hän levitti huhuja, joiden mukaan hän odottaisi tulvien loppumista. Huhun tueksi hän kokosi valtavat määrät ruokaa ja tarvikkeita leiriinsä, joka sijaitsi joen rannalla Poroksen leiriä vastapäätä. Lisäksi Aleksanteri kuljetutti laivoja Indukselta noin 300 kilometrin päästä. Aina kun Aleksanteri lähti jonnekin, hän antoi erään Attaloksen näytellä itseään ja komentaa joukkoja kuninkaallisen teltan luona. Samalla hän antoi erillisten ryhmien liikkua joen rantoja ylös ja alas. Joukot tekivät keskellä päivää valeylityksiä veneiden ja lauttojen kanssa, ja myös ratsuväki teki samanlaisia valeylityksiä öisin. Aina luullessaan Aleksanterin ylittävän joen Poros otti osan joukoistaan ja kiiruhti paikalle. Curtiuksen mukaan joen saarilla käytiin myös pienempiä kahakoita. Valehyökkäykset rasittivat Poroksen joukkoja, eikä hän pian enää reagoinut niihin.Aleksanteri antoi tämän jälkeen leirin Krateroksen johdettavaksi ja lähti itse etsimään paikkaa, mistä hän ylittäisi joen salaa. Hän johti osan joukoistaan noin 27 kilometriä joen yläjuoksulle, missä joki teki mutkan ja pienen saaren puut estivät vihollista näkemästä makedonialaisia. Aleksanterin joukot rakensivat lauttoja, joissa oli kellukkeina akanoilla täytettyjä eläinten nahkoja. Makedonialaisten täytyi rakentaa ainakin sata lauttaa saadakseen edes kaikki hevoset joen yli. Yön aikana sade ja ukonilma auttoivat vielä peittämään rakennustöiden äänet. Samaan aikaan pienemmät osastot olivat siirtyneet eri paikoille Aleksanterin ja hänen leirinsä väliselle alueelle. Näiden osastojen tuli ylittää joki ennalta määrätyssä järjestyksessä sen jälkeen, kun Poros olisi lähtenyt leiristään ja taistelu alkanut. Osastoja johtivat falangiosastojen johtajat Meleagros, Attalos ja Gorgias. Aleksanterin ja Krateroksen välillä oli myös jonkinlainen viestitysjärjestelmä.Erään tulkinnan mukaan Aleksanteri ylitti joen mukanaan vain pieni osa armeijastaan.
Toukokuussa 326 eaa. Hydaspes oli vuolas, koska Himalajalta virtasi sulamisvesiä ja sateet olivat alkaneet. Hydaspes oli myös paljon leveämpi kuin esimerkiksi Granikos, jonka yli Aleksanterin armeija oli hyökännyt puolustavia persialaisia vastaan, ja joen törmät olivat jyrkät. Paikka, jossa lopullinen taistelu käytiin, oli sateiden vuoksi mutainen ja vetelä.Taistelupaikkaa ja Aleksanterin leiriä on yritetty löytää, mutta Induslaakson jokien kulkureitit ovat aikojen saatossa muuttuneet. Taistelupaikka pysyy luultavasti tuntemattomana, jollei Aleksanterin pystyttämiä muistomerkkejä tai taistelun jälkeen perustettuja kaupunkeja löydetä. Nykyään yleisesti suositun teorian mukaan Aleksanterin leiri sijaitsi nykyisen Haranpurin lähellä, jolloin hän olisi ylittänyt joen Jalalpurin lähistöllä. Myös Jhelumin kaupunkia on ehdotettu Aleksanterin leirin paikaksi.
Aleksanterin kohtaama erillinen osasto koostui ratsuväestä ja sotavaunuista, ja Arrianoksen mukaan sitä komensi Poroksen poika. Arrianoksen mukaan ratsuväkeä oli 2 000 ja sotavaunuja 120, mutta Curtiuksen mukaan ratsumiehiä oli 4 000 ja sotavaunuja 100. Diodoros ja Justinus eivät mainitse tapausta ollenkaan.
Antiikin kirjoittajat luultavasti yliarvioivat Poroksen armeijan suuruuden, ja se saattoi olla jopa pienempi kuin osasto, jolla Aleksanteri ylitti joen. Ainakin Poroksen joukot olivat heikkotasoisempia kuin makedonialaiset vastustajansa.
150 sotavaunuaArrianos mainitsee Poroksen pääjoukon suuruudeksi 30 000 jalkaväkeä, 4 000 ratsuväkeä, 300 sotavaunua ja 200 sotanorsua. Curtius taas kertoo Poroksen koko armeijan suuruudeksi 30 000 jalkaväkeä, 300 sotavaunua ja 85 sotanorsua. Diodoroksen mukaan Poroksen koko armeijaan kuului 50 000 jalkaväkeä, 3 000 ratsuväkeä, 1 000 sotavaunua ja 130 sotanorsua. Plutarkhos mainitsee ainoastaan 20 000 jalkaväkeä ja 2 000 ratsuväkeä.
Arrianoksen mukaan Aleksanterilla oli jokea ylittäessään 5 000 ratsumiestä ja 6 000 jalkaväen sotilasta. Bosworthin mukaan Aleksanteri ei saanut vahvistuksia ennen taistelua, mutta Tarnin ja Hammondin mukaan joen yli tuli lisää jalkaväkijoukkoja sen jälkeen, kun Aleksanteri oli ylittänyt joen ja aloittanut marssinsa Porosta vastaan. Näitä lisäjoukkoja ei tosin mainita antiikin lähteissä. Joen ylittäneessä Aleksanterin osastossa oli:
1 000 makedonialaista ratsumiestä toveriratsuväestä, yhteensä neljä osastoa. Kahta osastoa johti Koinos ja kaksi muuta seurasivat Aleksanteria, eli noin puolet toveriratsuväestä.
ehkä noin 500 sogdialaista ratsuväkeä.Aleksanterin leiriin jättämät joukot olivat:
Aleksanterin joukot aloittivat Hydaspeen ylityksen ennen auringonnousua. Aleksanteri johti itse ylitystä 30-airoisesta laivasta, joka hinasi isoa lauttaa. Aleksanterin mukana laivalla seurasivat henkivartijat Ptolemaios, Perdikkas, Lysimakhos ja Seleukos. Yhteensä laivaan ja lauttaan mahtui 500 hypaspistia. Intialaiset tiedustelijat näkivät makedonialaisten ylittävän jokea ja lähtivät ilmoittamaan tästä Porokselle. Kun makedonialaiset luulivat tämän jälkeen päässeensä vastarannalle, he laskivat ratsuväen maihin, ja lautat palasivat hakemaan lisää joukkoja. Pian kuitenkin ilmeni, että joukot oli laskettu maihin pienelle saarelle. Joki oli nimittäin tällä kohtaa haarautunut kahteen eri uomaan. Onneksi makedonialaiset huomasivat, että joen poikki saattoi kahlata tältä kohdalta. Vesi ylsi miehiä olkapäihin, mutta hevoset pystyivät pitämään vain päitään pinnalla, sillä makedonialaisten hevoset olivat pienikokoisia.
Ensimmäisen, pienen kahakan tapahtumista Arrianoksella on eri versioita. Hän kertoo ensinnäkin, että Aristobuloksen mukaan Poroksen poika saapui paikalle 60 sotavaunun kanssa, kun Aleksanteri oli ylittämässä jokea, mutta jätti hyökkäämättä. Toisaalta hän jatkaa "eräiden kertovan", että Poroksen poika hyökkäsi, kun Aleksanteri oli ylittämässä jokea. Arrianoksen kolmas versio tapahtumista, joka perustuu Ptolemaiokseen, sopii yhteen Plutarkhoksen version kanssa:
»Kun ylimeno oli suoritettu, sotajoukko lähti liikkeelle, kuningas mukanaan ratsuväki kaksikymmentä stadionia jalkaväestä edellä. Hän näet ajatteli, että jos vihollinen lähettää häntä vastaan ratsuväkensä, on hänellä itsellään ratkaiseva ylivoima, jos taas jalkaväkensä, hänen omansa ehtisi ajoissa avuksi.» (Plutarkhos: Kuuluisien miesten elämäkertoja, Aleksanteri Suuri, s. 464. Suomentanut Kalle Suuronen.)
Vastarannalla Aleksanteri antoi joukoilleen viimeiset ohjeet ennen taistelua. Hän otti mukaansa kaikki jousimiehet sekä ratsuväen ja marssi näiden kanssa nopeasti Poroksen leiriä kohti. Loput jalkaväestä seurasi muodostelmassa tavalliseen tahtiinsa. Aleksanteri oli päässyt noin neljän kilometrin päähän jalkaväestä, kun hän näki vihollisen joukot. Aleksanteri luuli kohdanneensa Poroksen armeijan etujoukon, mutta kyseessä oli pienempi osasto, johon kuului 2 000 ratsuväkeä ja 120 sotavaunua. Aleksanterin ratsuväki rynnäköi osasto kerrallaan ja löi vihollisen pakosalle. 400 intialaista ratsumiestä kaatui, ja kaikki sotavaunut vallattiin. Yön sateiden aikaansaama muta hidasti sotavaunuja. Arrianoksen mukaan intialaisia johti Poroksen poika, mutta Curtiuksen mukaan kyseessä oli Poroksen veli Spitakes, jonka Arrianos mainitsee myöhemmin kaatuneiden joukossa.
Kun Poros sai kuulla tästä tappiosta ja poikansa kaatumisesta, hän päätti lähteä Aleksanteria vastaan. Leiriinsä hän jätti vain osaston sotanorsuja ja pienen joukon sotilaita siltä varalta, että Krateros ylittäisi joen. Kuultuaan sotavaunujensa kohtalosta mutaisella kentällä Poros päätti odottaa Aleksanteria eräällä hiekkaisella tasangolla. Poros oletti ilmeisesti Aleksanterin käyttävän samaa muodostelmaa kun Issoksessa ja Gaugamelassa, eli jalkaväkifalangi olisi ollut keskellä ja ratsuväki kummallakin siivellä.Poros sijoitti sotanorsut jalkaväkensä etupuolelle. Arrianoksen mukaan norsuja oli 200, ja ne oli sijoitettu riviin noin 30 metrin välein. Lukumäärä on kuitenkin luultavasti liioiteltu. Kummallekin siivelle Poros sijoitti 2 000 ratsumiestä ja 150 sotavaunua. Poros oletti Aleksanterin armeijan rintaman olevan paljon lyhyempi kuin hänen omansa, jolloin Poroksen ratsuväki pääsisi koukkaamaan makedonialaisten sivustaan samalla kun sotanorsut murskaisivat jalkaväen. Poroksen rintaman leveys oli Arrianoksen mukaan noin kuusi kilometriä. Polyaenus kertoo kuitenkin, että Poroksen sotanorsut oli sijoitettu 50 jalan eli noin 15 metrin välein, mikä supistaisi Poroksen rintaman kolmeen kilometriin. Jalkaväen syvyydeksi tulisi tuolloin kahdeksan miestä, mikä oli normi kreikkalaisissa ja makedonialaisissa armeijoissa. Luultavasti Polyaenus on tässä tapauksessa oikeassa.
Poroksen suunnitelma oli looginen, mutta makedonialaiset olivat jo oppineet, miten sotanorsujen kanssa pitää toimia. Ratsuväen suojatessa Aleksanteri levitti jalkaväkensä pitkäksi rintamaksi. Hän antoi jalkaväen myös levätä ennen taistelun alkua. Kun Aleksanteri marssi Porosta vastaan, joen yli saapui lisäjoukkoja. Aleksanterin jalkaväen vahvuus saattoi olla tässä vaiheessa jo 10 000. Aleksanterin rintaman leveys oli vain noin 1 200 metriä. Tästä ei kuitenkaan ole varmuutta.
Aleksanterin ratsuväki oli paljon laadukkaampi kuin Poroksen, ja se oli jo kerran voittanut intialaiset. Saatuaan jalkaväen muodostelman valmiiksi Aleksanteri järjesti ratsuväen. Hän otti suurimman osan ratsuväestä komentoonsa ja liikkui sen kanssa Poroksen vasenta siipeä kohti. Koinoksen johtama pienempi joukko ratsuväkeä, kahden hipparkian verran toveriratsuväkeä, lähti intialaisten oikeaa siipeä vastaan. Koinoksen osasto koostui noin 1 000 sotilaasta. Sen tehtävänä oli uhata Poroksen oikeaa siipeä, jotta Poros ei voisi siirtää kaikkea ratsuväkeään vasemmalle siivelle, jonne Aleksanteri aikoi tehdä päähyökkäyksensä.
Aleksanteri aloitti hyökkäyksen jousin aseistetulla ratsuväellään, joka aiheutti sekaannusta intialaisten joukossa. Poroksen vasemman siiven sotavaunut tuhottiin tässä hyökkäyksessä. Sen jälkeen Aleksanteri iski toveriratsuväellään Poroksen vasemman siiven sivustaan. Vasemmalla siivellä ollut intialainen ratsuväki jäi alakynteen, ja Poros alkoi siirtää ratsuväkeä oikealta siiveltään sen tueksi.Seuraavat tapahtumat ovat jokseenkin epäselviä, sillä Arrianoksen selostus tapahtumista on tiivis ja vaikeaselkoinen. Tapahtumasta on esitetty useita eri tulkintoja. Erään tulkinnan mukaan, jota kannattaa muun muassa Bosworth, Koinoksen ratsuväki kiersi intialaisen jalkaväen ympäri, ennen kuin se hyökkäsi Poroksen oikean siiven ratsuväen selkään. Tässä tapauksessa Poroksen rintaman on täytynyt olla lyhyt tai Koinoksen kiertoliikkeen on täytynyt alkaa aikaisemmin. On mahdollista, että makedonialaisen jalkaväen järjestäytyminen kesti niin kauan, että Koinos pääsi sillä välin tekemään kiertoliikkeensä. J. F. C. Fuller esittää, että Aleksanteri määräsi Koinoksen ratsuväen siirtymään Poroksen oikealle siivelle taistelukentällä olevaa notkoa pitkin. Sen jälkeen Koinoksen piti hyökätä Poroksen vasemman siiven selustaan, kun se oli joutunut taisteluun Aleksanterin ratsuväen kanssa. Tämän tulkinnan mukaan Koinoksen ratsuväki olisi siis ratsastanut intialaisten rintaman etupuolelta. Samaa ehdottaa Hammond, jonka mukaan Aleksanterin hyökkäys veti vasemman siiven intialaisen ratsuväen pois jalkaväen rintamasta, minkä jälkeen Koinoksen osasto hyökkäsi ratsuväen ja jalkaväen väliseen aukkoon. Erään toisen tulkinnan mukaan Koinoksen ratsuväki siirtyi vasemmalle siivelle makedonialaisen falangin takana, niin etteivät intialaiset nähneet sitä. Ainakaan Poroksen oikean siiven ratsuväki ei reagoinut Koinoksen liikkeisiin.Intialaisten ratsumiesten kimppuun hyökättiin joka tapauksessa kahdelta suunnalta, ja he hakeutuivat jalkaväen muodostelman suojaan. Tämä aiheutti puolestaan lisää sekaannusta.Samalla makedonialainen jalkaväki hyökkäsi intialaista jalkaväkeä vastaan. Intialaisten pääase oli jousi, ja Curtiuksen mukaan märkä keli haittasi jousimiehiä. Makedonialaiset puolestaan olivat aseistautuneet pitkillä sarissa-keihäillä, eikä intialaisilla ollut juuri mahdollisuuksia näitä vastaan. Poroksen ainut toivo olikin sotanorsujen hyökkäyksessä. Makedonialaiset avasivat kuitenkin rivinsä, kun norsut ryntäsivät heitä vastaan, samaan tapaan kuin he olivat tehneet viikatevaunuja vastaan Gaugamelassa. Norsujen mahoutit lyötiin myös maahan sarissoilla ja sotanorsut saatiin ajettua takaisin Poroksen jalkaväkeä päin. Seuranneessa sekasorrossa makedonialaisten kuri piti. Intialaiset tekivät vielä yhden hyökkäyksen ratsuväellään, mutta Aleksanterin johtama makedonialainen ratsuväki löi sen takaisin. Aleksanterin ratsuväki iski tämän jälkeen intialaisten sivustaan ja selustaan aiheuttaen entistä enemmän sekasortoa. Suurin osa intialaisesta jalkaväestä kaatui, ja vain pieni osa pääsi pakenemaan. Myös intialainen ratsuväki kärsi suuria tappioita, ja kaikki henkiin jääneet sotanorsut otettiin kiinni.
Poros, joka ratsasti suurimmalla sotanorsulla, taisteli loppuun saakka. Poros antautui Aleksanterille vasta, kun hän oli itse haavoittunut ja hänen armeijansa oli lyöty täydellisesti.
»Poros joutui vangiksi ja vietiin Aleksanterin eteen. Tämän kysyttyä, kuinka hän tahtoi itseään kohdeltavan, hän vastasi: kuninkaallisesti, ja kun Aleksanteri tiedusteli, mitä muuta hän toivoi, Poros vastasi: en muuta, siinä on kaikki, kuninkaallisesti. Aleksanteri määräsi hänet sitten maaherrana hallitsemaan entistä valtakuntaansa...» (Plutarkhos: Kuuluisien miesten elämäkertoja, Aleksanteri Suuri, s. 465.)
Aleksanteri liitti Poroksen valtakuntaan seitsemän uutta heimoa ja kaksituhatta uutta kaupunkia. Tästä syystä intialaiset historioitsijat ovat väittäneet, että Poroksen tappio olisikin länsimainen valhe.
Joen ylittäneistä makedonialaisista kaatui 80 jalkaväen ja 20 ratsuväen miestä. Muista makedonialaisten joukoista kaatui 720 jalkaväestä ja 280 ratsuväestä. Intialaisten tappiot olivat Arrianoksen mukaan 20 000 jalkaväestä ja 3 000 ratsuväestä, minkä lisäksi kaksi Poroksen poikaa kaatui taistelussa, samoin eräs Spitakes, joka oli alueen maaherra. Surmansa saivat myös kaikki sotanorsujen komentajat ja kaikki Poroksen kenraalit. Kaikki sotanorsut, jotka eivät kuolleet, joutuivat makedonialaisten haltuun. Diodoroksen mukaan intialaisten tappiot olivat 12 000 kaatunutta ja 9 000 vankia ja makedonialaiset ottivat kiinni 85 sotanorsua. Arrianoksen mukaan kaikki sotanorsut joko kaatuivat tai otettiin kiinni. Metzin epitomin mukaan intialaisia kaatui 12 000 ja Aleksanteri menetti 900 miestä jalkaväestä ja 300 ratsuväestä.
Aleksanterin kuuluisa hevonen Bukefalos kuoli pian taistelun jälkeen. Plutarkhos kertoo, että hevonen ei kuollut eikä edes haavoittunut taistelussa vaan se kuoli vanhuuteen. Arrianoksen mukaan kerrottiin toisenkinlaista tarinaa: Kun Aleksanteri oli ylittänyt joen, käytiin kiivas taistelu, jossa Poroksen poika haavoitti Aleksanteria ja Bukefalosta, ennen kuin kaatui itse. Ptolemaioksen versiossa tapahtumista tätä taistelua ei mainita. Häntä pidetään luotettavampana, koska hän oli Aleksanterin henkivartija ja luultavasti itse paikalla. Arrianos, joka käytti Ptolemaiosta lähteenään, kertoo ettei Bukefalos koskaan haavoittunut vaan kuoli lämpöön ja vanhuuteen. Erään toisen tarinan mukaan Bukefalos kaatui myöhemmin taistelussa Porosta vastaan. Justinuksen versiossa Poros ja Aleksanteri kävivät kaksintaistelun, jossa Bukefalos haavoittui ja Aleksanteri putosi maahan ja pelastui vain henkivartijoidensa nopean toiminnan ansiosta. Curtiuksen mukaan Aleksanteri ajoi takaa pakenevaa Porosta, mutta Bukefalos haavoittui vakavasti ja kaatui maahan. Gellius taas kertoo haavoittuneen Bukefaloksen kantaneen Aleksanterin turvaan taistelusta, ennen kuin se kaatui kuolleena maahan. Kaikki tarinat Bukefaloksen kuolemasta taistelussa saamiinsa haavoihin ovat lähtöisin Kleitarkhoksen Aleksanterin elämäkerrasta.Aleksanteri perusti hevosensa kunniaksi uuden kaupungin Bukefalian, mutta sen sijaintia ei tiedetä. Erään tarinan mukaan se perustettiin samalle paikalle, jossa Aleksanteri oli ylittänyt Hydaspeen Bukefaloksella ratsastaen. Arrianos sijoittaa kaupungin joen länsirannalle, mistä Aleksanteri oli lähtenyt ylittämään jokea. Toisten versioiden mukaan kaupunki perustettiin paikalle, jossa Aleksanteri taisteli ylitettyään joen ja Bukefalos haavoittui.
Taistelun jälkeen Aleksanteri uhrasi auringon jumalalle Heliokselle, sillä tämä oli suonut Aleksanterin valloittavan maat, joiden suunnasta aurinko nousee. Sotilailleen Aleksanteri sanoi, että koko Intian vauraus oli nyt heidän käsissään ja edessä oli enää vain marssi kaukaisimpaan itään ja suuren valtameren rannalle. Aleksanteri antoi armeijan levätä kuukauden ajan. Hän perusti Bukefalian lisäksi taistelupaikalle uuden kaupungin nimeltä Nikaia ('voiton kaupunki'), ja voittonsa kunniaksi hän lyötti dekadrakman eli kymmenen drakman arvoisia hopeakolikkoja. Etupuoli kuvaa Aleksanteria ratsuväen univormussa diadeemi päässään ja salama kädessään. Voitonjumala Nike on juuri seppelöimässä hänet. Takapuolella on Aleksanteri hevosen selässä hyökkäämässä norsulla ratsastavan Poroksen kimppuun.Hydaspeen jälkeen Aleksanteri jatkoi marssia itään Himalajan vuoriston edustalle. Hänen oli pakko ylittää Induksen sivujoet korkealla yläjuoksulla, koska ne tulvivat. Taksiles ja Poros seurasivat joukkoineen Aleksanterin mukana, mutta hän lähetti pian heidät takaisin. Poros sai käskyn kerätä lisää joukkoja ja palata niiden kanssa Aleksanterin luokse. Aleksanteri valtasi aluksi glauseina tai glaukanikkeina tunnetun heimon alueen. Abisares lähetti Aleksanterille lahjoja ja 40 sotanorsua mutta ei saapunut Aleksanterin luokse tämän vaatimuksista huolimatta. Akasinesjoen tuolla puolen hallitsi eräs toinen Poros, jota kutsutaan "pahaksi" Porokseksi, koska hän oli "hyvän" Poroksen vastustaja. Aleksanteri hyökkäsi häntä vastaan, mutta hän pääsi pakenemaan Hydraotesjoen yli. Aleksanteri liitti glausien ja "pahan" Poroksen alueet "hyvän" Poroksen valtakuntaan. Hydraoteen tuolla puolen Aleksanteri hyökkäsi "itsenäisten" intialaisten kimppuun. Verisen Sangalan piirityksen jälkeen hän hallitsi koko Luoteis-Intiaa. Hyfasisjoelle päästyään Aleksanteri uskoi päässeensä Intian ääriin asti. Makedonialaiset olivat kuitenkin saaneet kuulla, että vielä kauempana oli Gangesjoki, suuria armeijoita ja valtavia sotanorsuja. Silloin armeija teki lakon, ja Aleksanterin oli pakko kääntyä takaisin.
Bosworth, A. B.: Conquest and Empire: The Reign of Alexander the Great.    Cambridge University Press, 1993. ISBN 0-521-40679-X.    (englanniksi)
Hammond, N. G. L.: Alexander the Great: King, Commander and Statesman.    Bristol Classical Press, 1994. ISBN 1-85399-068-X.    (englanniksi)
Hammond, N. G. L.: The Genius of Alexander the Great.    UNC Press, 1998. ISBN 0-807-84744-5.    (englanniksi)
Hammond, N. G. L.: Sources for Alexander the Great.    Cambridge University Press, 2007. ISBN 0-521-71471-0.    (englanniksi)
Bagnell Bury, John ym.: The Cambridge Ancient History VI: The fourth century BC..    Cambridge University Press, 1928. ISBN 0-521-23348-8.    (englanniksi)
Warry, John: Alexander, 334-323 BC.    Osprey Publishing, 1991. ISBN 1-855-32110-6.    (englanniksi)

Hylomys parvus on rottasiileihin kuuluva pieni nisäkäslaji. Se luokitellaan vaarantuneeksi lajiksi.Laji löydettiin vuonna 1918. Se virallistettiin omaksi lajikseen vasta vuonna 1994 tarkempien tutkimusten jälkeen. 
Hylomys parvus muistuttaa hieman siiliä, mutta piikkien sijaan sillä on pehmeä silkkinen turkki. Eläin on melko pieni, sillä ilman häntää, joka on 12–30 millimetriä, sen pituus on 105–146 millimetriä. Turkki on pääosin ruosteenruskea muuttuen harmaaksi tai kellertäväksi vatsapuolella. Lajin kuono on melko pitkä. 
Hylomys parvusta on havaittu vain Sumatralla sijaitsevan Gunung Kerinci -vuoren rinteiltä noin 2 200 metrin korkeudesta . Laji elää vuoriston sademetsissä, joissa puut ja maa on paksun sammalkerroksen peitossa .

Hyönölä on kylä Pusulassa Lohjalla seututien 280 varrella. Hyönölän kyläkeskuksen palveluja ovat vielä 2000-luvulla leipomo ja kahvila.  Yli 70 vuotta, vuoden 2015 loppuun asti, Hyönölässä ehti toimia myös kyläkauppa "Brynolf Poutanen", joka mainitaan Rauli "Badding" Somerjoen kappaleessa "Bussi Somerolle" albumilta Rakkaudella – Raulilta (1982). Tunnettuihin hyönöläläisiin kuuluu myös kylässä lapsuutensa viettänyt toimittaja Veikko Ennala, jonka isä Atte Ennala oli Hyönölän kansakoulussa opettajana.

Alus tilattiin Kawasakin Kōben telakalta osana vuoden 1923 hankintoja. Sen köli laskettiin 6. elokuuta 1923 ja alus laskettiin vesille 23. helmikuuta 1925. Alus otettiin palvelukseen 24. heinäkuuta 1926.
Alus upposi 7. huhtikuuta 1944 Hannoverinsaaren länsipuolella ja  se poistettiin alusluettelosta 10. kesäkuuta.
Gardiner, Robert (toim.): Conway's All the World's Fighting Ships 1922–1946.   Lontoo, Englanti: Conway Maritime Press, 1987. ISBN 0-85177-146-7.    (englanniksi)
Jentschura, Hansgeorg; Jung, Dieter & Mickel, Peter: Warships of the Imperial Japanese Navy, 1869-1945.   Lontoo: Arms & Armour Press, 1977. ISBN 0-85368-151-1.    (englanniksi)

İ (i) on turkkilaisessa aakkostossa esiintyvä latinalaisiin kirjaimiin kuuluva I-kirjaimen variantti, johon on lisätty yläpuolinen piste isoon kirjaimeen pienen kirjaimen tapaan. Kirjainta käytetään turkissa, azerissa, krimintataarissa ja tataarissa.
Ääntämykseltään kirjain on etinen, suppea, lavea vokaali ([i]) ja vastaa näin muun muassa suomen /i/-äännettä. Turkkilaisessa aakkostossa esiintyy myös vastaava pisteetön kirjain I eli ı, joka on ääntämykseltään takainen, suppea, lavea vokaali ([ɯ])

Iamos (m.kreik. Ἴαμος) oli kreikkalaisessa mytologiassa Euadnen ja Apollonin poika. Hänen äitinsä häpesi raskaaksi tuloaan, ja hylkäsi vastasyntyneen poikansa. Kaksi käärmettä kuitenkin ruokki lasta hunajalla, ja kun lapsi löydettiin terveenä orvokkien keskeltä, hänen äitinsä nimesi lapsen Iamokseksi (ίον, orvokki).
Vartuttuaan nuorukaiseksi Iamos kahlasi puoliväliin Alfeios-virtaa, ja kutsui Poseidonia ja Apollonia suureen ääneen. Apollon kutsui häntä seuraamaan ääntään Olympos-vuorelle, jossa hän antoi tälle selvinnäkemisen lahjan. Tästä eteenpäin Iamos ja hänen jälkeläisensä, Iamidit, olivat tunnettuja yli Kreikan menestyksestään.

Ignazio Sanna (s. 20. helmikuuta 1942 Orune) on italialainen roomalaiskatolinen arkkipiispa. Hänet vihittiin papiksi Nuoron hiippakuntaan 11. maaliskuuta 1967 ja nimitettiin Oristanon arkkipiispaksi 22. huhtikuuta 2006. Piispaksi vihkiminen seurasi 25. kesäkuuta. Pääkonsekraattorina toimi Camillo Ruini, jota avustivat Pier Giuliano Tiddia ja Salvatore Fisichella.

Ihmemaassa on duon Tuomari Nurmio ja Folk Liisa (Liisa Eskola) 1. tammikuuta 2016 julkaistu albumi. CD-muodossa levy julkaistiin 9. tammikuuta 2016.
Levyn ensimmäisenä singlenä julkaistiin alun perin Käytettyä rakkautta (1986) -albumilta löytyvä  Rakkauden voima  -kappale. Single ilmestyi 11. joulukuuta 2015.
Levy on duon ensimmäinen. Nurmio itse  kutsuu uutta kokoonpanoaan ”autenttiseksi duoksi”. ”Tällä tarkoitan sitä, että kokoonpanossa on kaksi soittajaa, jotka soittavat ja laulavat kaiken itse ja yhdellä kertaa paikan päällä.  Tämä levy on äänitetty luomumetodilla kaverin pikkustudiossa. Se on samanlaista soittoa kuin himassa tai keikoillakin”, Nurmio kertoo.
Levylle valikoidut biisit toimivat hyvin folktyylillä esitettyinä ja ovat lähellä sitä intiimiä ja alkuperäistä vaihetta, missä laulut ovat ennen kuin niitä aletaan sovittaa bändille.
