
Oy Turun Höyhen – Åbo Fjäder Ab oli suomalainen yritys, joka erikoistui tehdasmaiseen höyhenten ja untuvien jalostamiseen sekä sänkyvaatteiden valmistamiseen. Turun Höyhen toimi vuosina 1942–1969 ja se sulautettiin Turun Vanuun.
Turun Vanu tarvitsi oman tuotantokeskuksen Helsinkiin, jotta Helsingin myymälöistä voitaisiin poistaa ompelimot.  Vuonna 1941 Pitäjänmäeltä ostettiin suuri tontti Kutomotie 29:stä.tarvitaan parempi lähde Turun Höyhen rekisteröitiin kaupparekisteriin 20. syyskuuta 1941. Kauppa- ja teollisuusministeriön kaupparekisteritoimisto epäsi nimen Turun Höyhen harhaanjohtavana, koska yhtiön toimipaikka oli Helsingissä. Marraskuussa korkein oikeus muutti kaupparekisteritoimiston päätöksen. Toimitusjohtaja oli kauppaneuvos Aline Grönberg. 
Insinööri Eric Alander valvoi Turun Höyhenen tehdasrakennuksen perustamista vuonna 1942. Tehtaasta suunniteltiin kolmikerroksista ja koneet piti hankkia Saksasta. Sota-ajan epävarmuudesta johtuen tehtaaseen rakennettin aluksi vain yksi kerros. Koneita ei saatu Saksasta, vaan ne jouduttiin hankkimaan Suomesta. Höyheniä saatiin hankittua Ranskasta ja Tanskasta. 
Toimintaa laajennettiin täydelliseksi vuodevaatetehtaaksi. Siellä oli jouhikehräämö, patja- ja peitevalmistusta sekä ompelimo. Ranskasta tilattiin peitteiden ompelukone. Tehdas toimi pääasiallisesti Turun Vanun ja sen haaraliikkeitten hankkijana ja tuotantolaitoksena.
Aline Grönbergin kuoleman jälkeen syksyllä 1950 Erik Johnsson valittiin yhtiön toimitusjohtajaksi ja hallituksen puheenjohtajaksi. Turun Höyhenen osakkeet jaettiin Aline Grönbergin lasten; Grönbergin, Alanderin ja Johnssonin perheiden kesken ja osa siirrettiin Turun Vanulle.
Pitäjänmäelle rakennettiin uusi pääkonttori ja varasto Kutomotielle. Vuonna 1967 Erik Johnsson luopui toimitusjohtajuudesta ja uudeksi toimitusjohtajaksi nimitettiin insinööri Eric Alander. Vuonna 1969 Turun Höyhen sulautettiin Turun Vanuun ja kaupparekisteriin tehtiin 20. tammikuuta 1970 lopettamisilmoitus. 
Turun Vanu: Turun Vanu 1908–1948, katsaus Turun Vanun toimintaan.   Turku: Turun Sanomalehti ja kirjapaino Oy, 1948.     

Turun raitioliikenne oli raitiotiejärjestelmä, jota käytettiin vuosina 1890–1972 Turun joukkoliikenteessä. Turun ohella raitioliikennettä on Suomessa ollut Helsingissä ja Viipurissa.
Turussa oli toiminnassa ensin hevosraitiotie vuosina 1890–1892 ja sähköraitiotie vuosina 1908–1972. Raitiotietä liikennöi vuodet 1890–1892 Turun Ratatieyhtiö, vuosina 1908–1918 Elektricitätswerk Åbo Aktiengesellschaft, vuosina 1919–1949 Turun raitiotielaitos ja vuodesta 1949 alkaen Turun kaupungin liikennelaitos. Raitioliikenne saavutti suurimmat käyttäjämääränsä 1940-luvulla, minkä jälkeen käyttäjämäärät hiljalleen laskivat. Raitiotieverkko oli laajimmillaan 1960-luvulla, jolloin käytössä oli neljä linjaa. Raitiotieliikenteen alasajo aloitettiin 1960-luvun lopussa, jolloin kaupunki autoistui ja raitioteiden purkaminen kuului ajan henkeen. Raitioliikenteen lakkauttamisen jälkeen kaupungin sisäistä liikennettä alkoivat hoitaa linja-autot.
Raitiotieverkko rajoittui Turussa lähinnä kaupungin keskustan ruutukaava-alueelle, eikä sitä laajennettu 1950- sekä 1960-luvulla rakennettuihin lähiöihin. Tuolloin joukkoliikennettä pidettiin tilapäisenä ratkaisuna.Toimivan raitioliikenteen lakkauttamista on myöhemmin pidetty virheenä. 2000-luvulla Turussa onkin kartoitettu raitioliikenteen aloittamista uudelleen pikaraitiotien muodossa.
Uusien liikennetapojen kehittäminen tuli 1800-luvun lopulla ajankohtaiseksi kaupunkien kasvaessa. Hevosraitiotietä yritettiin perustaa Suomeen jo 1870-luvulla, mutta vasta keväällä 1889 Suomen ensimmäiselle hevosraitiotielle anottiin lupaa Turun kaupunginvaltuustolta. Kreivi August Armfeltin johtama hanke eteni nopeasti, ja rakennustyöt alkoivat jo samana vuonna.Liikennöinti aloitettiin vuoden 1890 toukokuussa, ja lokakuussa reitti ulottui satamasta Linnankadun ja Tuomiokirkkosillan kautta Akatemiakadulle.Hevosraitiotietä liikennöi yhtiö nimeltä Spårvägsaktiebolaget i Åbo (Ratatieyhtiö Turussa). Matka maksoi 15 penniä. Maksusta sai alennusta hankkimalla samalla kertaa useampia 15 pennin arvoisia poletteja. Poletissa on teksti 15.p. Niitä tunnetaan sekä pyöreitä että neliöön muotoon leikattuja.Vuonna 1891 ratatieyhtiö aloitti myös omnibusliikenteen. Yksi omnibuslinja vei Fleminginkadulta Ruissalon sillalle. Toinen linja kulki raitiotien päätepysäkiltä Akatemianhuoneen luota Hämeen tullille. Kumpikin omnibusmatka maksoi 10 penniä.Hevosraitiotien liikennöinti oli alkuun kannattavaa, mutta lopulta menojen suuruus yllätti yhtiön. Myöskään matkustajamäärä ei ollut riittävä. Koska laitteiston kunnossapitokustannukset olivat korkeat eikä kaupunki antanut taloudellista tukea, liikennöinti jouduttiin lopettamaan lokakuussa 1892. Liikennöinnin vuoroväli oli tuolloin 10 minuuttia ja radan kokonaispituus 3,5 kilometriä.Yhtiö ajautui vararikkoon joulukuussa 1892. Talousongelmien lisäksi yhtiö kärsi myös henkilökunnan väärinkäytöksistä. Seitsemän konduktöörinä toiminutta 12–16 vuoden ikäistä nuorukaista tuomittiin rangaistavaksi näpistelystä.
Sähköistetyt raitiotiet levisivät Eurooppaan 1890-luvulla, vaikka niiden ilmassa kulkevat sähköjohdot herättivät aluksi vastustusta maiseman muuttumisen takia. Turussa raitiotien uudelleen aloittaminen tuli mahdolliseksi, kun väkiluku nousi ja Elektriska Aktiebolag AEG perustettiin. Hanketta lähti viemään eteenpäin ruotsalais-saksalainen organisaatio. Kaupunki myönsi sille toimiluvan liikennöintiin 40 vuodeksi, minkä lisäksi kaupungilla oli oikeus lunastaa yhtiö itselleen kymmenen vuoden jälkeen ja joka viides vuosi tämän jälkeen. AEG siirsi toimiluvan myöhemmin Elektricitätswerk Åbo Aktiengesellschaft -nimiselle saksalaisyhtiölle.Sähköraitiotieliikenne alkoi Turussa joulukuussa 1908, jolloin kaupungissa toimi kahdeksikon muotoinen rata ja linja Kanavaniemestä Puistokadulle. Linjat yhdistettiin jo kolmen kuukauden käytön jälkeen. Matkustajamäärät nousivat aina ensimmäiseen maailmansotaan asti, jolloin liikennöintiyhtiö ja sähkölaitos takavarikoitiin valtiolle saksalaisten omistajasuhteiden johdosta. Sodan aikana matkustajamäärät nousivat merkittävästi, kun kansalaiset olivat joutuneet luopumaan polkupyöristä niukkuuden myötä.Sodan jälkeen, vuonna 1919, liikennöinti siirtyi kaupungille ja raitiotiestä alettiin käyttää nimitystä Turun Raitiotielaitos. Samalla rataverkon laajennukseksi tehtiin lukuisia aloitteita. Vuonna 1920 sähkölaitoksella sattui kuolonuhreja vaatinut räjähdys, minkä takia raitiotie oli pysähdyksissä lähes kolme kuukautta. Seisokki edesauttoi raitiotiekaluston uusimista, mutta rataverkon uusimiseen ei kuitenkaan ollut varoja.
Turussa aloitettiin 1920-luvulla myös säännöllinen linja-autoliikennöinti. Samalla raitiotien matkustajamäärä väheni, mihin vaikutti myös linjaston pienuus ja huono kunto. Raitiotieliikennöinnin tarpeellisuutta jouduttiin miettimään ja vaihtoehtoina nähtiin linjaston laajentaminen tai linja-autoverkkoon keskittyminen. Kaupunginvaltuusto perusti selvitystyötä varten liikennekomitean, joka päätti lopulta, että raitiotiestä tulisi kaupungin ensisijainen liikennöintiväline eikä kunnalliseen linja-autoverkostoon ollut tarvetta. Sähkölaitoksen ja raitioteiden toiminta erotettiin hallinnollisesti vuonna 1930, ja raitioteiden nimeksi muutettiin Turun kaupungin Raitiotielaitos.Rataverkon laajennustyöt alkoivat 1930-luvulla, kun rakentaminen oli edullista taloudellisen laman vuoksi. Vuosien 1930–1933 aikana verkoston pituus kaksikertaistui, minkä myötä matkustajamäärät kaksinkertaistuivat ja linja-autoliikennöinti menetti markkinaosuuttaan. Verkostoa laajennettiin ensin muun muassa Itäiselle Pitkäkadulle sekä myöhemmin Nummenmäelle vuonna 1934.Toisen maailmansodan alettua raitiotien matkustajamäärät nousivat merkittävästi, kun linja-autot jouduttiin luovuttamaan armeijalle ja polttoainetta säännösteltiin. Erityisesti talvisodassa kaupungin raitiotieverkko kärsi ilmapommituksista ja kuljettajapulasta, jota helpottamaan koulutettiin naiskuljettajia.
Vuosina 1945–1947 Turun raitioliikenteen käyttäjämäärät olivat korkeimmillaan, kun sillä tehtiin parhaimmillaan yli 28 miljoonaa matkaa vuodessa. Vuoden 1950 alussa aloitettiin kaupungin sisäinen linja-autoliikenne, jota alettiin ajaa kolmihaaraisella linjalla. Tämä vaikutti raitiotieverkkoon, sillä Puutarhakadulle suunniteltua linjaa ei rakennettu.Raitiotielinjastoa uudistettiin vuosina 1949–1950 siten, että keskustan pääreitti siirrettiin Eerikinkadulle. Syynä tähän oli Aurakadun kiskojen huono kunto sekä Linnankadulla ja Puistokadulla sijainneiden vaihtoasemien liikenneonnettomuudet. Uudistus aiheutti myös keskustelua raitiotieliikenteen supistamisesta. 1950-luvulla Euroopassa vastustus raitioteitä kohtaan olikin yleistä.Vuonna 1950 raitiovaunuissa kokeiltiin ensimmäistä kertaa kuljettajarahastusta, jolloin erillisestä rahastajasta olisi voitu luopua ja säästää kustannuksia. Kokeilu päätettiin kuitenkin lopettaa lyhyen ajan jälkeen. Kaupungin yleiskaavaehdotus valmistui vuonna 1952, ja siinä määriteltiin kaupungin tuleva kasvu ja uusien asuinalueiden sijoittuminen. Ehdotuksen mukaan raitiotieliikenne tulisi lopettaa vuoteen 1980 mennessä, koska henkilöautojen määrä kasvaisi kolminkertaiseksi ja raitiovaunut tukkisivat autojen täyttämän keskustan pysähtymisillään ja hitaudellaan. Lopulta kaavaa ei kuitenkaan hyväksytty.Turun liikennelaitoksella oli mittavia raitiotieverkon laajennussuunnitelmia vielä 1950-luvulla, jolloin verkkoa haluttiin rakentaa pikaraitiotienä Raision sekä Kaarinan rajoille ja kaupungissa Itäharjuun. Lähes kaikki ehdotukset kuitenkin hylättiin asemakaavaosaston ja apulaiskaupunginjohtajan vastustuksen myötä. Uusi linja Korppolaismäkeen saatiin kuitenkin tehtyä.Raitiotien laajennusmahdollisuuksia ja sen muuttamista kannattavaksi liiketoiminnaksi tutkinut toimikunta antoi 1959 lausuntonsa. Toimikunnan mukaan verkoston laajentaminen silloisissa oloissa oli mahdotonta, mutta toisaalta toimikunta oli myös perehtynyt siihen, miten toiminnasta saataisiin jälleen tuottavaa. Raportille ei kuitenkaan annettu suurta arvoa eikä mihinkään toimenpiteisiin ryhdytty.1950-luvun loppuun mennessä raitioverkon kalustoa oli kuitenkin saatu nykyaikaistettua huomattavasti. Puolet kalustosta, radasta sekä koko raitiotievarikko oli saatu uusittua. Siitä huolimatta rataverkkoa ei laajennettu kaupungin uusille asuinalueille eikä ensimmäisiin kerrostalolähiöihin, vaan nämä reitit oli annettu linja-autoliikenteelle.
1960-luvulla Turun kaupungin kaupunki- ja liikesuunnittelun lähtökohta oli, että jokaisella perheellä on auto, ja lähiöiden jalankulku- ja pyöräilyverkostot rakennettiin lähinnä lasten käyttöön. Joukkoliikenteen käyttö väheni 1960-luvulla merkittävästi samalla kun henkilöautojen määrä kasvoi. Raitiotieverkosto oli ollut pitkään koskemattomana sen jälkeen, kun sitä oli pidennetty vuonna 1956, ja se oli yksinkertaiselta pituudeltaan 17,9 kilometriä.Turun kaupungin liikennelaitoksen käyttöinsinööri teki vuonna 1961 selvityksen raitiotieliikenteen lakkauttamisesta. Selvityksessä ehdotettiin, että liikennöinti lakkautettaisiin vuoteen 1980 mennessä, mutta varsinaista syytä lakkautukselle ei kerrottu. Huhtikuussa 1962 käyttöinsinööri esitteli lautakunnan kokouksessa liikennelaitoksen kehitysohjelmansa ja esitti raitioteiden lopettamista vuoteen 1972 mennessä. Keskustelun päätteeksi lautakunta päätyi ehdottamaan kaupunginhallitukselle liikennöinnin lopettamista. Tämän uskottiin parantavan liikennelaitoksen taloutta, vaikkei linja-autoliikenteelle ollut laskettu kannattavuusnäkymiä.
»Vanhastaan on Turussa totuttu siihen, että raitiotieliikenteessä on joka vaunussa oma erillinen rahastaja.» (Toimikunnan mietintä 1962, minkä mukaan kuljettajarahastus oli haastavaa.)
Keväällä 1962 kaupunginhallitus asetti virkamiestoimikunnan, jonka tehtävä oli valmistella raitiotien lakkauttamista, eikä sen kehittämistä tai säilyttämistä tutkittu. Toimikunnan mukaan henkilöautojen määrä lisääntyisi ja raitiovaunut tukkisivat liikenteen. Lisäksi raitioliikenteeseen olisi tarvittu uutta henkilöstöä eläköitymisen vuoksi. Toimikunta teki lokakuussa 1962 vierailumatkoja raitioteitä lakkauttaneisiin kaupunkeihin Ruotsiin ja Saksaan. Vaikka esimerkiksi Norrköpingissä raitiotiehen oli panostettu paljon, toimikunta ei juurikaan tutkinut kaupungin rataverkkoa. Keväällä 1963 toimikunta julkaisi loppupäätelmänsä. Raportissa ei vieläkään paneuduttu toiminnan kehittämiseen, vaan se käsitteli lähinnä raitiotien lopettamisprosessia.Liikennelaitoksen kehittämisohjelma käsiteltiin keväällä 1963 ensimmäistä kertaa kaupunginhallituksessa. Päätöstä raitiotieliikenteen lakkautuksesta ei kuitenkaan tehty heti, vaan kesällä 1964 se jätettiin lepäämään vaalien ajaksi. Vaalien jälkeen kaupunkiin valittiin uusi kaupunginhallitus ja kaikkiin lautakuntiin uudet jäsenet. Uusi kaupunginhallitus asetti ensi töikseen komitean, jonka piti ajaa liikennelaitoksen kehittämisohjelma läpi. Kesällä 1965 kaupunginhallitus oli lopulta saanut aikaan esityksen raitiotieliikenteen lakkauttamisesta, ja kaupunginvaltuusto päätti yksimielisesti lakkauttaa raitiotieliikenteen linjan numero 1. Tämän jälkeen oli tarkoitus siirtyä asteittain pois raitiotieliikenteestä.
Lakkautuspäätöksen jälkeen raitiotieliikenteen kalustoa ei haluttu uusia ja välttämättömätkin korjaukset yritettiin välttää. Samalla raitioliikennettä korvaamaan hankittiin nopeasti uusia linja-autoja. Ne pystyivät suuremman akselipainon vuoksi kuljettamaan enemmän matkustajia, mutta toisaalta ne olivat liian painavia Turun maapohjalle, koska katuja ei ollut kestopäällystetty. Katuverkko jouduttiin päällystämään asfaltilla.Turun raitiotien linja 1 lakkautettiin maaliskuussa 1967 ja korvattiin linja-autolla, minkä jälkeen matkustajamääri laski 22 prosentilla. Kaupunginhallituksen asettama uusi liikennelaitoksen toimikunta totesi myös vuonna 1969, että matkustajamäärät laskevat 800 000 matkalla vuodessa. Tästä huolimatta toimikunta ehdotti raitiotieliikenteen lakkautuksen nopeuttamista. Myös kaupungin yleiskaavatoimikunta painosti kaupunginhallitusta lakkauttamaan linjan 2 nopeammalla aikataululla. Lakkautusta aikaistettiinkin kahdella vuodella vuoteen 1972.Kansalaisten keskuudessa alettiin 1970-luvulla myös vastustaa raitioliikenteen lakkauttamista, lähinnä nostalgiasyistä ja matkailun takia. Myös ympäristötietoisuus nousi. Vastustajat eivät kuitenkaan lopulta kuitenkaan pystyneet estämään lakkautusta. Liikennelaitoksella haluttiin nopeuttaa liikennöinnin lakkautusta kustannussäästöjen takia. Linja 2 lakkautettiinkin jo toukokuussa 1972 ja korvattiin linja-autoilla. Viimeiseksi jäänyt linja 3 ajettiin viimeisen kerran 1. lokakuuta 1972 vaunulla numero 38.Kaupungin periaatteena oli, että lakkautuksen takia ketään ei tulisi irtisanoa, vaan raitioliikenteen henkilöstö pyrittiin sijoittamaan uudelleen liikennelaitoksessa tai kaupungin muissa tehtävissä. Monet kuljettajat saivat töitä linja-autonkuljettajina.
Antero Alun mukaan Turun raitiotieliikenteen lakkautusta on jälkikäteen pidetty virhepäätöksenä. Lakkauttamisen vuoksi kaupunki menetti toimivan liikennejärjestelmän, jonka edut ja mahdollisuudet tulivat pian lakkautuksen jälkeen ilmi. Raitioteiden lakkauttaminen vähensi matkustajamääriä, vaikkakin palvelutaso säilyi samanlaisena.Kaupungin päättävät elimet eivät koskaan arvioineet kokonaisuutena kustannuksia, joita syntyi raitioliikenteen lakkauttamisesta ja sen korvaamisesta linja-autoilla. Tehdyissä laskemissa ei otettu huomioon sitä, että katuja piti vahvistaa linja-autoliikennettä varten eikä niissä harkittu vaihtoehtoa luopua erillisistä rahastajista raitiovaunuissa. Katujen kunnostaminen, kalustohankinnat sekä uuden varikon rakentaminen osoittautuivat odotettua kalliimmaksi. Koko raitiotieverkon tilalle jouduttiin rakentamaan 1970-luvun loppuun mennessä uusi katuverkko, joka kesti linja-autoliikennöinnin. Liikennelaitoksen toiminta pysyi tappiollisena lakkautuksesta huolimatta, ja toimivaa kalustoa sekä kallis rataverkko hävitettiin.
Ohessa on esitetty Turun raitiotieliikenteen käyttäjämäärät vuosilta 1909–1972. Ainoastaan vuonna 1972 kaupungin liikennelaitoksen linja-autoliikenteessä oli enemmän matkustajia (9 161 530) kuin raitiotieliikenteessä. Vertailuna vuonna 2015 Turussa tehtiin kaupungin sisäisiä matkoja linja-autoliikenteessä 20,2 miljoonaa.
Turun raitiovaunuissa ei ollut virallista tyyppimerkintää, koska luultavasti sekä vaunukalusto että numerosarjat olivat tarpeeksi yhtenäisiä, jotta vaunut voitiin vaivatta tunnistaa vaununumeroista. Varsinaisten vaunujen lisäksi liikenteessä oli myös perävaunuja, joita liikennöitiin kaksi- ja neliakselisina. Perävaunujen tarve nousi erityisesti 1930-luvulla, ja niitä hankittiin ensisijaisesti Suomesta.Ensimmäisten hevosraitiovaunujen raideleveys oli 1 436 mm, mikä oli käytännössä normaali raideleveys. Vaunut toimitti ruotsalainen Atlas, mutta niiden alkuperäisenä mallina oli yhdysvaltalaisen John Stephensonin valmistama vaunu. Ensimmäisistä vaunuista on jäänyt verrattain vähän kuva-aineistoa, mutta niiden tiedetään olleen eri värisiksi maalattuja.Sähköisen raitiotieliikenteen alkaessa raideleveydeksi vakiintui Turussa Helsingin tapaan 1 000 mm. Koska liikennöinnin toimilupa oli saksalaisella AEG:llä, vaunut hankittiin yhtiön yhteistyökumppanilta, ASEA:lta. Vuosina 1908 ja 1909 tilatut vaunut olivat tyypillisiä ruotsalaisvaunuja, joissa oli 18 istumapaikkaa.Liikennöinnin lakkautuksen jälkeen valtaosa vaunuista myytiin paikalliselle romuliikkeelle, joka irrotti niistä kaiken käyttökelpoisen. Tämän jälkeen vaunut yleensä poltettiin. Osa vaunuista luovutettiin Turun alueen lastentarhoille leikkivälineiksi. Lisäksi vaunuja luovutettiin kahdelle museoyhdistykselle ja myytiin Hotelli Aulangolle. 2000-luvun alussa 91:stä Turussa liikennöineestä vaunusta oli säilynyt 12.
1990-luvulla heräsi mielenkiinto kunnostaa vanhoja vaunuja museoraitiotietä varten Tukholman tapaan. Linjavaihtoehtona vuoden 1997 vetoomuksessa oli Satama–Puutori. Tavoitteeksi asetettiin tuolloin liikennöinti toukokuun ja elokuun välillä. Myöhemmin ehdotettiin lyhyempää linjaa välille Martinsilta–Turun linna. Tämän museoraitiotien pituus olisi ollut alle kaksi kilometriä ja se olisi suunnattu lähinnä matkailijoille. Toiminta olisi kuitenkin ollut kannattavaa, mikäli matkustajia olisi ollut päivittäin 150–250. Turun kaupunginhallitus päätti vuonna 2005, että museoraitiotien toteutus- sekä rahoitusmallit selvitettäisiin kesään 2006 mennessä, mutta hanke ei edennyt pidemmälle.
Pikaraitiotie nousi Turussa puheenaiheeksi 1990-luvun alussa, jolloin ”Raitiovaunut takaisin” -liike piti kaupungissa yleisötilaisuuden. Tuolloin ehdotettiin pikaraitiotietä välille Runosmäki–Keskusta–Kaarina. Liikennöinnin uskottiin olevan taloudellisesti kannattavaa. Vuonna 1992 esitettiin yhteiskaavallisessa yhteistyössä Naantalista Turun kautta Piikkiöön ulottuvaa rataverkkoa. Vuonna 1997 kansalaisjärjestöt ehdottivat pikaraitiotietä vetoomuksessaan. Turun kaupunginhallitus päätti vuonna 2000 yleiskaavassa, että aluevaraukset Uudenmaankadun sekä Satakunnantien mahdollista pikaraitiotietä varten tulee selvittää.Vuonna 2002 tehdyn pikaraitiotien selvityksen pohjalta Turun, Kaarinan, Naantalin ja Raision kaupungit päättivät varata pikaraitiolinjalle tilaa kaavoituksessa. Turun kaupunginhallitus päätti vuotta myöhemmin selvittää pikaraitiotien toteuttamis- sekä rahoitusedellytykset.Turun raitiotien yleissuunnitelma käynnistyi tammikuussa 2013, ja huhtikuussa kaupunginhallitus asetti suunnitelmalle tavoitteet. Alustavien suunnitelmien mukaan liikennöinti voisi alkaa 2020-luvulla. Selvitystä tehtiin yhdessä Tampereen kanssa. Huhtikuussa 2015 valmistuneessa pikaraitiotien yleissuunnitelmassa Turkuun suunniteltiin kaksilinjaista raitiotietä välille Runosmäki–Matkakeskus–Kauppatori–Varissuo ja Matkakeskus–Skanssi.
Laaksonen, Mikko: Turun Raitiotiet.   Hämeenlinna: Kustantaja Laaksonen, 2009. ISBN 978-952-5805-04-8.    
Sirkiä, Hanna: Hyvästi ny sitt, raitsikat – Turun raitiovaunuliikenteen lakkauttaminen 1961–1972 (2003) PDF)
Söderström, Marita: Ratatieosakeyhtiöstä keltaiseen vaaraan – Turun joukkoliikenne 100 vuotta.   Turku: Grafia Oy, 1990. ISBN 951-91-25-74-4.

Turun tuomiokirkon kortteli v. 1756 on Bruno Aspelinin tekemä veistos. Se sijaitsee Turussa Brahenpuistossa.
Veistos on valmistettu pronssista ja sen jalusta punagraniitista. Sen lahjoitti Turun kaupungille Gustav Albert Petreliuksen lahjoitusrahasto, ja se paljastettiin vuonna 1931.Teos tunnetaan myös nimellä Vanha kirkkokortteli ja se esittää nimiensä mukaisesti Turun tuomiokirkon korttelia vuonna 1756, ennen vuoden 1827 Turun paloa.

Tuupakka on Vantaan länsiosassa, Viinikkalan ja Ylästön kaupunginosien alueella sijaitseva asuinalue, teollisuusalue, Kehä III:n tieliittymä ja pikavuoropysäkki.Alueella sijaitsee Vantaan kaupungin keskusvarikko. Vantaanjoen Vantaankosken mutka reunustaa Tuupakan aluetta luoteen, lännen ja lounaan puolelta.Tuupakan liittymä Kehä III:lla on merkittävä kulkureitti Viinikkalan logistisille toimintayksiköille, jotka sijaitsevat Helsinki-Vantaan lentoaseman länsilaidalla.
Kehä III:lla sijaitsee Tuupakan pikavuoropysäkki, jonka kautta ajetaan lentoaseman, Hämeenlinnan ja Tampereen välisiä linja-autovuoroja.

Tuvalu on Kansainyhteisöön kuuluva Tyynellämerellä sijaitseva saarivaltio ja perustuslaillinen monarkia. Se kuuluu maailman pienimpiin maihin. Pinta-alaltaan se on maailman neljänneksi pienin valtio. Asukkaita Tuvalulla on 11 192, ja itsenäisistä valtioista vain Vatikaanissa ja Naurulla on vähemmän asukkaita. Näiden kahden lisäksi vain Monaco on pinta-alaltaan Tuvalua pienempi. Sen lähimmät naapurimaat ovat Kiribati, Salomonsaaret, Fidži, Samoa, Wallis ja Futuna (Ranska) sekä Tokelau (Uusi-Seelanti). Tuvaluun kuuluu yhdeksän atollia, joissa on yhteensä 129 saarta. Maan hallinnollinen keskus on Funafutin atollilla. Tuvalun korkein kohta on vain noin viisi metriä merenpinnan yläpuolella, joten ilmaston lämpenemisestä johtuva merenpinnan nousu on suuri uhka koko valtion olemassaololle.
Tuvalu asutettiin noin ajanlaskun alun aikaan, ja saarten ensimmäiset asukkaat tulivat lähinnä Samoalta. Ensimmäinen eurooppalainen, joka saapui Tuvalulle, oli espanjalainen Álvaro de Mendaña de Neira, joka näki Nuin atollin vuonna 1568. Myöhemmin eurooppalaiset alkoivat kutsua saaria Ellicesaariksi, ja vuonna 1892 saaret liitettiin Britannian Gilbert- ja Ellicesaarten protektoraattiin. Vuonna 1975 se erosi omaksi siirtokunnakseen nimellä Tuvalu, ja kaksi vuotta myöhemmin se itsenäistyi. Vuonna 2000 Tuvalu liittyi Yhdistyneisiin kansakuntiin saatuaan lisätuloja .tv-verkkotunnuksen vuokraamisesta.
Tuvalun saaret sijaitsevat noin 4 000 kilometriä Australiasta koilliseen. Ne ovat suunnilleen puolessavälissä Havaijilta Australiaan. Saarten pinta-ala on yhteensä 26 neliökilometriä. Rantaviivaa Tuvalulla on 24 kilometriä. Pinta-alaltaan Tuvalu on Vatikaanin, Monacon ja Naurun jälkeen maailman neljänneksi pienin itsenäinen valtio. Maan korkein kohta on nimeämätön paikka, joka sijaitsee viisi metriä merenpinnan yläpuolella. Tuvalulla ei ole jokia, eikä pohjavesi kelpaa juotavaksi. Juomavesi saadaan sadevedestä ja enenevässä määrin poistamalla suola merivedestä.Tuvalun naapurimaat ovat Kiribati, Salomonsaaret, Fidži, Samoa, Ranskalle kuuluva Wallis ja Futuna sekä Uudelle-Seelannille kuuluva Tokelau. Tuvalu sijaitsee päiväntasaajan eteläpuolella. Kansainvälinen päivämääräraja kulkee Tuvalun alueen kautta, mutta kaikki yhdeksän atollia sijaitsevat sen länsipuolella. Niutaolla on suolapitoinen järvi.Tuvaluun kuuluu yhdeksän asutettua atollia ja riuttasaarta. Funafuti, Nukufetau, Nui ja Nanumea koostuvat suuresta laguunista, jota ympäröi koralliriutta. Nanumaga, Niulakita, Niutao ja Vaitupu ovat puolestaan yksittäisiä korallisaaria. Yhteensä Tuvalulla on 129 saarta. Jokaista saarta ympäröi koralliriutta, ja jokaisella saarella on laguuni, joka on Funafutilla, Nanumealla, Nuilla, Nukufetaulla ja Nukulaelaella yhteydessä mereen.Tuvalulla ei ole hallinnollisia alueita. Valtion pääkaupungiksi ilmoitetaan lähteestä riippuen joko Funafuti (tärkein atolli), Fongafale (tärkein saari) tai Vaiaku (tärkein kylä). Kaikki hallinnolliset rakennukset sijaitsevat Vaiakussa. Tuvalun nimi tulee kahdeksasta alkujaan asutusta atollista, sillä Tuvalu tarkoittaa tuvaluksi ”kahdeksaa saarta”.Funafutin länsiosissa sijaitsee 33 neliökilometrin suuruinen Funafutin merensuojelualue, jonka alueella on kuusi asumatonta luotoa ja noin 20 prosenttia Funafutin riutoista.
Tuvalu sijaitsee kuumalla ja kostealla trooppisella vyöhykkeellä. Kuivakausi on toukokuusta lokakuulle ja sadekausi marraskuusta huhtikuulle.Vuoden keskilämpötila on noin 30 °C. Lämpötilan vaihtelu on pientä, vaikka sää onkin maaliskuusta lokakuulle keskimäärin hieman viileämpi. Funafutin ja muiden eteläisten saarten sadanta on noin 3 400 millimetriä, kun se Nanumealla ja muilla pohjoisilla saarilla on noin 2 900 millimetriä. Taifuunit ovat Tuvalulla harvinaisia, sillä saaret sijaitsevat niiden pääasiallisen esiintymisalueen ulkopuolella. Vakavia taifuuneja on saarille iskenyt vuosina 1894, 1972 ja 1990.Koska Tuvalu sijaitsee korkeimmillaankin vain noin viisi metriä merenpinnan yläpuolella, saaret ovat merenpinnan nousun takia uhassa joutua kokonaisuudessaan veden alle. Tuvalulla tehtyjen mittausten mukaan merenpinta alueella on noussut 2000-luvulla viisi millimetriä vuodessa. Tropiikin merien lämpölaajenemisen takia merenpinta on noussut kolme millimetriä maapallon keskiarvoa enemmän. Sen lisäksi, että nouseva meri peittää osia atolleista, se lisää eroosiota ja huokoiseen maahan imeytyvä merivesi pilaa maanviljelysmaata. On arvioitu, että merenpinta nousee jopa metrin vuoteen 2100 mennessä, jolloin Tuvalu olisi asuinkelvoton.
Tuvalulla elää luonnossa muun muassa rottia, kilpikonnia, lintuja, hyönteisiä, sammakkoja, taskurapuja ja sisiliskoja. Tuvalua ympäröivän merialueen kalakanta on runsas, siihen kuuluu yli 350 lajia. Alkuperäisiä lintulajeja on 38, sen sijaan alkuperäisiä maanisäkkäitä ei ole.Tuvalun ainoa nisäkäslajit ovat koira ja kissa, sika ja rotta., ja niitä kuten sikoja ja siipikarjaa tuotiin Tuvalulle 1800-luvulla ulkomailta. Siat ovat yleisiä, ja vuonna 2007 niitä laskettiin olevan saarilla yhteensä noin 13 600. Tuvalulle on myös tuotu Fidžiltä vuohia.Kookospalmut muodostavat suuren osan saarten kasvillisuudesta. Niiden aluskasvillisuudesta papujen sukulainen Vigna marina ja mykerökukkaiset Scaevola-suvun kasvit sopivat rehuksi, ja paikoin vuohet ovat syöneet ne kokonaan. Saarella kasvaa myös leipäpuita, joiden lehdet kelpaavat myös rehuksi. Mangrovea esiintyy hiukan viidellä saarella, yhteensä noin 40 hehtaaria. Kaikkiaan Tuvalulla kasvaa noin 200 kasvilajia, joista noin 50 lajia lukuun ottamatta muut ovat tulokaslajeja. Monet puulajit, joita on perinteisesti käytetty esimerkiksi kanoottien rakentamiseen, ovat harvinaistumassa.
Tuvalu asutettiin ensimmäisellä vuosituhannella ennen ajanlaskumme alkua. Alkuperäisten asukkaiden uskotaan tulleen suurimmilta osin Samoalta, mutta myös Tongalta ja Uvealta. Nuin atollin asukkaat tulivat kuitenkin Kiribatilta, mistä on merkkinä muun muassa siellä puhuttu kiribatin kieli. Tuvalun varhaisen historian aikana kullakin saarella oli oma johtaja aliki.Eurooppalaisista ensimmäisenä Tuvalulle saapui espanjalainen Álvaro de Mendaña de Neira 16. tammikuuta 1568, jolloin hän näki Nuin saaren Capitana-laivalta. Toisella matkallaan Mendaña de Neir löysi Niulakitan 29. elokuuta 1595. Tämän jälkeen eurooppalaiset eivät käyneet Tuvalulla lähes kahteensataan vuoteen, kunnes espanjalainen Francisco Antonio Mourelle kävi saarilla vuonna 1781. Hän löysi ensimmäisenä eurooppalaisena Nanumangan atollin. Kapteeni Arent de Peyster löysi vuonna 1819 Funafutin ja Nukufetaun atollit. Hän nimesi Funafutin Edward Ellicen mukaan Ellicen ryhmäksi. Myöhemmin A. G. Findlay alkoi käyttää koko saariryhmästä nimeä Ellicesaaret. Viimeisinä saarina löytyivät vuonna 1821 Nukulaelae ja vuonna 1825 Niutao sekä Vaitupu.Vuosina 1850–1875 eurooppalaiset veivät saarilta orjia plantaaseille Fidžiin ja Queenslandiin. Saarten asukaslukua pienensivät radikaalisti myös eurooppalaisten tuomat taudit. Perulaiset orjakauppiaat veivät vuonna 1863 Perun guanokaivoksille noin 400 tuvalulaista, lähinnä Funafutilta ja Nukulaelaelta, joiden asukkaista kaksi kolmasosaa kaapattiin. Tuvalulaisten käännyttäminen kristityiksi aloitettiin 1800-luvun lopulla. Vuonna 1861 Nukulaelaen atollille ajautui Manihikiltä Cookinsaarilta Lontoon lähetysseuran kannattajia. Vuonna 1865 saarille lähetettiin samoalaisia pappeja. Tuvalulaiset omaksuivat uuden uskonnon nopeasti. Kristinusko on siitä lähtien ollut Tuvalun valtauskonto.
Tuvalulle tuli myös kauppiaita. Yksi heistä oli myöhemmin kirjailijana tunnetuksi tullut australialainen Louis Becke, joka piti kauppaa Nukufetaulla helmikuusta 1881 lähtien. 1890-luvun lopulta lähtien Tuvalulla kävi useita koralliatollien muodostumista tutkineita retkikuntia. Yhtä retkistä johti Sydneyn yliopiston geologian professori Edgeworth David. Hänen vaimonsa kirjoitti myöhemmin kokemuksistaan kirjan Funafuti, or Three Months on a Coral Island.Vuonna 1892 nykyinen Tuvalu liitettiin perustettuun Yhdistyneen kuningaskunnan Gilbert- ja Ellicesaarten protektoraattiin, jossa Tuvalusta käytettiin nimitystä Ellicesaaret. Protektoraatista tehtiin siirtokunta vuonna 1916.
Japani oli toisen maailmansodan aikana miehittänyt Kiribatin ja suunnitteli myös etenemistä Tuvalulle. Yhdysvaltain sotajoukot kuitenkin ehtivät sinne jo lokakuussa 1942, ja he rakensivat lentotukikohdan Funafutille, Nanumealle ja Nukufetaulle. Japani teki sodan aikana näille atolleille pommituksia. Maaliskuun ja marraskuun 1943 välisenä aikana se hyökkäsi yhdeksän kertaa Funafutille. Yhdysvaltalaissotilaita oli parhaimmillaan Tuvalulla yli 6 000 vuonna 1943. Sodan loppumisen aikaan vuonna 1945 lähes kaikki sotilaat ja kalusto oli jo siirretty pois Tuvalulta. Sodan jälkeen moni tuvalulainen siirtyi paremman elämän toivossa Tarawalle, Kiribatiin, jossa oli siihen aikaan paremmat mahdollisuudet saada työtä. Nanumangan atollilta moni muutti Tongaan tai Karoliineille, Mikronesiaan ja Vaitupulta Kioaan, Fidžille.Vuonna 1974 Ellicesaarten polynesialainen väestö päätti äänestyksessä erota Gilbertsaarten (nykyisin Kiribati) mikronesialaisesta väestöstä. Peräti 92 prosenttia äänestäneistä kannatti eroamista, ja 1. lokakuuta 1975 Ellicesaarista tehtiin oma siirtokuntansa nimellä Tuvalu. Itsenäisyyden se sai 1. lokakuuta 1978, ja maan ensimmäiseksi pääministeriksi valittiin Toaripi Lauti. Pian maahan alkoi tulla ulkomaalaista rahaa, ja valtioon rakennettiin avustusten turvin ensimmäinen sairaala vuonna 1978. Uusi-Seelanti, Australia ja Yhdistynyt kuningaskunta lahjoittivat Tuvalu Trust Fund -säätiölle yhteensä 24,7 miljoonaa Australian dollaria.Vuonna 1986 pidettiin äänestys siitä, pitäisikö Tuvalu muuttaa tasavallaksi. Ehdotus ei kuitenkaan saanut tarpeeksi kannatusta ja se hylättiin. Tuvalun suhteet entiseen emämaahansa Yhdistyneeseen kuningaskuntaan kuitenkin heikkenivät, mihin vaikuttivat myös brittiläisten kritiikki pääministeri Bikenibeu Paeniun politiikkaa kohtaan vuonna 1992 ja Kamuta Latasin hallituksen päätös poistaa maan lipusta Yhdistyneen kuningaskunnan lippu vuonna 1995. Latasin hallitus kaatui vuonna 1996, ja Paeniu palautti vanhan lipun käyttöön seuraavana vuonna.Tuvalu sai merkittäviä lisätuloja vuonna 2000, kun se vuokrasi .tv-verkkotunnuksensa yhdysvaltalaiselle yritykselle. Tulojen ansiosta se pystyi hakemaan Yhdistyneiden kansakuntien jäsenyyttä, ja se hyväksyttiin YK:iin myöhemmin samana vuonna. Siitä tuli vuonna 2000 myös Kansainyhteisön täysjäsen. Samana vuonna saarilla tapahtui sen itsenäisyyden ajan pahin onnettomuus, kun Vaitupun koulupalossa kuoli 18 koulutyttöä ja heidän ohjaajansa.2000-luvulla Tuvalu on ollut julkisuudessa ilmaston lämpenemisen ja siitä johtuvan merenpinnan nousun takia. YK:n vuonna 1989 julkaiseman raportin mukaan Tuvalu on yksi niistä saarivaltioista, joita uhkaa hukkuminen 2000-luvulla. Tuvalu on ajanutkin tiukkaa ympäristöpolitiikkaa, ja vuonna 2001 se, Kiribati ja Malediivit uhkasivat haastaa Yhdysvallat oikeuteen, kun se ei ollut ratifioinut Kioton pöytäkirjaa. Tuvalu puolestaan hylkäsi Kööpenhaminan sopimuksen, sillä se piti sitä riittämättömänä. Uusi-Seelanti ja Niue ovat ainakin lupautuneet ottamaan vastaan tuvalulaisia ilmastopakolaisia.
Tuvalu on edustuksellinen demokratia ja osa Kansainyhteisöä. Sen valtionpäämies on Yhdistyneen kuningaskunnan kuningatar Elisabet II, jota edustaa kenraalikuvernööri. Kenraalikuvernöörin pitää olla Tuvalun kansalainen. Yhdistyneen kuningaskunnan monarkki nimittää kenraalikuveröörin virkaansa pääministerin suosituksesta.Tuvalun parlamentti Fale I Fono on 15-jäseninen, ja se valitaan neljän vuoden välein. Maassa ei ole poliittisia puolueita, vaikka sellaisten perustamiseen ei ole mitään esteitä. Poliitikot ovat useimmiten sitoutumattomia ehdokkaita, jotka identifioivat itsensä maantieteellisesti, heimo- tai sukusuhteisiin tai henkilökohtaisiin suhteisiin.Seitsemältä saarelta yhdeksästä äänestetään kaksi jäsentä parlamenttiin. Nukulaelaelta vain yksi ja Niulakitalta ei yhtään. Parlamentti valitsee pääministerin, joka valitsee parlamentin jäsenistä korkeintaan viisi jäsentä hallitukseensa. Parlamentilla on oikeus käyttää epäluottamuslausetta hallituksen hajottamiseen. Paikallishallinto muodostuu Funafutin kaupunginvaltuustosta ja seitsemällä muulla saarella omasta valtuustosta (falekaupule). Valtuustoissa on kuusi jäsentä, ja ne valitaan neljän vuoden välein yleisillä vaaleilla.Tuvalulla on läheiset suhteet Fidžiin, Uuteen-Seelantiin ja Australiaan. Sillä on myös diplomaattiset suhteet Taiwanin kanssa, ja Taiwan on ainoa valtio, jolla on suurlähetystö Tuvalulla. Tuvalu on Yhdistyneiden kansakuntien, Tyynenmeren valtioiden foorumin, Aasian kehityspankin, Kansainvälisen valuuttarahaston ja Maailmanpankin jäsen.Freedom House listasi Tuvalun vuonna 2010 poliittisesti vapaaksi maaksi. Sen mukaan Tuvalulla kunnioitetaan pääsääntöisesti sananvapautta, painovapautta ja uskonnonvapautta. Korruptio ei myöskään ole ongelma saarilla.
Tuvalun oikeuslaitos on itsenäinen, ja se on kaksitasoinen. Alemmalla tasolla ovat tuomarit ja paikalliset tuomioistuimet. Korkeammalla tasolla ovat Lontoossa sijaitseva valtakunnanneuvosto, Fidžillä sijaitseva vetoomustuomioistuin ja korkein oikeus, jonka presidentti on myös Tongan korkeimman oikeuden presidentti.Tuvalun laki perustuu brittiläiseen yleiseen siviilioikeuteen, johon on tehty lisäyksiä paikallisen tapaoikeuden pohjalta.Kuolemanrangaistusta ei ole käytössä Tuvalulla eikä yhtään teloitusta ole toimeenpantu maan itsenäisyyden aikana. Ennen Ison-Britannian vallan aikaa kuolemanrangaistuksen saattoi langettaa yhteisön päällikkö, aliki. Päälliköt saattavat kuitenkin edelleen langettaa ruumillisia rangaistuksia paikallisten sääntöjen rikkomisesta.Homoseksuaalisuutta pidetään Tuvalulla yhä rikoksena. Ankarin mahdollinen siitä koituva tuomio on viidentoista vuoden vankeusrangaistus. Mikä tahansa alle 13-vuotiaan kanssa harjoitettu seksuaalinen kanssakäyminen johtaa Tuvalulla elinkautiseen vankeusrangaistukseen. Seksin harrastamista alle 15-vuotiaan kanssa pidetään lievempänä rikoksena, mutta siitäkin saattaa seurata pisimmillään viiden vuoden vankeus. Pornografia on Tuvalulla lailla kiellettyä.Tuvalulla ei ole armeijaa. Tuvalun poliisilla on kuitenkin pelastus- ja valvontatehtäviä varten Australian lahjoittama Pacific-luokan vartiolaiva.
Tuvalun bruttokansantuote on kasvanut tasaisesti 1980-luvun alun jälkeen, mutta maan taloutta koettelevat helposti erilaiset kriisit. Tuvalun syrjäisen sijainnin takia kansainvälinen kaupankäynti ja matkailu ovat haastavia, minkä takia maan talous tukeutuu pitkälti ulkomaalaisiin rahalähteisiin ja erilaisiin avustuksiin. Peräti kolmannes Tuvalun bruttokansantuotteesta muodostui 1990-luvulla rahalähetyksistä, mutta Banaban ja Naurun fosfaattikaivosten sulkemisen jälkeen niiden osuus on pienentynyt. Vuoden 2012 väestönlaskennan mukaan 40 prosenttia kotitalouksista oli vuoden 2011 aikana saanut rahalähetyksiä. Niiden pääsääntöiset lähteet ovat merenkulkijat, työntekijävaihtoon osallistuvat kausityöntekijät ja pysyvästi ulkomaille asettuneet tuvalulaiset. Tuvalun rahayksikkö Tuvalun dollari on sidottu Australian dollarin arvoon.Tuvalun pääelinkeino on kalastus, ja se muodostaa maatalouden kanssa 60 prosenttia Tuvalun bruttokansantuotteesta. Maa myy kalastuslisenssejä Taiwanille, Japanille, Etelä-Korealle, Uudelle-Seelannille ja Yhdysvalloille. Tuvalulla on myös oma kuuden aluksen kalastuslaivasto. Lisenssialukset pyydystivät vuonna 2015 Tuvalun yksinomaiselta talousvyöhykkeeltä 81 700 tonnia tonnikaloja.Maatalous tuottaa kopraa vientiin, ja maa saa tuloja myös turismista. Lisäksi valtio saa vientituloja postimerkkien ja kolikoiden myynnistä. Omavaraismaatalouden on arvioitu työllistävän noin 70 prosenttia tuvalulaisista, ja vain noin yksi kolmasosa työvoimasta on varsinaisessa palkkatyössä. Vain hallituksen töissä on vakaa palkka, ja lähes 70 prosenttia työssäkäyvistä onkin palvelualoilla. Noin 900–1000 tuvalulaista työskentelee merenkävijöinä, ja Aasian kehityspankin arvion mukaan parhaimmillaan 15 prosenttia Tuvalun miehistä oli ulkomailla merenkävijöinä, joiden rahalähetykset muodostavat merkittävän osan valtion tuloista.Tuvalulla turistien määrää vähentää muun muassa saarten syrjäinen sijainti. Yhteensä saarilla käy noin tuhat vierailijaa vuodessa. Saarten ainoa hotelli on Funafutilla sijaitseva Vaiaku Lagi Hotel. Sen omistaa Tuvalun hallitus. Lisäksi saarilla on vierasmajoja. Tuvalulla turisteille terveysriskeinä ovat esimerkiksi kolera, dengue-kuume ja tuberkuloosi. Alueelle matkustettaessa on yleensä järkevää ottaa esimerkiksi hepatiitti A -rokote. Ainoa sairaala sijaitsee Funafutilla. Tuvalulla ei ole juuri turistinähtävyyksiä. Monet turistit tulevat sukeltamaan; tärkeimpiä kohteita ovat Funafutin laguuni ja kuuden pikkusaaren muodostama Funafutin luonnonsuojelualue. Muita turistien suosimia kohteita ovat kansallinen kirjasto ja naisten käsityökeskus, jotka molemmat sijaitsevat Funafutilla, sekä Nanumean kirkontorni, josta on hienot näköalat.Vuonna 1987 Australian, Uuden-Seelannin ja Yhdistyneen kuningaskunnan perustama Tuvalu Trust Fund -säätiö, jota tukevat myös Japani ja Etelä-Korea, antaa Tuvalulle vuosittain merkittäviä rahasummia. Säätiön varallisuus oli vuoteen 2017 mennessä kuusinkertaistaunut. Myös Yhdysvallat on Tuvalulle tärkeä taloudellinen tukija: vuonna 1988 sovitun kalastuslaitoksille myönnettävän tuen määrä oli yhdeksän miljoonaa dollaria vuonna 1999, ja summan odotetaan edelleen kasvavan.Vuonna 1998 Tuvalu alkoi kerätä voittoja suuntanumeronsa käytöstä maksullisiin puhelinnumeroihin ja vuonna 2000 .tv-verkkotunnuksen vuokraamisesta. Verisign teki vuonna 2011 sopimuksen .tv-tunnusten myymiseen. Vuonna 2016 yritys maksoi Tuvalun hallitukselle viisi miljoonaa dollaria. Sopimus on voimassa vuoden 2021 loppuun asti. Puhelinten suuntanumeron 688 käyttäminen maksullisiin seksilinjoihin väheni maan kristityn kansanosan vastustuksen takia.
Tuvalulla on vasemmanpuoleinen liikenne. Maaliikenteen suosituimpia ajoneuvoja ovat polkupyörät, moottoripyörät ja mopedit. Funafutilla on taksi- ja minibussipalveluita. Ainoat päällystetyt tiet sijaitsevat Funafutilla. Yksityisiä henkilöautoja on vain muutamia.Tuvalun tärkeimpien atollien välillä kulkevat rahtilaivat Nivaga II ja Manu Folau, jotka tekevät matkan myös Suvaan Fidžille kolmen kuukauden välein. Alukset käyvät Tuvalun ulkosaarilla kolmen tai neljän viikon välein, ja matka Tuvalun eteläosiin kestää kolme tai neljä päivää ja pohjoisosiin viikon. Rahtilaivat pääsevät vain Funafutille ja Nukufetaulle, joissa on maan ainoat kunnon satamat. Muilla saarilla rahtilaivoista siirrytään pikkuveneisiin, jotka kuljettavat alukselta saarelle.Saarten ainoa lentoasema on Funafutilla sijaitseva Funafutin kansainvälinen lentoasema, jolta on säännöllisiä lentoja Fidžin pääkaupunkiin Suvaan kaksi kertaa viikossa. Sinne lentää yksi lentoyhtiö, Fiji Airways.
Tuvalun ainoa tietoliikennepalvelujen tarjoaja on TTC (Tuvalu Telecommunications Corporation). Internetin käytön mahdollisuus on ollut saarilla vuodesta 1999 lähtien. Vuonna 2008 asukkaista noin 4 200 on Internetin käyttäjiä. Tuvalun verkkotunnus on .tv.
Vuonna 2012 Tuvalulla oli 1 450 puhelinlinjaa ja 2 800 kännykkäliittymää. Maassa on 800 televisiota ja neljätuhatta radiota. Tuvalulla ei ole omaa televisioasemaa, mutta paikalliset katsovat ulkomaalaisia lähetyksiä lautasantennien kautta. Maan ainoa paikallinen radioasema on Radio Tuvalu. Sen ohjelmat ovat englannin- ja tuvalunkielisiä.
Yhdistyneiden kansakuntien tekemän arvion mukaan Tuvalun asukasluku heinäkuussa 2017 oli 11 192 Maailman itsenäisistä valtioista vain Vatikaanissa ja Naurussa on vähemmän asukkaita. Valtaosa asukkaista (noin 95 %) on luku- ja kirjoitustaitoisia. Lapsiväestön osuus koko Tuvalun väestöstä on 29,6 %. Tuvalun asukkaiden keski-ikä on noin 25 vuotta.Tuvalun väestönlaskennassa 2012 asukkaita oli 10 837. Asukasluku oli kasvanut 13,3 prosenttia kymmenessä vuodessa, ja asukkaista peräti 57 prosenttia asui Funafutin atollilla. Funafutin osuus asukasluvusta on kasvussa, koska sinne muuttaa asukkaita muilta saarilta. Funafutilla asui vuoden 2012 väestönlaskennan mukaan 6 194 asukasta. Vaitupulla asukkaita oli 1 565. Pienin saarista oli 30 asukkaan Niulakita. Tuvalun väestötiheys on korkea, 423 asukasta neliökilometrilla. Suurin väestötiheys on Funafutilla, jossa asuu noin 2 220 henkilöä neliökilometriä kohden.Tuvalun väestö on nuorta, sillä mediaani-ikä on 24,1 vuotta ja noin kolmasosa asukkaista on alle 16-vuotiaita. Sen sijaan 30-vuotaiden osuus väestöstä on pieni maastamuuton takia.Tuvalun väestö on lähes yksinomaan polynesialaista alkuperää. Suurin osa muista on joko mikronesialaisia tai eurooppalaisia ja heidän jälkeläisiään. Tuvalulaisia asuu jonkin verran myös ulkomailla. Uudessa-Seelannissa asuu noin 2 000 tuvalulaista ja Fidžillä noin 500. Aiemmin tuvalulaisia asui töiden takia satoja myös Kiribatilla ja Naurulla. Naurun fosfaattikaivoksen lakkauttamisen jälkeen maassa työskennelleet noin 750 tuvalulaista palasivat vuonna 2003 kotimaahansa.
Suurin osa Tuvalun asukkaista puhuu polynesialaisiin kieliin kuuluvaa tuvalun kieltä, jolle läheisintä sukua ovat samoan, futunan ja tokelaun kielet. Nuin saarella puhutaan enimmäkseen kiribatia. Nuilla puhuttavaan kiribatin murteeseen on kertynyt paljon vaikutteita tuvalun kielestä. Jotkut asukkaat puhuvat äidinkielenään myös samoaa. Tuvalun ohella virallisen kielen asema on englannilla, joka ei kuitenkaan ole yleinen käyttökieli. Kaikissa kouluissa oppilaille opetetaan sekä tuvalua että englantia.Jokaisella Tuvalun saarella on oma murteensa, jotka ovat kuitenkin keskenään ymmärrettäviä. Murteet jaetaan etelä- ja pohjoismurteisiin. Funafutin ja Vaitupun murteista on muodostunut 1950-luvulta lähtien valtakieli.
Noin 97 prosenttia väestöstä kuuluu Tuvalun kirkkoon (Ekalesia Kelisiano o Tuvalu), joka on protestanttinen kristillinen kirkkokunta. Uskontoon on kuitenkin vaikuttanut jonkin verran myös saarten perinteiset uskomukset, joihin kuuluvat esimerkiksi kalaparvien lukeminen pilvistä ja tulevien katastrofien, kuten kovien tuulten ja kuivuuden, ennustaminen.Uskonnollisia vähemmistöjä ovat muun muassa seitsemännen päivän adventistit (1,4 % väestöstä) ja bahá'ít (1 % väestöstä). Lisäksi saarilla elää jonkin verran ainakin Jehovan todistajia sekä kirkkokuntiin kuulumattomia. Virallista valtionuskontoa laki ei määrittele.
Uskonto on tärkeässä asemassa etenkin syrjäisemmillä saarilla. Sunnuntai on pyhäpäivä eikä silloin tehdä juuri lainkaan työtä.
Tuvalulla on kahdeksan vuotta kestävä oppivelvollisuus, joka alkaa seitsemänvuotiaana. Vuonna 2001 Tuvalulla oli 10 peruskoulua ja niissä oli 1 798 oppilasta ja 102 opettajaa. Tuvalun ainoa toisen asteen oppilaitos syntyi vuonna 1998, kun kaksi aiempaa oppilaitosta yhdistettiin kulujen pienentämiseksi. Jatkokoulutusta Tuvalulla tarjoavat Tuvalu Maritime Training School Amatukun saarella, Funafutilla ja Etelä-Tyynenmeren yliopisto, jolla on kampus Funafutilla.
Tuvalulaisten elinajanodote naisilla on Maailmanpankin vuoden 2016 tilastojen mukaan 71,1 vuotta ja miehillä 65,3 vuotta. Elinajanodote on melko tyypillinen Oseanin valtiolle.Alle 5-vuotiaiden lasten johtavia kuolinsyitä Tuvalulla ovat muiden muassa hengitystieinfektiot ja ripuli. Yleisimpiä tervyesongelmia saarilla ovat Staphylococcus-bakteerien aiheuttamat iho-ongelmat, tuberkuloosi, filariaasi, syyhy ja tulehtuneet haavat. Malariaa saarilla ei esiinny. Ensimmäiset HIV-tartuntatapaukset Tuvalulla todettiin keväällä 1999. Vuoteen 2010 mennessä tapauksia on löydetty 11. 2000-luvulle tultaessa diabetes ja sydän- ja verisuonitaudit ovat nousseet suurimmaksi kuolinsyyksi, ja ne tappavat nyt myös alle 40-vuotiaita. Syynä pidetään liikunnan vähentymistä ja ruokavalion muutosta epäterveellisemmäksi.Tuvalun ainoa sairaala on Funafutilla. Muilla saarilla on vastaanotto, joilla päivystää sairaanhoitajia. Niiden tilat ja lääkevarastot ovat kuitenkin hyvin rajalliset. Kaikista vaikeimmat tapaukset pyritään siirtämään fidžiläisiin sairaaloihin.
Vuonna 2001 Tuvalun hallitus tiedotti, että saarten väestö voidaan joutua evakuoimaan, mikäli merenpinnan nousu jatkuu. Ongelma on tuonut Tuvalulle julkisuutta myös ulkomailla. Uusi-Seelanti on luvannut ottaa vastaan vuosittaisen 75 henkilön kiintiön tuvalulaisia, mutta kiintiö ei liity ilmastonmuutokseen vaan on osa Pacific Access -maahanmuutto-ohjelmaa. Australia puolestaan on kieltäytynyt tuvalulaisten pyynnöistä. Vuonna 2008 Uudelle-Seelannille kuuluvan Niuen saaren johto tarjosi tuvalulaisille turvapaikkaa, ja monet tuvalulaiset ovat jo ottaneet kutsun vastaan ja muuttaneet Niuelle.Tuvalun pääministeri Maatia Toafa kertoi 21. helmikuuta 2006 tuvalulaisten evakuoimisen Kioan saarelle, Fidžiin, olevan harkinnan alla. Hänen mukaansa tuvalulaiset tarvitsisivat myös taloudellista apua saaren kehittämiseksi. Fidžillä monet poliittiset puolueet ovat ilmaisseet olevansa Kioaan evakuoimista vastaan. Muun muassa poliitikko Mick Beddoes on arvellut niin suuren määrän evakuoimisen Kioaan tuottavan monia ongelmia ainakin väestön majoittamisessa ja kouluttamisessa. Pieni määrä tuvalulaisia siirrettiin samalle saarelle jo vuosina 1976–1983 lähinnä ylikansoituksen vuoksi. He päättivät olla palaamatta ylikansoituksen ja merenpinnan nousun uhkaamille kotisaarilleen, ja osa heistä on saanut Fidžin kansalaisuuden.Ongelman vähättelyä tunnetusti edistää joidenkin kirkkojen kannattama Vanhalla testamentilla perusteltu ajatus, jonka mukaan maan tuhoutuminen "uudessa vedenpaisumuksessa" olisi mahdotonta ja vastoin Jumalan lupausta.
Tuvalun perinteinen yhteisöjärjestelmä on pitkälti säilynyt. Jokaisella perheellä (solonga) on oma tehtävänsä (pologa), joka sen on tehtävä yhteisön hyväksi. Tällaisia tehtäviä ovat muun muassa kalastus, talojen rakentaminen ja puolustus. Perheen taidot siirtyvät isältä pojalle. Perinteisessä tuvalulaisessa asumuksessa, falessa, on tavallisesti kairapalmun lehdistä tehty katto ja tärkein rakennusmateriaali on puu. Nykyisin tällaiset asumukset on kuitenkin käytännössä korvattu länsimaalaistyylisillä rakennuksilla. Muutosta edisti vuonna 1972 Funafutilla rakennuksia tuhonnut trooppinen hirmumyrsky, jonka jäjiltä talot rakennettiin uusiksi käyttäen ulkomaalaisia raaka-aineita kuten sementtiä ja lastulevyä.Tuvalulla muutaman korttelin välein on maneapa-rakennus, jota käytetään esimerkiksi laulu- ja tanssiharrastuksiin, kortinpelaamiseen ja virallisempiin paikalliskokouksiin. Vaikka perinteinen kulttuuri onkin laajalti säilynyt, Funafuti on länsimaistunut.Tuvalulla miehen vanhempien on perinteisesti pitänyt hyväksyä tämän tuleva aviovaimo. Hautajaisia on perinteisesti seurannut vaihtelevan kestoinen suruaika, jota kutsutaan nimellä faganoa. Se saattaa kestää jopa viikkoja.Ensimmäiset Miss Tuvalu -kauneuskilpailut järjestettiin vuonna 2001, ja ne voitti siihen aikaan 22-vuotias nanumealainen Lily-Anne Faatalia Homasi.
Tuvalulla yleinen taiteen muoto ovat käsityöt, kuten viuhkat, matot, korit, kaulakorut, puuleikkaukset ja ongenkoukut. Käsitöitä myydään esimerkiksi Naisten käsityökeskuksesta (Women’s Handicraft Centre) lähellä Funafutin kansainvälistä lentoasemaa. Käsitöitä myydään Tuvalulta myös ulkomaille.Erityisesti pandalus-mattojen tekeminen on tunnettua. Niistä tehdään seremonia-, istuma- ja nukkumismattoja. Seremoniallisten mattojen valmistaminen on usein kilpailuhenkistä, minkä ansiosta ne ovat mielikuvituksellisesti ja värikkäästi koristeltuja. Istumamattojen tekemiseen menee noin viikko ja nukkumismattojen valmistamiseen 5–10 viikkoa.
Tuvalulainen musiikki on pääasiassa polyfonista kuorolaulua. Perinteisten tuvalulaisten tyylien lisäksi maahan on tullut todennäköisesti Samoalta tyyli, jossa laulusolisti aluksi laulaa melodian viisisävelisellä asteikolla ja kuoro jatkaa laulamalla eri melodian, ja eurooppalaisperäinen neljäosainen homofonia. Ennen eurooppalaisia kontakteja tuvalulaisessa musiikissa keskeinen asema oli myös yksiäänisellä puhelaululla. Yksi tuvalulaisista musiikin tyylilajeista on kupu, joka on tavallisesti hautajaisissa laulettu laulu. Laulujen säveltäjiä on Tuvalulla perinteisesti pidetty suuressa arvossa. Heiltä tilattiin lauluja erityisten tapahtumien muistoksi.Tuvalulaisia kansantansseja ovat muun muassa fakanau, onga, fātele, mako fakaseasea. Monilla tuvalulaisilla kansantansseilla on perinteisesti kunnioitettu johtajia tai muita ansioituneita yhteisön jäseniä. Samoalaiset lähetyssaarnaajat pyrkivät kieltämään monia perinteisejä tansseja 1800-luvulla. Kiellon taustalla oli samoalainen yötanssi, joka "kehittyi irstailevaksi orgiaksi". Tansseja säestetään usein lyömäsoittimilla, mutta niitä käytetään nykyään myös eräänlaisina kirkonkelloina. Tunnetuin tuvalulainen lyömäsoitin on Samoalta tullut pātē, jonka suuremmasta versiosta käytetään myös nimeä nafa. Tuvalun musiikkiin on sittemmin tullut länsimaisia vaikutteita. Tuvalulaisessa nykymusiikissa on 1900-luvun jälkipuoliskolta lähtien käytetty kitaroita ja sähkösoittimia.Monien läheisten saaristojen musiikilliset perinteet ovat saaneet vaikutteita Tuvalun musiikkikulttuurista. Esimerkiksi batere-tanssi on kiribatilainen versio Tuvalun fātelesta. Nykyään fātele tunnetaan myös Tokelaulla. Tuvalulainen populaarimusiikki ei ole saanut juuri kansainvälistä huomiota. Polynesialaisen Te Vaka -yhtyeen jäsenistä osa on tuvalulaisperäisiä.
Vaikka lukutaitoisuus on Tuvalulla korkea, tuvalunkielistä kirjallisuutta on hyvin vähän. Tuvalun kieli sai kirjoitetun muotonsa vasta 1860-luvulla, kun samoalaiset lähetyssaarnaajat kehittivät sille kirjakielen lähinnä samoan kielen oikeinkirjoituksen pohjalta. Tuvalun kielestä ei silti ole vieläkään olemassa yleistä oikeinkirjoitusta. Ensimmäinen tuvalun kielellä julkaistu kirja oli Uusi testamentti, joka käännettiin kielelle vuonna 1977. Koko Raamattu käännettiin vuonna 1987. Tuvalun ainoa kirjasto sijaitsee Funafutilla.
Ennen eurooppalaisten saapumista saarille Tuvalun eri atolleilla oli erilaisia uskomuksia. Muun muassa Nanumangan atollin asukkaat pitivät ylijumalinaan Foelagia ja Maumauta, joiden uskoivat olevan esi-isiään. Jokaiselle jumalalle oli rakennettu oma temppeli.Niutaon atollilla ylijumalana pidettiin Kulua. Foilape-niminen jumala tunnettiin ainakin kolmella atollilla: Funafutilla, Nukufetaulla ja Vaitupulla. Ylijumalien lisäksi tuvalulaisten uskonnossa esiintyi useita vähäisempiä jumalia sekä henkiä. Ihmisille jumalia edustivat vaka-atuat, jotka hoitivat hengellisiä toimituksia. Vanhan vaka-atuan kuoltua uudeksi vaka-atuaksi valittiin useimmiten vainajan veli tai poika.Erään paikallisen legendan mukaan Tuvalun saaret loivat Te Pusi (ankerias) ja Te Ali (kampela).
Tuvalulla on itsenäisyytensä aikana ollut käytössä kaksi lippua. Nykyinen lippu otettiin käyttöön 1. lokakuuta 1978. Lipun tähdet kuvaavat Tuvalun yhdeksää atollia. Lipusta poistettiin yksi tähti vuonna 1995, mutta tämä lippu jäi väliaikaiseksi. Pääministeri Kamuta Latasi uudisti lipun täysin lokakuussa 1995. Uudesta lipusta poistettiin Yhdistyneen kuningaskunnan lippu. Saarelaiset eivät kuitenkaan pitäneet uudesta versiosta, joten parlamentti äänesti epäluottamuslauseen Latasille. Uudeksi pääministeriksi valittiin Bikenibeu Paeniu, joka palautti alkuperäisen lipun.Tuvalun vaakuna otettiin käyttöön vuonna 1976. Siinä on perinteinen kokoontumisiin käytetty talo ja aaltokuvioita osoittamassa meren merkitystä saarille. Vaakunakilven reunuksessa on banaaninlehtiä ja simpukoita, kumpaakin kahdeksan kappaletta, ja ne edustavat rikasta kasvistoa ja merenelämää. Vaakunan alla on maan motto.Tuvalun kansallislaulu on Tuvalu mo te Atua (Tuvalu Jumalan puolesta), jonka sävelsi ja sanoitti Afaese Manoa (s. 1942). Laulun nimi on myös Tuvalun kansallinen motto.
Muun muassa taarolla (pulaka) on tuvalulaisessa ruokakulttuurissa tärkeä asema. Myös leipäpuun hedelmät, kookospähkinät, banaanit ja kala ovat yleisiä. Tuvalulaisia juomia ovat kaleve ja koa, joiden valmistukseen käytetään lähinnä kookospähkinää. Koska Tuvalulla ei ole kovin paljon juomakelpoista vettä, kookosmaito on yleinen juoma.Ruokakulttuuri on syrjäisemmillä atolleilla pysynyt melko perinteisenä, mutta Funafutilla käytettyihin ruoka-aineisiin kuuluvat myös maahantuotu riisi ja jauhot sekä pakaste- ja purkkiliha. Tuvalun ainoat ravintolat sijaitsevat kaikki Funafutilla. Ruokaa myydään myös fusi-kaupoissa, joita on joka atollilla.
Tuvalulla on yhteensä 11 kansallista juhlapäivää. Kaksi niistä (pääsiäinen) on siirtyviä:
Ainoa Tuvalulla julkaistava sanomalehti on Tuvalu Echoes, josta on olemassa myös tuvalunkielinen versio Sikuleo o Tuvalu. Hallitus julkaisee lehteä kahden viikon välein. Tuvalu Echoes perustettiin alkujaan 1980-luvun alussa, mutta sen julkaiseminen jouduttiin väliaikaisesti lopettamaan 1990-luvun puolivälissä rahoitusongelmien takia. Lehden julkaiseminen aloitettiin uudelleen marraskuussa 1998.
Tuvalun kansallisurheilulaji on kahdessa joukkueessa pelattava pallopeli te ano, jonka nimi tarkoittaa suoraan suomennettuna palloa. Länsimaisista urheilulajeista te ano on lähimpänä lentopalloa. Te anon lisäksi Tuvalulla pelataan muun muassa kilikiti-nimistä versiota kriketistä. Maassa järjestetään myös jalkapallo- ja lentopallokilpailuja.
Tuvalu ei ole kansainvälisen jalkapalloliiton FIFAn jäsen. Maa osallistui olympialaisiin ensi kertaa Pekingissä 2008. Kilpailemassa olivat juoksijat Okilani Tinilau ja Asenate Manoa sekä painonnostaja Logona Esau. Tuvalun lipunkantajana toimi Logona Esau. Mitaleja ei tullut. Kansainyhteisön kisoihin maa on osallistunut vuodesta 1998 lähtien.Tuvalun ainoan lentokentän kiitotie toimii myös maan tärkeimpänä jalkapallokenttänä.
Cole, Geert ym.: The Pacific Islands: An Encyclopedia.    University of Hawaii Press, 2000. ISBN 0-8248-2265-X.    (englanniksi)
Lal, Briv J. & Fortune, Kate (toim.): South Pacific.    Lonely Planet, 2009. ISBN 1741047862.  Google-kirjat (viitattu 1.10.2010).  (englanniksi)
McKinnon, Rowan: South Pacific.    Lonely Planet, 2009. ISBN 1741047862.  Google-kirjat (viitattu 1.10.2010).  (englanniksi)
McLean, Mervyn: Weavers of song: Polynesian music and dance.   Auckland: Auckland University Press, 1999. ISBN 186940212X.  Google-kirjat (viitattu 5.10.2010).  (englanniksi)
Milan, Andrea & Oakes, Robert & Campbell Jillian: Tuvalu: Climate change and migration – Relationships between household vulnerability, human mobility and climate chang (pdf) (Report No.18)  2016. Bonn:  United Nations University Institute for Environment and Human Security.   Viitattu 23.7.2018. (englanniksi)
Stanley, David: Moon Handbooks: South Pacific.    Stanley, David, 2004. ISBN 1566914116.  Google-kirjat (viitattu 12.10.2010).  (englanniksi)
Taylor & Francis Group (toim.): Europa World Year Book 2, Kirja 2.    Taylor & Francis, 2004. ISBN 185743255X.  Google-kirjat (viitattu 1.10.2010).  (englanniksi)
Tuvalu's National Adaptation Programme of Action (pdf)  5/2007. Ministry of Natural Resources, Environment, Agriculture and Lands.   Viitattu 25.10.2010. (englanniksi)
Pirkko Lindberg: SOS Tuvalu.    Schildts Kustannus Oy, 2005. ISBN 951-50-1524-3.     - ekologinen matkakirja

Twelve Girls Band on kiinalaisten naisten musiikkiryhmä. Ryhmässä oli alun perin nimensä mukaisesti kaksitoista jäsentä, mutta myöhemmin naisten määrä nousi kolmeentoista. Kiinan numerologia antoi yhtyeen perustajalle Jin Jiangille ajatuksen naisten yhtyeestä. Hän tiesi, että kiinalaisen perinteen mukaan naisten yhtyeessä pitäisi olla kaksitoista jäsentä (kaksitoista hiussolkea)lähde?. Naiset soittavat perinteisiä kiinalaisia soittimia. Yhtye perustettiin vuonna 2001, ja kolmastoista jäsen Zhan Li Jun liittyi siihen vuonna 2003.

Twilight Guardians oli suomalainen power metal -yhtye Salosta, joka oli aktiivinen vuosina 1996-2008. Yhtyeen voisi periaatteessa laskea myös  neoklassiseksi tai progressiiviseksi metalliksi. Yhtyeen suurimpiin menestyksiin kuuluu La Isla Bonita (Madonna cover).
Twilight Guardians ilmoitti kotisivuillaan 1.7.2008 lopettavansa syksyllä 2008 viimeisen keikkansa jälkeen, koska soittaminen ei enää tunnu yhtä hauskalta kuin ennen ja bändin jäsenillä ei ollut motivaatiota jatkaa projektia.

José Luis Álvarez Enparantza, kirjailijanimi Txillardegi, (27. syyskuuta 1929 Donostia – 14. tammikuuta 2012) oli baski kielitieteilijä, poliitikko ja kirjailija. Enparantza oppi baskin kielen vasta 17-vuotiaana, mutta häntä pidetään 1900-luvun jälkipuoliskon baskinationalismin ja -kulttuurin vaikutusvaltaisimpana hahmona.
Álvarez Enparantza (äidinpuoleinen sukunimi toisinaan espanjalaistetaan muotoon Emparanza) opiskeli teknillisiä aineita Bilbaossa ja kieliä Pariisissa. Vuonna 1957 hänestä tuli Euskaltzaindian (Academia de la Lengua Vasca, Baskin kielen akatemia) kirjeenvaihtajajäsen, ja akatemia hyväksyi lähes kaikki hänen baskin kielen ortografiaan ja morfologiaan tekemänsä ehdotukset. Vuonna 1993 hänestä tuli ääntämyskomission jäsen. Hänen nimensä oli kahdesti esillä Euskaltzaindian täysjäseneksi, mutta hänet torjuttiin poliittisista syistä. Kolmannella kerralla hän torjui ehdotuksen itse.Hän oli tunnettu kirjailijana ja kielitieteilijänä myös nimillä Larresoro, Igara ja Usako. Hän julkaisi useita kirjoja, jotka käsittelivät lähinnä baskin kieltä ja kielioppia. Hän on kirjoittanut myös romaaneja sekä politiikkaa käsitteleviä esseitä. Teosta Leturiaren egunkari ezkutua (1957) pidetään ensimmäisenä baskin kielellä kirjoitettuna nykyaikaisena romaanina, ja se on baskikirjallisuuden vedenjakaja. Muita hänen kirjoittamiaan romaaneja ovat Haizeaz bestaldetik (1979) ja Putzu (1999), merkittäviä esseitä Huntaz eta hartaz (1965), Hizkuntza eta pentsakera (1972) ja Euskal Herria helburu (1994) sekä tieteellisiä teoksia Euskal fonologia (1980), Euskal azentuaz (1984) ja Elebidun gizartearen azterketa matematikoa (1984). 
Hänelle myönnettiin 1968 Txomin Agirre -palkinto romaanista Elsa Scheelen. Hän on saanut myös Andima-palkinnon Caracasissa 1969 matematiikan oppikirjoista. Silver Lauburun hän sai kirjastaan Euskal Gramatika 1980.
Txillardegi oli perustamassa 1970-luvulla baskin kielen liikettä Euskal Herrian Euskaraz. Hän alkoi 1982 luennoida Baskimaan yliopistossa, ja myöhemmin hänestä tuli emeritusprofessori.
Hän oli nuorena Baskien kansallispuolueen (PNV) jäsen ja oli tukemassa baskin kielen puolustamista ja opiskelua baski-identiteetin perustana. 
Menetettyään uskonsa PNV:hen Txillardegi osallistui ETAn perustamiseen 1959 yhdessä nuorten nationalistien kanssa ja oli liikkeen kulttuurisen haaran näkyvä johtaja. Hän lähti maanpakoon Pariisiin ja Brysseliin 1961 ja palasi 1967. Vuonna 1976 hän ja Iñaki Aldekoa perustivat poliittisen puolueen Euskal Sozialista Biltzarrea (ESB: Congreso de Socialistas Vascos, Baskien sosialistinen kongressi).Txillardegi osallistui 1977 Herri Batasunan perustamiseen, ja hänet valittiin ensimmäisissä vaaleissa abertzalen koalition senaattoriksi. 
Aikana, jolloin hän oli aktiivinen Aralarissa, hänelle valkeni, että aseellinen yhteenotto oli väistämätön. Hän otti etäisyyttä aseelliseen yhteenottoon, kun puolue osallistui baskihallinnon järjestämään solidaarisuustoimeen ETAn väkivallan uhreja kohtaan. Hän oli ehdokkaana kunnallisvaaleissa Ezker Batua Berdeak (Izquiera Unida – Verdes, Yhdistynyt vasemmisto–vihrfeät) -liittouman ehdokkaana. Valtiollisissa vaaleissa 2008 hän oli ehdokkaana senaattiin Eusko Abertzale Ekintza -puolueesta (Acción Nacionalista Vasca, Basque Nationalist Action) Guipúzcoan alueelta.
Aizpuru, Alaitz 2012: "Existentzialismoaren hastapenak Euskal Herrian: Leturiaren egunkari ezkutua" in Alaitz Aizpuru(koord.), Euskal Herriko pentsamenduaren gida, Bilbo, UEU. ISBN 978-84-8438-435-9
Azurmendi, Joxe 2000: "Kierkeggard-en <<egunkari ezkutua>>" in Txipi Ormaetxea (arg.), Txillardegi lagun giroan, Bilbo: UEU ISBN 84-8438-007-6
Olaziregi, Mari Jose 2012. Basque Literary History, Reno, Center for Basque Studies/University of Nevada ISBN 978-1-935709-19-0
Sudupe, Pako 2011: 50eko hamarkadako euskal literatura I: hizkuntza eta ideologia, Donostia, Utriusque Vasconiae. ISBN 978-84-938329-4-0
Sudupe, Pako 2011: 50eko hamarkadako euskal literatura II: kazetaritza eta siakera, Donostia, Utriusque Vasconiae. ISBN 978-84-938329-5-7
Sudupe, Pako 2012: "Ideologia eztabaidak 50eko hamarkadan" in Alaitz Aizpuru (koord.), Euskal Herriko pentsamenduaren gida, Bilbo, UEU. ISBN 978-84-8438-435-9
Torrealdai, Joan Mari 2014: Batasunaren bidea urratzen. Txillardegiren eragintza praktikoa, Jakin, 204:11-96.

Työn sorjat (People Like us) on brittiläinen dokumenttiohjelmia parodioiva komediasarja. Sen käsikirjoitti John Morton ja päähahmoa, dokumenttitoimittaja Roy Mallardia, näytteli Chris Langham.  BBC Radio 4:n esitti sitä kolme tuotantokautta 1995–1997, jota seurasi kaksi tuotantokautta televisiossa BBC Two -kanavalla 1999–2001.Työn sorjissa dokumenttitoimittaja Roy Mallard pyrkii kuvaamaan tavallisia ihmisiä töissään. Sarjan jaksot on tehty aidon dokumenttiohjelman oloisiksi, jollaisina satunnainen katsoja saattaa niitä vahingossa pitääkin. Toimittajana Mallard on epäpätevä. Hän esittää haastateltavilleen kömpelöitä kysymyksiä sivuseikoista ja saa usein vastaukseksi ihmetteleviä katseita. Mallard pyrkii pysymään pois kamerasta, mutta välillä hänet nähdään esimerkiksi satunnaisina heijastumina ikkunoista.Työn sorjat sai Hopeisen ruusun Montreux'n Kultainen Ruusu -kilpailussa 2000. Sarjassa vierailleita näyttelijöitä olivat muun muassa Bill Nighy, David Tennant, Jessica Hynes ja Sarah Alexander.

Type O Negative oli vuonna 1989 New Yorkin Brooklynissa perustettu metalliyhtye. Yhtyeen tummasävyinen- ja raskassointinen tyyli sekä synkät, elleivät jopa masentavat laulunaiheet ovat olleet vaikutusvaltaisia raskaan rockin ja goottimetalliin piirissä. Type O Negative on ottanut vaikutteita musiikkiinsa erityisesti Black Sabbathilta ja The Beatlesilta – kutsuen itseään jälkimmäistä mukaillen The Drab Fouriksi (vrt. The Fab Four).
Yhtyeen viimeinen albumi Dead Again julkaistiin 2007. Yhtyeen basistilaulaja Peter Steele kuoli sydänkohtaukseen 2010. Yhtyeen kitaristi Kenny Hickey ja rumpali Johnny Kelly ovat todenneet, että yhtye ei aio jatkaa.
Type O Negativen juontaa juurensa 1980-luvun alkuun, jolloin Peter Steele soitti yhdessä Josh Silverin kanssa metalliyhtyeessä nimeltä Fallout. Yhtye julkaisi yhden ainoan 7-tuumaisen singlen Batteries Not Included.Lyhytikäisen Falloutin jälkeen Peter Steele perusti vuonna 1982 speed- ja thrash metalia sekä hardcorea yhdistelleen yhtyeen Carnivore. Yhtye julkaisi kaksi studioalbumia, Carnivore (1985) ja Retaliation (1987). Yhtye hajosi vuotta myöhemmin, mutta palasi vuonna 2006 yhteen Peter Steelen aloitteesta soittaakseen muun muassa Wackenissa.Itse Type O Negative syntyi alun perin nimellä Repulsion, mikä oli englantilaisen metalliyhtyeen nimissä ja nimi vaihdettiin Subzeroksi. Tämäkin vaihdos osoittautuikin vain Yhdysvaltojen Queensistä tulevan toisen Subzeron omistamaksi nimeksi. Peter Steele ja muut jäsenet olivat ehtineet tatuoida jo legendaarisen logonsa käsivarsiinsa ja uusi logoa vastaava nimi jäi Steelen vastuulle. Hän kuuli veripalvelusta ilmoituksen O miinus -veren tarpeelle ja siitä hän kehitti yhtyeen nimeksi Type O Negative.
Johnny Kelly, yhtyeen rumpali soittaa myös Danzigissa ja yhtyeen kitaristi Kenny Hickeyn kanssa Seventh Void -nimisessä Doom Metal -yhtyeessä. Hän myös soittaa A Pale Horse Named Death -yhtyeessä muun muassa Sal Abruscaton kanssa.
Type O Negativen ensimmäiset levyt, Slow, Deep and Hard (1991) sekä sopimusvelvoitteet täyttääkseen pilailumielessä tehty muka-livelevy The Origin of the Feces (1992), muistuttivat raa'alla ilmaisullaan ja nopealla tempollaan vielä Steelen aiemman bändin, Carnivoren musiikkia unohtamatta kuitenkaan vetelien ja painostavien väliosien kanssa flirttailua. Kappaleet keskittyivät synkkiin ja itseironisiin teemoihin pieleen menneistä rakkaussuhteista itsetuhoon. Nämä aiheet dominoivat Type O Negativen tuotantoa kautta linjan.
Vuonna 1993 ilmestynyt Bloody Kisses on yksi Type O Negativen menestyneimmistä levyistä, ja siitä irrotetut singlet Black No. 1 sekä Christian Woman nostivat yhtyeen suuremman yleisön suosioon. Se oli muun muassa ensimmäinen levy-yhtiö Roadrunner Recordsin kultaa ja platinaa myynyt albumi. Bloody Kisses merkitsi myös selvää irtiottoa yhtyeen aiemmasta nopeatempoisesta soitosta, nostaen tilalle hitaat doom metal -riffit sekä kontrastina, ultramelodiset, jopa popahtavat sävellykset. Bloody Kissesin ilmestymisajankohtaan sijoittuu myös yhtyeen ainoa miehistönvaihdos. Rumpali Sal Abruscato lähti Type O Negativesta liittyäkseen toiseen newyorkilaisyhtyeeseen, Life of Agonyyn. Abruscaton tilalle tuli yhtyeen nykyinen rumpali, Johnny Kelly.Vuonna 1996 julkaistu October Rust merkitsi myös eräänlaista suosion huippua yhtyeelle. Melodinen ja helposti lähestyttävä levy veti yhtyeen pariin yhä laajemman yleisön ja singlet Love You to Death sekä My Girlfriend's Girlfriend saivat runsaasti soittoaikaa mediassa.
October Rustin aikoihin tapahtuneet, yhtyeen jäsenten läheisten kuolemat kuuluivat vahvasti seuraavalla Type O Negative -levyllä World Coming Down (1999). Kuolemaa ja päihderiippuvuutta pohtivat synkät ja raskaat kappaleet eivät olleet suuri kaupallinen menestys. Vuonna 2003 julkaistu Life Is Killing Me oli taas askel kohti yhtyeen varhaista soundia unohtamatta 1990-luvun jälkipuolen melodisuutta. Tämän jälkeen Type O Negative vetäytyi julkisuudesta ja huhuttiin jo yhtyeen lopettamisesta. Vuonna 2006 Roadrunner Records kuitenkin julkaisi yhtiön suosituimmista kappaleista kokoomalevyn The Best of Type O Negative.
Vuoden 2003 jälkeen kesti kuitenkin neljä vuotta, ennen kuin Type O Negative itse julkaisi uuden albumin. Dead Again (2007) sai yllättävän myönteisen vastaanoton. Moniulotteinen levy veti yhteen yhtyeen koko tuotantoa hard core -rymistelystä The Beatles -soundiin. Positiivisen tunnelman vastapainoksi teksteissä on tuttua synkkyyttä. Steele työsti sanoituksissa muun muassa äitinsä sekä ystävänsä, Pantera-kitaristi Dimebag Darrellin kuolemaa.Dead Again -kiertue jäi kosketinsoittaja Josh Silverin viimeiseksi, sillä hän jätti keikkakokoonpanon 2009 lähdettyään opiskelemaan lääkäriksi. Steele kertoi asiasta haastattelussaan Hardcore-sivusto hardtimes.ca:lle. Hän kertoi Silverin perustelleen kantansa myös perhesyistä. Kiertueella 2009 häntä tuurasi lukuisat sessiomuusikot. Yhtyeen viimeiseksi keikaksi jäi 31. lokakuuta 2009 soitettu klubikeikka Northern Lights -klubilla New Yorkin Clifton Parkissa.
 Kuvia tai muita tiedostoja aiheesta Type O Negative Wikimedia CommonsissaType O Negativen virallinen sivusto (englanniksi)

Tytärsaari (ven. Большой Тютерс, Bolšoi Tjuters; ruots. Tyterskär; vir. Suur Tütarsaar) on itäisen Suomenlahden ulkosaari, joka kuuluu nykyisin Venäjän Leningradin alueen Jaaman piiriin. Tytärsaari kuului aikanaan Suomen suuriruhtinaskuntaan ja sittemmin itsenäiseen Suomeen, mutta  luovutettiin Neuvostoliitolle Moskovan rauhassa vuonna 1940. Tytärsaari oli erillinen Viipurin lääniin kuulunut Suomen kunta vuodesta 1899 alkaen, jolloin se erosi Suursaaren kunnasta.
Tytärsaari eli Suur-Tytärsaari on pyöreähkö saari Suomenlahden itäosassa, 75 kilometriä Kotkasta etelään ja noin 18 kilometriä Suursaaresta eteläkaakkoon. Saaren läpimitta on noin kolme kilometriä ja pinta-ala 8,3 neliökilometriä.selvennä Saari on suurimmaksi osaksi mäntyä kasvavaa hiekkakangasta. Saaren kosteikot ovat joko kuusta kasvavaa korpea tai puuttomiksi soistuneita. Rannoilla esiintyy leppämetsiköitä. Saaren korkein kohta on Kaunismäki, jonka huippu kohoaa 50 metriin merenpinnasta. Kymmenen kilometriä tytärsaaresta kaakkoon on Tiukrunnin matalikko. Sen ja Tytärsaaren välitse kulki Pietarin laivaväylä.Tytärsaari, kuten muutkin Suomenlahden ulappasaaret, on jäänne noin 1 800–1 700 miljoonaa vuotta sitten syntyneestä Alppien kaltaisesta Svekofennidien poimuvuoristosta. Tämän vuoksi saarten kallioperä poikkeaa Viron ja Suomen rannikon kallioperästä.
Saaren itärannikkolla, Kaunismäen, Teilonniemen, Tuomäenniemen ja Nuottakarin välisellä alueella on laaja dyynimuodostuma, joka leviää hitaasti länteen. Hiekkadyyni on ihmisten rantahakkuiden synnyttämä. Lentohiekka etenee noin metrin vuodessa sisämaahan päin. Aallokko kasaa suojaisille rannoille kasvismassaa eli hatrua, joka muodostuu pääasiassa rakkolevästä, mutta myös muista erilaisista levistä ja kasvisaineksesta. Hatru voi kasautua jopa metriseksi kerrostumaksi rannalla ja on hyvin typpipitoista.Tytärsaaren länsi- ja luoteisosassa on myös paljasta kalliota. Saaren korkein kohta on noin 50 metrin korkeudella merenpinnasta. Saaresta löytyy myös hiidenkirnuja ja pirunpeltoja.Suomesta oletettavasti hävinneellä tammihiirellä on pieni ja eristynyt, mutta elinvoimainen kanta nykyisin asumattomalla Tytärsaarella. Tytärsaarelaiset kutsuivat jyrsijää "mettärotaksi" ja tiesivät sen taitavaksi kiipeilijäksi. Tammihiiren vahva kanta Tytärsaaressa osaltaan estää muiden pikkujyrsijöiden kotoutumisen saarelle. Myös apolloperhoskanta on saarella säilynyt. Hyönteisistä sinisiipisirkka esiintyi Tytärsaaressa, jossa on runsaasti rantahiekkadyynejä.
Tytärsaaresta 15 kilometriä länsilounaaseen sijaitsee yksinäinen ja asumaton Pien-Tytärsaari eli Säyvö (ven. Малый Тютерс, Malyi Tjuters), moreenisoran muodostama 2,5 km pitkä, kapea ja matala asumaton saari. Saaresta ulkonee noin 1,5 kilometrin mittainen, vain muutaman metrin levyinen hiekkasärkkä. Säyvöstä kerättiin merinätkelmää ja jopa jäkälää rehuksi Tytärsaaren talojen karjalle. Merinätkelmää pidettiin arvossa, koska se kasvoi lähes pelkällä hietikolla ja sitä jopa levitettiin tarkoituksella. Säyvössä kerrottiin kasvavan oma ruusulaji, ″Säyvön ruusu”, saaristossa ja rannikoilla yleisten kurtturuusun ja okaruusun lisäksi, mutta siitä ei löydy mainintaa tieteellisistä kasvioista.
Vuonna 1896 Tytärsaaren itäosan lentohiekka-alueelta Kaunismäeltä löytyi hopeinen kullattu solki (KM 3382:1). Löytäjä oli tytärsaarelainen kalastaja Emil Perheenmies. Solki on pituudeltaan 174 mm, ja sen on arvioitu olevan noin 500-luvulta jaa. Se on esillä Suomen kansallismuseossa. Kansallismuseon tutkijat kävivät löytöpaikalla ensimmäisen kerran vasta 1909. 75 metrin päästä soljen löytöpaikasta löydettiin kiviaineksinen kumpu, poltettuja luita ja hiiltä sekä poltettujen saviastioiden palasia. Tällöin pääteltiin, ettei solki ole irtolöydös vaan lähtöisin todennäköisesti kalmistosta. Paikalle palattiin uudestaan 1910, mutta löydökset olivat tällöin vaatimattomia, hiiltä ja saviastianpaloja. Kesävieras Greda Holmström löysi kuitenkin vuonna 1926 soljen löytöpaikan läheltä heloja, jotka olivat samaa tyyliä Perheenmiehen löytämän soljen kanssa. Vuonna 2000 löytöjä ryhdyttiin tutkimaan uudelleen, jolloin palaneesta luusta tehtiin osteologinen tutkimus Ruotsissa. Noin 75% luusta tunnistettiin hylkeen, vuohen ja sian luiksi. Tutkimuksen perusteella löytöpaikalla ei ollut todennettavissa kalmistoa.1970-luvun tutkimuksissa solki todettiin taiten valmistetuksi, mutta käytössä kuluneeksi ja kömpelösti korjatuksi. Soljessa esiintyy paljon kristillistä symboliikkaa muistuttavaa koristelua, ja se on kuluneisuudestaan päätellen kuulunut mahtihenkilön asustukseen pitkähkön ajan. Tytärsaaresta löytyneet viitteet polttokalmistosta taas viittaavat pakanalliseen hautaustapaan. Solki ajoittuu kansanvaellusaikaan 500-luvun alkupuolelle. Sen alkuperän epäillään olevan ruotsalainen ja sen germaaninen eläinornamentiikka on norlantilaista tyyliä. Pohjanmaan Vöyristä löydetyn Vöyrin Gulldyntin soljen arvellaan myös olevan samaa perua. FT Aarni Erä-Esko on kuitenkin osoittanut, että Skandinavian sijaan solki lieneekin peräisin Britanniasta ja sen koristelu on sekä tyylillisesti että tekniikaltaan yhdistettävissä Kentin alueen korkeatasoiseen kelttiläisen taidekäsityön traditioon Rooman vallan aikana.
Keskiajalla saksalainen Kalparitaristo valloitti alaa Baltiassa. Tämä ajoi puolestaan tanskalaisia valloittamaan nykyisen Viron alueen, koska he pelästyivät saksalaisten menestystä ja halusivat siksi tukevoittaa valtaansa alueella. Suomenlahden saaret eivät kuitenkaan kiinnostaneet tanskalaisia eivätkä saksalaisiakaan. Novgorodin voimat olivat tuolloin sidotut itäisen mongoliuhkan vuoksi, ja Ruotsi käytti tilaisuutta hyväkseen kasvattaakseen vaikutustaan Suomenlahdella ja riistääkseen sitä Novgorodilta. Pähkinäsaaren rauha vuonna 1323 tunnustikin Suomenlahden saaret Ruotsin valtapiiriin. Asumattomat ulkosaaret piti kuitenkin asuttaa, jotta Ruotsi saisi niistä pitävän otteen.
Vaasa-aikana, 1500-luvun keskivaiheilla, saaren tilat hävitettiin ja itse saari autioitui. Uskonpuhdistus murensi kalparitariston vallan, ja syntynyttä valtatyhjiötä seurasivat epävakaat ja rauhattomat ajat. Tallinnan porvarien palveluksessa ollut kaappari Peter Haapanen pakkoverotti Suomenlahden saarelaisia 1555–1557. Venäläiset taas tekivät vuosina 1570–1590 talvisin neljä hyökkäystä Kymenlaaksoon Suomenlahden yli käyttäen Suomenlahden saaria tukikohtinaan.. Suomenlahden saarten rakennukset venäläiset polttivat joka retken jälkeen Viroon palatessaan. Tiettävästi Tytärsaari mainitaan ensimmäisen kerran merikartoissa hollantilaisen Lucas Janszoon Waghenaer:in vuonna 1592 painetussa Thresoor der Zeevaret-meriatlaksessa. Tytärsaari pysyi asumattomana noin puoli vuosisataa, mutta 1600-luvun alussa se oli jo uudestaan asutettu Ruotsin vallan aikana (1638–1710) Ruotsi hallitsi sekä Suomenlahden etelä- ja pohjoispuolta, Baltiaa sekä Suomenlahden pohjukkaa, joten olosuhteet Suomenlahden saarilla rauhoittuivat olennaisesti
Henkikirjoista käy ilmi, että Tytärsaaren asukkaat ryhmittyivät ennen isovihaa 4–9 suurtalouteen. Kun tilastointi 1720-luvulla isovihan jälkeen jatkui, oli saaren asujaimisto jakautunut 26 perhekuntaan. Asutus ei Tytärsaaressa katkennut isonvihankaan aikana eikä saari siis autioitunut. Mahdollisesti saarelle oli tullut pakolaisia muista saarista, sillä vaikka saaren asukasluku oli isonvihan jälkeen suurin Suomenlahden saarista, se väheni 1730-luvulla. Saari oli kuitenkin karu ja kuiva, eivätkä niityt pitäneet yllä kuin kolmisenkymmentä lehmää, mikä on vain kaksi kolmasosaa Seiskarin vastaavasta karjasta 1500-luvulla.Perhekuntien määrän muutos Tytärsaaressa
Kiiski, ensi maininta 1802–1820.Tila jaettu isojaossa 1896 ja halottu  1911 ja 1912
Eskola, ensi maininta 1802–1820.Tila jaettu isojaossa 1896 ja halottu kahdesti 1912 ja 1913
Yrjänä, ensi maininta 1800-luvun alku. Nimi muuttunut Yrjöläksi 1910-luvulla. Tila jaettu isojaossa 1896 ja halottu 1913
Halli, ensi maininta 1800-luvun alku. Tila jaettu isojaossa 1896 ja kahdesti 1912 ja 1914
Kolari, ensi maininta 1802–1820.Tila jaettu isojaossa 1896 ja halottu kahdesti 1909 ja 1911–1912Lisäksi tilat Kaja ja Mustasilmä mainittu ensimmäisen kerran 1778Henkikirjoitettu aikuisten määrän muutos Tytärsaaressa isonvihan jälkeen
Tytärsaaren asutus lisääntyi 1700-luvun alussa, jolloin suuri Pohjan sota levitti rauhattomuutta Baltiaan, Viroon ja Suomeen. Silti olot Suomenlahden ulappasaarilla säilyvät tänä aikana rauhallisina. Pietari Suuri antoi Suursaaren, Tytärsaaren ja Lavansaaren läänitykseksi hovinarrilleen Johan (Jan) da Costalle jo vuonna 1718. Da Costa asui Lavansaarella rakennuttamassaan kartanossa ja verotti saarelaisia ankarasti. Läänitys oli ilmeisesti Pietari Suuren pila narrilleen.Kun Suomi oli siirtynyt vuonna 1809 Suomen sodassa Ruotsin valtakunnasta Venäjän osaksi, Suursaari liitettiin muun Vanhan Suomen kanssa Suomen suuriruhtinaskuntaan ja vuonna 1812 muodostettuun Viipurin lääniin. Vuonna 1817 Tytärsaari liitettiin Kymin pitäjään. Kymin kirkon palon jälkeen vuonna 1837 Suursaaren ja Tytärsaaren asukkaat eivät halunneet osallistua Kymin uuden kirkon rakentamiseen, koska molemmissa saarissa oli jo oma kirkko.Suursaari itsenäistyi Kymistä vuonna 1838 omaksi pitäjäkseen, johon myös Tytärsaari tuli kuulumaan. Tytärsaari itsenäistyi Suursaaresta 1899. Kunnalle on jälkikäteen (1991) suunniteltu vaakuna, joka esittää Tytärsaaren majakan yläosaa.Tytärsaarelaiset perustivat vuonna 1908 saarelle osuuskaupan, johon käytännössä kaikki perheet liittyivät. Osuuskaupan tuottoja käytettiin esimerkiksi kalastusverkkojen liinojen, jotka aiemmin oli tehty itse, hankintaan muualta.
Toisin kuin Suursaaressa ja Lavansaaressa, Tytärsaaressa ei ollut merkittävää punaista tai valkoista liikehdintää. Tytärsaaren olosuhteet poikkesivat Suursaaren ja Lavansaaren vastaavista koska Tytärsaarella ei ollut venäläistä varuskuntaa eikä niin ollen venäläisiä sotilaitakaan. Ainoastaan Tytärsaaren majakkamestari oli venäläinen evp. kenraali. Sisällisota näyttäytyi Tytärsaaressa lähinnä saarelle saapuneiden valkoisten pakolaisten muodossa. Nämä kuitenkin jatkoivat poikkeuksetta paon rasituksesta toivuttuaan Viroon. Siellä useat näistä pakolaisista liittyivät suomalaisiin suojeluskuntajoukkoihin. Tytärsaareen perustettiin oma suojeluskuntansa mutta se hiipui nopeasti toiminnan tarpeettomuuden vuoksi.  Saksalaisilta valtuudet saanut Toivo Ketonen pyysi 5. maaliskuuta 1918 tytärsaarelaisia osallistumaan Suursaaren vapauttamiseen siellä olevasta venäläisestä varuskunnasta, jossa oli enintään 20 miestä, mutta kukaan ei lopulta lähtenyt mukaan.
Sisällissodan jälkeen Tarton rauhaa neuvoteltaessa entinen Venäjä ja tuleva Neuvostoliitto vaati useaan otteeseen Suomelta Suomenlahden saaria turvatakseen Pietari/Leningradin meriyhteyden. Rauhanneuvotteluissa Suomi kuitenkin torjui saarten luovutuksen joskin lopulta myöntyi niiden demilitarisointiin.  Tytärsaarelaiset elivät eristynyttä elämää lähempänä Viron kuin Suomen rannikkoa. Saarelaiset elivät kalastuksesta ja saaliit olivat itsenäisyyden kahtena ensimmäisenä vuosikymmenenä yhä kohtuullisia tai jopa hyviä. Muutamat tytärsaarelaiset rakensivat yhdessä lavansaarelaisten kanssa Tytärsaareen kalansavustamon 1918. Ensimmäiset hailit savustettiin siinä 9. syyskuuta 1918. Lavansaarelaiset kuljettivat savustetut hailit Inkeriinmaalle. ”Suitsutuslaitos” tuhoutui kuitenkin pian 24. marraskuuta 1922 riehuneessa hirmumyrskyssä.Viron ja Suomen välinen vuonna 1930 solmittu perunan tuontitullisopimus kumottiin Suomenlahden ulkosaarelaisten osalta vuonna 1932. Ulappasaarten asukkaat saivat oikeuden vaihtaa Virossa suolasilakkaa 150 kiloa ruista ja 400 kiloa perunaa tullivapaasti per asukastaselvennä. Suomenlahden rannikon seprakaupalle tulli tiesi lopullista kuoliniskua, mutta tytärsaarelaiset harjoittivat kuitenkin vaihtokauppaa vuoden 1939 syksyyn asti. Saatuaan väliaikaisen tullivapauden rukiille ja perunoille tytärsaarelaiset rahtasivat 1930-luvun silakan vaihtokaupassa saamaansa perunaa myyntiin Suomen rannikolle ansaiten siitä lisäelantoa.
Ennen talvisotaa Neuvostoliitto oli vaatinut Suomenlahden ulkosaarten luovuttamista. Saaren asukkaat evakuoitiin ennen sodan alkua 11. lokakuuta 1939. Kaikki saaren 436 henkikirjoilla ollutta ihmistä joutui evakkoon.  Kotieläimet haettiin proomulla pari viikkoa myöhemmin.Neuvostoliitto aloitti hyökkäyksensä aamulla 30. marraskuuta 1939 ja valtasi samana päivänä ulkosaarista Seiskarin, Peninsaaren ja Lavansaaren Seuraavana päivänä neuvostojoukot miehittivät Somerin ja Narvin luodot, nousivat maihin Suursaarelle 3. joulukuuta ja viimeiseksi valtasivat sotilaallisesti vähemmän tärkeän Tytärsaaren 4. joulukuuta. Saari jäi Neuvostoliitolle Moskovan rauhassa 1940. Talvisodassa kaatui yksi tytärsaarelainen. Jatkosodan aikana suomalaiset pitivät saarta hallussaan lyhyen aikaa joulukuussa 1941, mutta luovuttivat sen hallinnan pian saksalaisille. Saksalaiset pitivät suomalaisten valtaamaa Tytärsaarta hallussaan yli kahden vuoden ajan 9. huhtikuuta 1942 – 18. syyskuuta 1944, kun Suursaari puolestaan oli suomalaisten hallussa. Evakot eivät päässeet tuolloin palaamaan Suomenlahden ulkosaarille.
Venäläiset polttivat saaren koulut perääntyessään 1942. Saksalaiset linnoittivat saaresta vahvan rannikkotykistötukikohdan, jossa oli noin 70 tykkiä ja yli 3 000 miestä ja runsaasti ammusvaroja. Linnoitusten ulkopuoliset maa-alueet miinoitettiin. Saari toimi myös merimiinojen ketjun tukipisteenä. Nimellä ″Seeigel” (Merisiili) tunnettu sulute lähti saaren lähivesiltä ja ulottui Narvanlahteen Viron rannikolla. Tytärsaaren majakan alle peruskallioon saksalaiset louhivat tunnelitiloja ja bunkkereita.  
Vetäytyessään Virosta syksyllä 1944 saksalaiset poistuivat saarelta ilman vastarintaa ja jättivät jälkeensä räjähteet ja miinoitetun saaren. Saari jäi Neuvostoliitolle Pariisin rauhassa 1947.
Räjähde- ja miinavaaran takia koko saari jäi Neuvostoliitossa käytännössä autioksi ja käyttämättömäksi vuosikymmenten ajaksi, lukuun ottamatta saarella elänyttä majakanvartijaa. Räjähteiden raivaukseen ryhdyttiin useaan otteeseen, mutta kuolemantapausten takia kaikki yritykset keskeytettiin; miinoitetut saaret tunnettiin "kuoleman saarina". Vasta toista kymmentä vuotta Neuvostoliiton hajoamisen jälkeen räjähteitä ryhdyttiin laajassa mitassa raivaamaan vuonna 2005 yhdessä ruotsalaisten asiantuntijoiden kanssa. Räjähteitä arvioitiin olevan yli 30 000.Suomalaiset saivat luvan Tytärsaaressa vierailuun vuonna 1992. Vaikka sataman päälaituri oli kunnossa, Tytärsaaren kylän sadasta asuintalosta oli jäljellä vain yksi ja sekin kesken jääneen purkutyön jäljiltä. Saaren kouluista löytyivät kivijalat. Venäläiset polttivat molemmat koulut vuonna 1992. Kylän kirkko on nykyään romahtamaisillaan, mutta sen lähellä sijaitseva Saarenpään kaivo oli vielä vuonna 1992 käyttökunnossa ja käytössä. Ainoastaan satamasta majakalle johtava tie on jäljellä, muut ovat kasvaneet umpeen.Useita Suomenlahden ulkosaaria, mukaan lukien Pieni ja Suuri Tytärsaari, on kaavailtu sisällytettäväksi suunniteltuun Inkerinmaan luonnonpuistoon, jota koskeva hanke on ollut vireillä jo vuodesta 1989. Tiukasti suojellun luonnonsuojelualueen on määrä kattaa noin 190 neliökilometriä itäisen Suomenlahden vesialueita ja muun muassa turvata harvinaistuvien norppien ja harmaahylkeiden lisääntymismahdollisuuksia. Tytärsaaren itäosa liitettiin vihdoin joulukuussa 2017 perustettuun, nimen Itäisen Suomenlahden luonnonpuisto saaneeseen, aiemmista suunnitelmista jonkin verran supistuneeseen suojelualueeseen.
Suurtytärsaari ja Pientytärsaari eli Säyvö muodostivat Suomelle kuuluessaan Viipurin läänin eteläisimmän kunnan, erottuaan Suursaaresta 1899. Tytärsaaren kunta kuului Kymin kihlakuntaan ja tuomiokuntaan, Kymin–Haapasaaren–Suursaaren–Tytärsaaren käräjäkuntaan ja Suursaaren–Tytärsaaren nimismiespiiriin. Tytärsaaren asukasluku vuonna 1939 oli 436. Lähimmät naapurikunnat Suomenlahdella olivat Suursaari pohjoispuolella ja Lavansaari itäpuolella. Tytärsaaren luterilainen seurakunta kuului Viipurin hiippakunnan Haminan rovastikuntaan.
Tytärsaaren ainoa kylä sijaitsi Suurtytärsaaren etelärannalla. Kylän itäosassa sijaitsi vuonna 1772 valmistunut Tytärsaaren kirkko. Kirkko oli rakennettu Tytärsaarelle 1700-luvulla ajautuneista tukeista.  Tytärsaaren kansakoulu perustettiin vuonna 1900, ja koulurakennukset valmistuivat vuosina 1901 ja 1933. Saaressa oli ilmatieteen laitoksen havaintoasema ja merivartioasema. Tytärsaaressa toimi vuodesta 1895 tulliasema, joka oli alistettu Kotkan tullikamarille. Aseman miehitys oli tullipäällikkö ja kaksi tullimiestä. Vuonna 1919 valmistunut nuorisoseurantalo sijaitsi koulujen vieressä. Tytärsaaren kylässä oli 101 asuintaloa vuonna 1939.
Kansakoulu aloitti Tytärsaaressa vuonna 1899, mutta jo vuodesta 1872 oli saarella ollut Suursaaren kanssa yhteinen kiertokoulunopettaja.
Tytärsaaren nuorisoseura perustettiin 1. joulukuuta 1907 ja ensimmäiseksi puheenjohtajaksi valittiin kalastaja Werner Holstein, joka toimi sittemmin kylänvanhimpana ja toisen maailmansodan jälkeisen uudelleenasuttamisen vastuuhenkilönä. Nuorisoseuran jäseniksi liittyivät lähes kaikki saaren nuoret. Vuonna 1915 seuran johtokunta päätti rakentaa talkoilla oman talon, jonka rakennustyöt kestivät yli kymmenen vuotta. Toimintansa aikana nuorisoseura järjesti kaikkiaan noin 1 500 tilaisuutta. Tanssi- ja perhe- tai yleisiltamia järjestettiin läpi vuoden 4–5 kertaa kuukaudessa joko omalla talolla tai Virossa. Lisäksi seuran huvitoimikunta esitti toimintansa aikana ainakin 87 eri näytelmää. Nuorisoseuran ja saaren tanhuryhmän vierailut Viroon alkoivat 1920-luvun lopulla. Vuosina 1935–1939 nuorisoseuran huvitoimikunta alkoi järjestää heimoaatteen sävyttämiä juhlia ja näytelmämatkoja Virumaalle muun muassa Purtsen, Lüganusen, Sämin ja Varudin kyliin, yhteistyössä virolaisten nuoriso- ja palokuntaseurojen kanssa. Esiintymismatkat olivat vaativia, sillä näytelmien lavasteet ja puvusto rahdattiin usean aluksen voimin Viroon ja takaisin. Vastavuoroisesti nuorisoseura kutsui saareen virolaisia nuoriso- ja palokuntaseuroja orkestereineen, jolloin saarelaiset vastasivat laivoillaan vieraiden kuljetuksesta. Tytärsaaren heimojuhlille osallistui satoja vieraita Virosta ja nuorisoa purjehti juhlimaan myös muista Suomenlahden ulkosaarista.
Suomenlahden keskiosassa noin 75 kilometrin päässä Manner-Suomesta sijainnut Tytärsaari oli liikenneyhteyksien kannalta hyvin eristyksissä. Saaren etelärannalla Tytärsaaren kylässä sijaitsi Tytärsaaren satama, jonka alue oli 230 metriä pitkä ja 80 metriä leveä. Satama-altaan erottaa merestä vedenpäällinen kiviriutta, jossa on vain yksi noin kymmenen metriä leveä ja vain puoli metriä syvä aukko, jonka vuoksi sataman liikennöinti on hankalaa. Postilähetykset Tytärsaarelle kulkivat Suursaaren kautta, mistä oli säännöllinen postiyhteys Kotkaan. Kevättalvien kelirikkoaikaan Tytärsaari oli kuitenkin olosuhteiden pakosta lyhemmän tai pidemmän ajan eristettynä..
Etelärannalla sijainnut satama oli avoimena altis tuulille ja alle metrin syvyinen. Usein alukset jouduttiin keventämään esimerkiksi painolastista ja köysillä mastoista kyljelleen, jotta ne saataisiin satamaan. Ennen syysmyrskyä alukset tavallisestikin vietiin Suursaaren Suurkylän satamaan talviteloille. Huonot satamaolot helpottivat vasta vuonna 1928, jolloin uusi satama rakennettiin.
Sisäistä liikennettä varten saarella risteili noin kymmenen kilometrin verran pikkuteitä, jotka eivät tosin kokonaisuudessaan vastanneet nykykäsitystä tiestä. Kyläteiksi näistä luokiteltiin 1920-luvun alkupuolella noin viisi kilometriä. Saaren päätie oli 2,4 kilometrin mittainen satamasta majakalle johtava Majakantie, jota kutsuttiin humoristisesti myös Valtakaduksi. Majakalta tie jatkui Kuokkamaantienä Kuokkaniemeen saaren pohjoiskärkeen. Tytärsaaren tärkein väylä oli kuitenkin Rantamaantie, joka kulki rannan suuntaisesti Tytärsaaren sataman ja kylän välistä ja kaartoi lenkin nuorisoseuran talolle. Luonnollisesti myös Tytärsaaren poliisi- ja merivartioasema sijaitsi sataman tuntumassa tämän tien varrella. Tytärsaaren kirkko sijaitsi Niitunkujan ja Koppelkujan risteyksessä kylästä itään ja hautausmaa Koppelkujan pohjoispuolella. Koulut ja pappila sijaitsivat kylästä pohjoiseen. Käytännössä kylän asutus mahtui 50 hehtaarin alalle.
Saarella oli myös kapearaiteinen rautatie, joka kulki saaren luoteisrannikolla sijaitsevan Antiniemen eteläpuolelta saaren sisäosaan majakalle. Radan pituus oli noin kilometri. Radalla kulki kesäisin lomajunia.
Venäläiset rakensivat saaren luoteisosaan 24 metriä korkean Suur-Tytärsaaren tiilimajakan vuonna 1904. Majakan loiston korkeus merenpinnasta oli 75 metriä. Majakan miehitys oli majakkamestari ja neljä majakanvartijaa. Tytärsaaren majakan valonlähteenä toimi petrolilamppu, jossa oli kaksi sydäntä. Vilkkulaitteena toimi neljään pääilmansuuntiin erilaista valomerkkiä lähettävä, ruotsalainen von Otterin tekniikasta kopioitu monimutkainen laitteisto. Se vaati jatkuvaa valvontaa, ja venäläiset sijoittivatkin majakkamestariksi eläkkeellä olevan kenraalin. Vuonna 1918 majakkamestari korvattiin suomalaisella, ja 1930-luvulta majakkaa hoitivat tytärsaarelaiset eikä ulkopaikkakuntalaisia enää käytetty. Nykyisin venäläisten sähköistämän majakan valotunnus on 360 astetta kattavat, 15 sekunnin välein näkyvät kolme valkoista vilkkua. Näkyvyys on käytännössä 20 meripeninkulmaa.
Tytärsaarelaisten elinkeinoja olivat kalastus ja hylkeenpyynti. Vientitavaroita olivat silakka, hylkeenrasva ja hylkeennahat. Keskiajalta asti harjoitettu tavaranvaihtoon perustuva, Suomenlahden yli käyty seprakauppa oli tytärsaarelaisille tärkeää. Tytärsaarelaiset olivat suursaarelaisten ohella aktiivisimpia suomalaisia seprakaupassa ja kävivät ″Viron seproissa” syksyyn 1939 asti. Vaihtokauppaa käytiin sepramarkkinoilla joille tytärsaarelaiset purjehtivat kolmesta neljään kertaan vuodessa. Vuoden ensimmäinen matka tehtiin yleensä ennen juhannusta, jolloin kauppatavarana oli vähärasvainen kutusilakka. Toinen matka tehtiin lokakuun alussa perunannostoaikaan ja kolmas marraskuussa Martin päivän aikoihin. Vuoden viimeinen sepramatka tehtiin marras-joulukuun vaihteessa Katariinan päivän tienolla.
Seprakaupankäyntiin kuuluivat vakiokauppakumppanit eli seprat (sõber ″ystävä”), jotka vaihtoivat keskenään tavaraa kiinteiden vaihtosuhteiden mukaan vuodesta ja jopa sukupolvesta toiseen. Tytärsaarelaisilla oli tavallisia kauppaseproja, jotka saattoivat vaihtua vuosittain, sekä sukupolvesta toiseen samojen perheiden välillä periytyneitä seproja eli niin kutsuttuja ikuisia seproja (sydänseprat – igavesed sõbrad). Seprojen tavatessa toisensa sepramarkkinoilla suoritettiin julkinen rituaali, kuten kuorenkalan ja maitopullon vaihto, jolla haluttiin osoittaa muulle markkinaväelle, että seprojen ystävyys on rikkumatonta ja vaihtokaupat on vahvistettu. Saarelaisten tärkein vaihtotavara olivat suolasilakat, joita vaihdettiin muun muassa viljaan, lähinnä rukiiseen, mutta myös perunoihin. Saarelaisten taiten parkitsemat hylkeennahat olivat myös arvossaan ja samoin naisväen pitsityöt. Ikuisille seproille tuotiin tuliaisiksi kahvia, kankaita, asusteita, ompelukoneita, työkaluja, puukkoja, polkypyöriä ym..
Omavaraisviljely on Tytärsaaressa mullansekaisessa hiekkamaassa vähäistä. Karjaakin oli vähemmän kuin muissa Suomenlahden ulkosaarissa heinämaan puutteen vuoksi. Tytärsaaren ja Säyvön heinäsato ei riittänyt talviruokintaan, vaan rehua oli hankittava. Tytärsaaren karja oli kahdessa karjassa, Anttilan karja saaren itäpuolella ja Pärttylän karja saaren länsipuolella. Lehmät lypsettiin aamuin ja illoin, mutta ne olivat laitumella yötkin. Tällöin niitä kutsuttiin metsureiksi.
Vuoden 1889 Haapasaaren tullitilaston perusteella tytärsaarelaiset suosivat sepramatkoja Viron pohjoisrannikon vanhimpaan kylään, Mahuun. Tytärsaarelaiset kävivät seprakauppaa säännöllisesti myös Viron Purtseassa ja Ontikkaassa.
Tytärsaari oli tärkein itäisen Suomenlahden hylkeenpyyntisaarista. Suomenlahdella käytettiin ampumispyynnin lisäksi useita hylkeiden avantopyyntitapoja. Yli puolet tytärsaarelaisten hyljesaaliista saatiin vielä 1920–1930-luvuilla harppuunalla avantopyynnistä. Ensimmäiset kiväärit ja hyljepyssyt saatiin Tytärsaareen vasta 1917. Aseiden leviämistä hidasti Venäjän tiukentunut valvonta Suomenlahdella, jonka takana oli muun muassa SS John Grafton -aselaivan yritys vuonna 1905 tuoda aselastia aktivisteille. Tytärsaarelaisten seppien tiedetään kuitenkin valmistaneen pajoissaan suustaladattavia hyljekivääreitä jo vuosisadan alussa. Tytär- ja Lavansaaressa olivat Suomenlahden puhdasrotuisimmat hyljekoirat.Koska hylkeenpyynti oli rasittavaa ja vaarallista, se vaati pyyntikunnalta huomattavaa yhteishenkeä. Tämä oli omiaan lujittamaan pyyntikuntien sosiaalisia suhteita varsinkin eristyneissä Suomenlahden saarissa kuten Tytärsaaressa. Eritoten jäältäpyynti oli rankkaa ja 40–50-vuotiasta miestä pidettiin yleensä liian vanhana ja kankeana jäältäpyyntiin.
Saarelaisten murre luetaan nykyisin suomen kielen itämurteisiin, vaikka joissakin murrekartoissa Suomenlahden saarelaismurteet on jätetty määrittelemättä länsi- tai itämurteisiin.
Aalberg, Aleksander F.: Tytärsaari.   Kotka: Tytärsaaren kalastajain seura r.y, 1963.     
Anttila, Risto: Lavansaari Seiskari Tytärsaari Haapasaari 1918.   Humppila: KR-kirjat OY, 2006. ISBN 951-9387-60-9.    
Bonsdorff, Olavi: Tytärsaaren kalastajayhteiskunnan häviäminen.   Helsinki: Helsingin yliopisto; pro gradu/ Sosiologia, 1951.     
Erä-Esko, Aarni: Mitä Tytärsaaren solki kertoo. (julkaistu ensimmäisen kerran Uudessa Suomessa 14.3.1973) Meienmaa, 2010, nro 1, s. 1–32.   Tytärsaariseura. ISSN 1459-1448.  
Hamari, Risto et al.: Suomenlahden ulkosaaret – Lavansaari, Seiskari, Suursaari, Tytärsaari.    Suomalaisen Kirjallisuuden Seura, 1996. ISBN 951-717-879-4.    
Hanski, Jari: Juutalaisvastaisuus suomalaisissa aikakauslehdissä ja kirjallisuudessa 1918—1944.    Helsingin yliopisto, väitöskirja, 2006. ISBN 952-10-3015-1.    
Jaatinen, Martti (toim.): Karjalan kartat.   Helsinki: Tammi & Karjalan Liitto ry, 1997. ISBN 951-31-0972-0.    
Jäppinen, Jouni: Ikuiset seprat. Tytärsaarelaisten ja virolaisten ikiaikaiset kauppasuhteet.  Hiidenkivi, 2009, nro 5, s. 28–30.   Kotimaisten kielten tutkimuskeskus, Suomalaisen Kirjallisuuden Seura, Suomen Kotiseutuliitto. ISSN 1236-794X.  
Jäppinen, Jouni:   Meienmaa, 2012, nro 1, s. 1–48.   Tytärsaariseura. ISSN 1459-1448.  
Kannari, Maija: Tytärsaari, Meienmaa.    Elävien runoilijoiden seura, 1997. ISBN 951-97149-3-6.    
Karjalainen, Sami: Suomen heinäsirkat ja hepokatit.    Kustannusosakeyhtiö Tammi, 2009. ISBN 978-951-31-4483-8.    
Kaukiainen, Yrjö: Rantarosvojen saaristo – Itäinen Suomenlahti 1700-luvulla.    Suomalaisen Kirjallisuuden Seura, 2006. ISBN 951-746-735-4.    
Khutorskoy Artem, Strelnikov Andrey, Buhanov Vladimir: Itämeren kadonnut MAAILMA.    Russian Geographical Society, 2015. ISBN 978-5-9905826-7-5.    
Laurell, Seppo: Suomen majakat.    Kustannusosakeyhtiö Nemo/Merenkulkulaitos, 1999. ISBN 952-5180-21-2.    
Metso, Juha & Röyhkä, Kauko: Suursaari.    Johnny Kniga, 2009. ISBN 978-951-0-35355-4.    
Päiviö, Raimo: Mikä tappoi seprakaupan? – Suomalaisten ja virolaisten harjoittamasta vaihto- eli seprakaupasta, sen hiipumisesta 1800-luvun lopulta ensimmäiseen maailmansotaan ja sen loppumisesta 1920- ja 1930-luvuilla..    Turun Yliopisto, 2009. ISBN 978-951-29-4055-4.    
Rosberg, J. E. et al (toim.): Suomenmaa: maantieteellis-taloudellinen ja historiallinen tietokirja. 5. osa, Viipurin lääni, s. 92–95.   Helsinki: Tietosanakirja-Osakeyhtiö, 1923.     
Siilahti, Pertti: Karjalan luonto: Kannas ja Laatokan Karjala, s. 34.   Jyväskylä: Gummerus, 2008. ISBN 978-952-5671-10-0.    
Tuomikoski Pekka: Talvisota väestönsiirrot, s. 71-75.    Kustannusosakeyhtiö AtlasArt, 2010. ISBN 978-952-5671-21-6.    
Syrjälä Kari, Björklund Marjut ja Terkki Viljo (toim.): Tytärsaaren talo- ja asukasluettelo vuosi 1939.  Meienmaa, 2003, nro 1, s. 1–40.   Tytärsaariseura. ISSN 1459-1448.  
Tytärsaari Tervetuloa tutustumaan luovutettuun Karjalaan. toim. Repo, Seppo.  1999. Luovutetun Karjalan Internet-sivusto.   Viitattu 27.2.2011. 
Tytärsaariseura - historia Tytärsaariseuran kotisivut. Tytärsaariseura ry.   Viitattu 27.2.2011. 
Uitto Antero, Geust Carl-Fredrik: Taistelu suomenlahden ulkosaarista.    Docendo, 2016. ISBN 978-951-291-285-5.    
Ylimaunu Juha: Itämeren hylkeenpyyntikulttuurit ja ihminen-hylje-suhde.    Suomalaisen Kirjallisuuden Seura, 2000. ISBN 951-746-156-9.

Tzvetan Todorov (bulg. Цветан Тодоров, Tsvetan Todorov, 1. maaliskuuta 1939 Sofia, Bulgaria – 7. helmikuuta 2017) oli bulgarialaissyntyinen filosofi sekä kirjallisuuden- ja semiotiikan tutkija. 
Todorov muutti Pariisiin vuonna 1963 saatuaan Ranskan valtion apurahan. Hän opetti ensin Ecole pratique des Hautes Etudes -korkeakoulussa. Vuodesta 1968 lähtien hän työskenteli tutkimuspäällikkönä ja taiteiden ja kielen tutkijana kansallisessa tieteellisen tutkimuksen keskuksessa (Centre National de la Recherche Scientifique).
Todorov kehitti strukturalistista kirjallisuus- ja kielitiedettä Roland Barthesin ja Gérard Genetten ohella sekä toi venäläisten formalistien oppeja länteen. Todorov teki tunnetuksi mm. venäläisen Mihail Bahtinin kirjallisuudentutkimuksia yhdessä Julia Kristevan kanssa.
1980-luvulla hän siirtyi aatehistorian pariin.Todorov oli voimakas anti-kommunisti ja vihasi totalitarismia ja vallankumousutopioita. Hän oli vuoden 1968 opiskelijaprotesteja vastaan ja kannatti Yhdysvaltain osallistumista Vietnamin sotaan.Sana ”narratologia” on peräisin Todorovin teoksesta Grammaire du Décaméron (1969, Decameronen kielioppi), joka käsittelee Giovanni Boccaccion novelleja.
Kirjallisuudentutkimuksen lisäksi hän kirjoitti mm. Kristoffer Kolumbuksen Amerikan valloituksesta sekä natsien ja Stalinin hirmutöistä.
Todorov toimi vierailevana professorina useissa yliopistoissa, kuten Harvardissa, Yalen, Columbian ja Kalifornian yliopistoissa Yhdysvalloissa.
Devoirs et délices. Une vie de passeur (Keskustelu Catherine Portevinin kanssa), Paris, Le Seuil, 2002.
La littérature en péril, Tzvetan Todorov évoque son passé, personnel et intellectuel, Paris, Flammarion, 2007
Lodge, David (1988) Modern Criticism and Theory. A Reader. Edited by David Lodge. London and New York: Longman.

UEFA Cupin kausi 2008–2009 on jalkapallokilpailu UEFA Cupin 38. kausi. Loppuottelu pelataan, 20. toukokuuta 2009, Fenerbahçe Şükrü Saracoğlulla, Istanbulissa Turkissa.
Osallistujat UEFA Cupiin tai sen karsintaan jakautuvat maittain UEFA:n maakertoimen mukaan seuraavasti:
8 kolmanneksi sijoittunutta joukkuetta Mestarien liigan 2008-2009 lohkovaiheen jälkeen.Ensimmäinen karsintakierros: (74 joukkuetta)
Ensimmäisen karsintakierroksen arvonta suoritettiin 1. heinäkuuta 2008, Sveitsissä. Ensimmäiset osaottelut pelattiin 17. heinäkuuta 2008 ja toiset osaottelut pelattiin 31. heinäkuuta 2008.
Toisen karsintakierroksen arvonta suoritettiin 1. elokuuta 2008, Sveitsissä. Ensimmäiset osaottelut pelataan 14. elokuuta 2008 ja toiset osaottelut pelataan 28. elokuuta 2008.
32 joukkuetta pääsivät suoraan ensimmäiselle kierroksella. Mukaan tuli myös toisen karsintakierroksen 32 voittajaa ja 16 hävinnyttä joukkuetta Mestarien liigan kolmannelta kierrokselta. 80 joukkuetta on jaettu kahdeksaan 10 joukkueen ryhmään; 5 sijoitettua ja 5 sijoittamatonta joukkuetta. Joukkueet pelaavat kaksi ottelua, kotona ja vieraissa. Jokaisten otteluparien voittajat pääsevät lohkovaiheeseen.
Ensimmäisen kierroksen arvonta suoritettiin 29. elokuuta 2008. Ensimmäiset osaottelut pelataan 18. syyskuuta 2008 ja toiset osaottelut 2. lokakuuta 2008.
Joukkueet jaetaan kahdeksaan lohkoon ja kussakin lohkossa on 5 joukkuetta. Kaikki pelaavat jokaista vastaan vain kerran. Kaikkien lohkojen 3 parasta joukkuetta selviää pudotuspeleihin.
O = ottelut, V = voitot, T = tasapelit, H = häviöt, TM = tehdyt maalit, PM = päästetyt maalit, ME = maaliero
O = ottelut, V = voitot, T = tasapelit, H = häviöt, TM = tehdyt maalit, PM = päästetyt maalit, ME = maaliero
O = ottelut, V = voitot, T = tasapelit, H = häviöt, TM = tehdyt maalit, PM = päästetyt maalit, ME = maaliero
O = ottelut, V = voitot, T = tasapelit, H = häviöt, TM = tehdyt maalit, PM = päästetyt maalit, ME = maaliero
O = ottelut, V = voitot, T = tasapelit, H = häviöt, TM = tehdyt maalit, PM = päästetyt maalit, ME = maaliero
O = ottelut, V = voitot, T = tasapelit, H = häviöt, TM = tehdyt maalit, PM = päästetyt maalit, ME = maaliero
O = ottelut, V = voitot, T = tasapelit, H = häviöt, TM = tehdyt maalit, PM = päästetyt maalit, ME = maaliero
O = ottelut, V = voitot, T = tasapelit, H = häviöt, TM = tehdyt maalit, PM = päästetyt maalit, ME = maaliero
Pudotuspelien ensimmäiselle kierrokselle selvisivät lohkojen ensimmäiseksi, toiseksi ja kolmanneksi sijoittuneet sekä Mestarien liigan lohkovaiheessa kolmanneksi sijoittuneet, yhteensä 32 joukkuetta. Ensimmäisellä kierroksella samaan ottelupariin ei voi päästä kahta joukkuetta samasta maasta.

UEFA Super Cup on jalkapallokilpailu, jossa ovat vastakkain Mestarien liigan ja Eurooppa-liigan (aikaisemmin UEFA Cupin, vuoteen 1998 saakka Cup-voittajien cupin) voittajat. Se järjestetään aina elokuussa, ennen useimpien maiden jalkapallokauden alkua.
Super Cup on järjestetty vuosittain vuodesta 1972 lähtien. Vuoteen 1997 saakka pelattiin kaksi ottelua, yksi kummankin joukkueen kotikentällä. Vuosina 1984, 1986 ja 1991 pelattiin tosin vain yksi ottelu ja vuosina 1974, 1981 ja 1985 Super Cupia ei pelattu ollenkaan. Vuodesta 1998 lähtien finaali on ollut yksiosainen, ja se pelattiin vuoteen 2012 asti joka kerta Monacon Stade Louis II:lla.

Vuoden  kesäolympialaisten uimahypyt järjestettiin 26. heinäkuuta – 3. elokuuta 1992 Piscina Municipal de Montjuïc'ssa Barcelonassa. Tämä oli 20. kerta kun laji oli mukana olympialaisten ohjelmassa. Mukana oli 100 osanottajaa 31 eri maasta.

Ukonputket (Heracleum) on sarjakukkaiskasvien (Apiaceae) heimoon kuuluva kasvisuku. Ukonputket ovat suurikasvuisia, kaksi- tai monivuotisia kasveja. Niiden varsi on pysty, jäykkäkarvainen tai kalju, joskus punaläikkäinen. Lehdet ovat kolmiomaiset, muutamaan kertaan parilehdykkäiset. Kukinnot ovat sarjoja ja kukat valkoiset tai vihreänkeltaiset.Lajeja on ainakin 60, joista tunnetuimpia Suomessa ovat vierasperäiset kaukasianjättiputki (Heracleum mantegazzianum) ja persianjättiputki (Heracleum persicum). Muita ukonputkien sukuun kuuluvia kasveja Suomessa ovat etelänukonputki (Heracleum sphondylium) ja idänukonputki (Heracleum sibiricum tai Heracleum sphondylium subsp. sibiricum). Lähialueilla, Venäjän Karjalassa, leviää armenianjättiputki (Heracleum sosnowskyi), joka  on tuotu sinne alkujaan rehukasviksi. Ukonputkilajien tunnistaminen onnistuu vasta, kun kasvit ovat muutaman vuoden ikäisiä.Kaukasianjättiputki ja persianjättiputki on tuotu Suomeen alun perin koristekasveiksi. Näitä kahta on erittäin vaikea erottaa toisistaan, ja niitä kutsutaan usein yhteisnimellä jättiputki. Nämä jättiputket ovat uhka luonnonvaraiselle kasvistolle, sillä ne leviävät erittäin nopeasti muodostaen helposti isoja kasvustoja. Yksi kasvi voi tuottaa jopa 100 000 siementä.

Ukrainan translitterointi on ukrainankielisen tekstin esittämistä jollakin muulla muulla kirjaimistolla kuin kyrillisellä. Suomen kielessä ukrainan translitterointiin käytetään Suomen Standardisoimisliiton laatimaa SFS 4900 -standardia. Kansainväliseen käyttöön on tarkoitettu Organisation internationale de normalisationin ISO 9 -standardi.
SFS 4900 -standardia eli kansallista standardia käytetään kaikessa suomenkielisessä tiedonvälityksessä kuten yksityishenkilöiden välisessä viestinnässä, sanoma- ja aikakauslehdistössä, televisiossa, kaunokirjallisuudessa, yleistajuisessa tietokirjallisuudessa sekä suomenkieliseen kirjallisuuteen keskittyvissä kirjastoissa. SFS 4900 -standardin mukaisesti translitteroitua ukrainankielistä tekstiä ei voida mekaanisesti palauttaa takaisin alkuperäiseen kyrilliseen asuunsa.
ISO 9 -standardia eli kansainvälistä standardia käytetään nimensä mukaisesti kansainvälisessä tiedonvälityksessä. Merkittävimmät käyttöalat ovat bibliografiat, tieteellisten kirjastojen tietojärjestelmät, tieteellinen tutkimus ja muu kansainvälinen toiminta. ISO 9 -standardin mukaisesti translitterointu teksti voidaan mekaanisesti palauttaa takaisin alkuperäiseen kyrilliseen asuunsa.
Paikkala, Sirpa: Yuliia, Julija, Yulia – Ukrainan, Valko-Venäjän ja Bulgarian omakielisten nimien latinaistaminen.  Kielikello, 2012, 45. vsk, nro 4, s. 27–29.  ISSN 0355-2675.
Hugo (Uku) Masing (ääntämys: [ma:siŋk]; 11. elokuuta 1909 – 25. huhtikuuta 1985) oli virolainen runoilija ja Vanhan testamentin eksegeetti. Hän oli Arbujad-ryhmän yksilöllisin edustaja. Kokoelma Neemed vihmade lahte (1935) sisältää rikasta sanastoa ja hienoa kuvastoa käyttävää runoa. Niiden pohjana on muiden kulttuurien maailmankuva. Kokoelma Džunglilaulud ilmestyi Ruotsissa, ja siinä ovat keskeisiä luopumisen ja kuoleman ajatukset.

Ulaidit tai ulaidhit olivat varhaisessa Irlannissa asuva kansa, joka antoi nimensä myöhemmälle Ulsterille (iiriksi Cúige Uladh). Sana Ulster juontuu iirin sanasta Ulaidh ja muinaisnorjan sanasta staðr (suom. paikka, alue).
Keskiaikaisissa teksteissä ulaidit tunnetaan myös nimellä Clanna Rudrige eli Rudrigen jälkeläiset. Tästä tulee iirin sana Rúraíocht eli Ulaid-tarusto, joka on yksi neljästä suuresta tarustosta irlantilaisessa mytologiassa.
Hänet tunnetaan Helloween-yhtyeen rumpalin pestistään vuosilta 1994–2001. Hän on myös soittanut rumpuja Gamma Rayn toisella studioalbumilla Sigh No Morella ja vuosina 2001–2006 Masterplan-yhtyeessä Helloween-aikaisen yhtyetuttavansa Roland Grapowin kanssa. Masterplanista lähdettyään hän perusti lyhytikäisen, Ride the Sky -nimisen yhtyeen. Vuonna 2010 hän liittyi Timo Tolkin kokoamaan Symfoniaan.

Under the Northern Sky on kokkolalaisen Immortal Souls -yhtyeen ensimmäinen täyspitkä studioalbumi, joka julkaistiin vuonna 2001. Se äänitettiin samassa yhteydessä The Cleansing -EP:n levytyssessioiden kanssa Studio Watercastlessa, Jyväskylässä 15.–30. helmikuutalähde? 2000. Avustajana toimi studioteknikko Arttu Sarvanne. Tuottajana toimi Little Rose Productionsin Manu Lehtinen.
Basisti-laulaja A Särkioja on kertonut yhtyeen historian katsauksessa, että äänityssessioiden aikaan talvi oli äärimmäisen luminen, mikä vei albumia melkein "talvikertomuksen" suuntaan. "Frostmind" sisältää eräät Immortal Soulsin nopeimmista kirjoittamista kitarariffeistä, sekoittaen perinteistä metallia death metalin ankaruuteen. Albumi sisältää myös kaksi Instrumentaaliraitaa: "Snowfalls" ja "Metsäkukkia". Ensimmäinen on rauhallinen, talvisia tunnelmia luova kappale, jota siivittää folkhenkinen puhdas kitarointi. Metsäkukkia taas on nopea muunnelma vanhasta, perinteisestä sävelmästä. "Painthings" kertoo taiteilijan ahdingosta. Kappale "The Cold Northwind" julkaistiin samana vuonna kokoelma-albumilla The Metal Rose Collection.
Under the Northern Sky sai fanien keskuudessä innostuneen vastaanoton ja kriitikotkin kirjoittivat siitä myönteisiä arvosteluita. Albumi ei kuitenkaan saanut laajaa tunnettavuutta sillä Little Rose Productionsin resurssit eivät riittäneet kovin kattavaan markkinointiin. Under the Northern Sky oli yhtyeen viimeinen  julkaisu Little Rose Productions -levymerkillä.

Universal Migrator Part II: Flight of the Migrator on Ayreonin vuonna 2000 julkaistun Universal Migrator -kaksoisalbumin toinen osa. Flight of the Migrator on tyyliltään raskaampaa heavy metalia ja progressiivista metallia verrattuna ensimmäiseen osaan, The Dream Sequenceriin joka on pääasiassa progressiivista rockia.
Levyn kappaleet käsittelevät The Dream Sequencerista poiketen eri astronomian aiheita kuten kvasaareja ja mustia aukkoja.
Arjen Anthony Lucassen – Sähkö- ja akustiset kitarat, bassokitara, analogisyntetisaattorit, Mellotron, Hammond-urut, kosketinsoittimet, kitarasoolot raidoilla 1, 4, 5, 7, 8 ja 9
Erik Norlander – Analogisyntetisaattorit, vokooderiääni, Taurus-pedaali, Hammond-urut, kosketinsoittimet, syntetisaattorisoolot raidoilla 1, 3 (Hammond), 4, 5 ja 7

Unkarin Grand Prix 1997 oli Formula 1 -sarjan osakilpailu, joka ajettiin Hungaroringillä 10. elokuuta 1997. Kilpailun voitti Jacques Villeneuve, joka ohitti kilpailua johtaneen Damon Hillin viimeisellä kierroksella. Hillillä oli ongelmia kaasunsa ja vaihteidensa kanssa, mutta hän kuitenkin sijoittui toiseksi tuoden Arrows-tallilleen ensimmäisen palkintosijoituksen sitten kauden 1995 Australian GP:n. Talli kilpaili tosin silloin Footwork-nimisenä. Villeneuven ohitus Hillistä oli F1:ssä kautta aikain 18:s viimeisen kierroksen ohitus, jolla on siirrytty kilpailun johtoon ja voitettu kilpailu.Villeneuve voitti Unkarissa myös kaudella 1996.
Kilpailun jälkeen Michael Schumacher jatkoi MM-pistejohdossa kolme pistettä Villeneuven edellä. Johnny Herbertin kolmas sija oli hänelle paras koko kaudella. Kilpailussa rikottiin myös merkkipaaluja, kun Prost/Ligier rikkoi 400:n kerätyn MM-pisteen rajan.
Ennen Unkarin kilpailua Benetton-tallin tallipäällikkö Flavio Briatore julkisti tehneensä kaudeksi 1998 sopimuksen italialaisen Giancarlo Fisichellan kanssa. Lisäksi Eddie Irvinen ilmoitettiin jatkavan Ferrarilla myös kaudella 1998. Michael Schumacher sai 5 000 dollaria sakkoa ajettuaan edellisen kilpailun, Saksan Grand Prix'n, harjoituksissa varikolla ylinopeutta. Lisäksi hän sai FIA:lta varoituksen annettuaan keskeyttäneelle Fisichellalle kyydin kilpailun jälkeen. Tapahtuneessa Fisichella oli ollut Schumacher kyydissä auton päällä pitäen tuuletusaukosta kiinni.
Ferrari ilmoitti tuovansa Michael Schumacherille Unkarin GP:hen uuden, kevyemmän version F310-autosta. Schumacher ei tosin pystynyt käyttämään uutta autoaan kilpailussa, sillä auto rikkoontui sunnuntaiaamun lämmittelyissä.lähde?
Gerhard Bergerin yllettyä edellisessä kilpailussa voittoon palattuaan juuri sairauslomalta, oli häneltä lupa odottaa menestystä myös Unkarista. Molemmat Williamsit olivat viime kilpailussa keskeyttäneet, joten heidän oli mestaruustaistelun kannalta pienoinen pakko onnistua kilpailussa. Suuria odotuksia oli myös Prostin Jarno Trullilla, joka oli kaksi viikkoa ennen saavuttanut ensimmäiset MM-pisteensä. Myös Mika Häkkisen kausi alkoi näyttävän kulkeutua parempaan suuntaan hänen saavutettua kolmannen sijan Saksassa.lähde?Hallitsevan maailmanmestarin Damon Hillin kausi oli muutaman viime kilpailun aikana päässyt jotenkuten käyntiin, sillä hän oli ajanut neljässä edellisessä kilpailussa maaliin. Pisteitä hän tosin oli saanut viimeksi Britannian Grand Prix'sta, josta oli jo kaksi kilpailua aikaa.lähde?
Unkarin GP-viikonloppu alkoi tavanomaisesti perjantaina, 8. elokuuta 1997, ensimmäisellä vapaiden harjoitusten jaksolla. Perjantaina ajettiin kaksi harjoitusjaksoa, klo 11.00–12.00 ja 13.00–14.00. Tuloksissa on molemmat harjoitusjaksot yhdistettynä.lähde?Harjoitusten nopeimman kierroksen ajoi Ferrarin Michael Schumacher, joka oli runsaat kaksi sekunnin kymmenystä toiseksi nopeinta David Coulthardia nopeampi. Bridgestonen renkaita käyttäneet Prostin Jarno Trulli, Arrowsin Damon Hill ja Stewartin Rubens Barrichello ylsivät lämpimän sään avustuksella korkealle. Bridgestonen renkaat osoittautuivat toimiviksi juuri lämpimissä olosuhteissa. Trulli kertoi auton olleen ajettavuudeltaan hyvä, vaikka hän pyörähtikin kaksi kertaa mutkassa numero 2. Hänen tallikaverinsa Shinji Nakano valitti jarruongelmista.Damon Hill ajoi vain yhden nopean kierroksen ja oli harjoitusten viidenneksi nopein.
Lauantain harjoitusjakso ajettiin lauantai-aamulla 9. elokuuta ennen aika-ajoja.Lauantain harjoitusjakson kärjessä olivat molemmat Williamsit ja McLarenit. Edellisten harjoitusten ykkönen, Michael Schumacher, jäi kärkiajasta hieman yli kuusi kymmenystä. Jälleen Trulli ylsi yllättävän korkealle, tällä kertaa kuudenneksi. Hän oli ainoa kymmenen parhaan joukossa ollut Bridgestonen renkailla ajava kuljettaja.Harjoituksissa ei merkittäviä yllätyksiä tapahtunut.lähde?
Unkarin Grand Prix'n aika-ajot ajettiin kilpailua edeltäneenä päivänä lauantaina 9. elokuuta 1997.Lämpötila oli aika-ajojen alussa noin 35 °C, mutta se laski nopeasti ensimmäisen varttitunnin aikana.Nopeimman ajan ajoi Ferrarin Michael Schumacher, joka näin saavutti paalupaikan. Paalupaikka oli Schumacherin uran 17:s ja kauden kolmas. Schumacher kuitenkin myönsi tehneensä kierroksellaan pienen virheen, mutta aika oli kuitenkin riittävän hyvä paalupaikkaan. Aika-ajojen suurin yllätys oli Arrows-kuljettaja Damon Hillin kolmas sija, sillä Hill ei ollut koko kaudella yltänyt aika-ajoissa yhdeksättä sijaa korkeammalle. Nopea vauhti oli pitkälti Arrows A18 -auton ja Bridgestonen renkaiden loistavan toimivuuden ansioita, sillä Hungaroring on luonteeltaan sellainen rata, että siellä ei hevosvoimilla ole niin suurta merkitystä kuin toimivalla kokonaisuudella.lähde?Jacques Villeneuve oli koko ajan lähellä Schumacherin aikoja, mutta kovasta yrittämisestä huolimatta hän jäi Schumacherin kärkiajasta 0,187 sekuntia. Kanadalainen ajoi kolmannella nopealla kierroksellaan dramaattisesti ulos, mutta selvisi ilman vammoja. Villeneuve kertoi vain ajaneensa mutkaan liian lujaa, mutta auto ei kääntynytkään. Villeneuve oli kyseisellä kierroksella juuri alittanut Schumacherin sektoriajan, joten ulosajo tuli Villeneuven kannalta huonoon paikkaan.lähde?Villeneuven tallikaveri Heinz-Harald Frentzen teki mielenkiintoisen valinnan, kun hän päätti ajaa viikonloppuna kovemmalla Goodyearin rengasseoksella kuin Villeneuve. Oli tiedossa, että tästä olisi haittaa aika-ajoissa, mutta siitä saattaisi olla hyötyä kilpailussa. Oikeiden renkaiden valinta oli vaikeaa, koska renkaiden toimivuus on pitkälti riippuvainen lämpötilasta, eikä kilpailun lämpötilasta voi koskaan etukäteen olla täysin varma. Frentzen itse kertoi valinneensa renkaat vain kilpailua ajatellen. Hän onnistui kuitenkin ajamaan aika-ajoissa kuudenneksi.lähde?Benettonin Gerhard Bergerillä ja McLarenin David Coulthardilla aika-ajot eivät sujuneet parhaalla mahdollisella tavalla. Coulthardin auton vaihdelaatikkoon iski sähkövika, minkä takia auto pyörähti skottikuljettajan ajaessa nopeaa kierrostaan. Loistavasti sujuneen edellisen kilpailun, Saksan Grand Prix'n, jälkeen Berger oli taas vaikeuksissa. Edellisen kilpailun voittaja pyörähti nopealla kierroksellaan, eikä hän sen jälkeen ehtinyt vara-autoonsa viimeistä nopeaa vetoa varten.Sauberin Johnny Herbert ja Stewartin Rubens Barrichello ajoivat sekunnin tuhannesosalleen saman ajan, 1.16,138, mutta koska Herbert ajoi kyseisen ajan ensin, sai hän lähtöruutunsa Barrichellon edeltä.lähde?Kaikki aika-ajoihin osallistuneet kuljettajat selviytyivät itse kilpailuun alittamalla 107%:n karsinta-ajan, joka tällä kertaa oli 1.19,899.
Sunnuntaiaamun lämmittelyt osoittautuivat tavallista mielenkiintoisimmiksi. Michael Schumacher ja Villeneuve olivat nopeimmat, mutta Schumacher ajoi ulos, pomppasi reunakivityksestä ja vahingoitti kevyttä autoaan. Schumacherin piti vaihtaa vara-autoonsa. Häkkinen oli harjoituksissa kolmas, mutta auto pysähtyi akkuongelmien takia. Myös tallikaveri Coulthardilla oli ongelmia, mutta moottorinsa kanssa. Benetton ja Jordan jatkoivat ongelmiensa kanssa kamppailemistaan. Harjoitusten suurimmat yllätykset olivat Arrows-tallin Pedro Diniz ja Minardi-tallin Ukyo Katayama, joiden hyvä vauhti yllätti. Brasilialainen oli lämmittelyjen viides ja japanilainen kahdeksas. Muiden kuljettajien osalta tilanne oli samankaltainen kuin edellisen päivän aika-ajoissakin.lähde?
Lämmittelykierrokselle lähdettiin kello 14.00 paikallista aikaa. Itse kilpailu alkoi pari minuuttia myöhemmin.lähde?Kärkiautoista huonoiten lähtö onnistui toisesta ruudusta lähteneeltä Jacques Villeneuvelta, joka putosi Damon Hillin, Eddie Irvinen ja Mika Häkkisen taakse. Ensimmäiseen mutkaan tultaessa kolmannesta ruudusta lähtenyt Hill oli melko lähellä ohittaa paalupaikkamies Michael Schumacherin. Ensimmäisessä mutkassa tanskalainen Stewart-kuljettaja Jan Magnussen ja italialainen Sauber-kuljettaja Gianni Morbidelli ajoivat ulos hiekalle, mutta molemmat kuljettajat pystyivät jatkamaan matkaansa ilman suurempia vahinkoja. Häkkinen yritti päästä Irvinesta toisessa mutkassa ulkokautta ohitse, mutta ei kuitenkaan siinä onnistunut. Kolmantena ajanut Irvine yritti päästä Hillistä ohi. Brittiläisten taistelun myötä kärjessä ajanut Schumacher sai kasvatettua etumatkaansa muihin. Ensimmäisen kierroksen päätyttyä oli tilanne kärjen osalta seuraava: Schumacher, Hill, Irvine, Häkkinen, Villeneuve, Heinz-Harald Frentzen.Ensimmäisellä kierroksella ulkona käynyt Magnussen tuli käymään varikolla. Hänen autonsa etusiipi vaihdettiin. Häkkinen haastoi kolmantena ajanutta Irvinea toisen kierroksen alussa, mutta ohitusyritys ei tuottanut tulosta. Häkkinen kuitenkin pysyi hyvin Ferrari-kuljettajan perässä, eikä ero päässyt kasvamaan kovinkaan suureksi.Hill saavutti Schumacheria melkoista vauhtia. Yhtenä syynä hitaaseen vauhtiin oli se, että Schumacher ajoi kilpailua vara-autollaan, koska hän romutti varsinaisen autonsa aamun harjoituksissa, joten hänellä otti oman aikansa tottua autoon. Pääsyy Schumacherin hitaaseen vauhtiin kuitenkin oli se, että molempien Ferrari-autojen renkaat kuluivat todella nopeasti. Hill oli ajanut koko viikonlopun hyvin ja hänen renkaansa toimivat hyvin, joten häneltä odotettiin myös hyvää kilpailua. Lisäksi hänen kaksi edellistä kilpailuaan olivat sujuneet paremmin kuin kauden ensimmäiset kilpailut.Viiden ajetun kierroksen jälkeen ero Schumacherin ja Hillin välillä oli enää vain noin puoli sekuntia, kun se edellisen kierroksen päätteeksi oli yli sekunnin. Hill oli siis onnistunut puolittamaan eron yhden kierroksen aikana. Pian Hill oli aivan koko ajan Schumacherin perässä kiinni. Jännitystä ei tilanteesta todellakaan puuttunut, sillä oli aika mielenkiintoinen tilanne, että Arrows ja Ferrari taistelivat kärkipaikasta. Häkkinen onnistui ohittamaan Irvinen, ja saman kierroksen toisessa mutkassa myös Villeneuve onnistui ohittamaan ulkokautta hänet. Eikä aikaakaan, kun myös Frentzen tuli hänestä ohi. Kierroksen päätteeksi Irvine meni tekemään ensimmäisen varikkopysähdyksensä. Pysähdys oli normaalin pituinen, sillä se kesti runsaat 7 sekuntia. Samalla kierroksella myös Morbidelli tuli varikolle. Hänen pysähdyksensä ei mennyt aivan niin kuin piti, sillä pysähdys kesti todella kauan.
Hill oli kauan aivan Schumacherin takasiivessä kiinni, mutta ei päässyt hänestä ohi. Niinpä takaa tulleet saavuttivat heitä. Pian kolmantena ajanut Häkkinen oli vain alle kahden sekunnin päässä kärjestä. Schumacher oli selvästi "tulppana" Hillille, joka olisi selvästi päässyt ajamaan nopeampia kierrosaikoja. Radan keskivaiheilla neljä kärkiautoa ajelivat tiiviissä jonossa, eikä kukaan päässyt kenestäkään ohitse. Kymmenennen kierroksen alkaessa Hill yritti ensimmäisessä mutkassa päästä Schumacherista ohi tulemalla tämän viereen, mutta tilaa ohitukselle ei löytynyt. Seuraavalla kierroksella eli kierroksella 11 Hill yritti samassa paikassa ohitusta. Hill oli tällä kertaa pääsuoran alkaessa paljon lähempänä Schumacheria kuin viimeksi, joten hän sai paremman imun ja pääsi Schumacherista sisäkautta ohi. Schumacher yritti estää ohituksen peittämällä sisäreunan, mutta Hill pääsi kuin pääsikin hänestä ohi. Hillin ohitus Schumacherista on yksi kuuluisista Schumacher–Hill-taisteluista. Välittömästi ohituksen jälkeen Hill alkoi kasvattaa eroa muihin kuljettajiin, jotka jäivät Schumacherin taakse.
Kierroksen 12 päätteeksi Häkkinen oli aivan Schumin perässä kiinni, ja yritti haastaa tämän kierroksen 13 alussa, mutta ohitus jäi vain yritykseksi. Hyvää kilpailua ajaneen Häkkisen kilpaileminen jäi valitettavasti kuitenkin kesken, kun heti ohitusyrityksen jälkeen auton vauhti hiipui hydrauliikkaongelmien takia, ja hän joutui pysähtymään radan varteen. Mikan autosta oli pari kierrosta ennen tuprahdellut jotain, mikä enteili tulevasta keskeytyksestä. Keskeytyksen myötä Villeneuve nousi kolmanneksi. Kierroksen 14 alussa myös Villeneuve ohitti Schumin. Kierroksen päätteeksi Schumacher ajoi varikolle. Hänen renkaansa olivat todellakin vaihdon tarpeessa, sillä ne olivat todella kuluneet. Itse pysähdys oli nopea, sillä se kesti vain 6,0 sekuntia.
Hill kasvatti eroa Villeneuveen jatkuvasti. Tilanne oli suorastaan uskomaton, sillä oli ihme, että melko huono Arrows-auto oli nopeampi kuin mestaruudesta tosissaan taistellut Williams-auto. Ero miesten välillä kierroksen 15 päätteeksi oli jo lähes 8 sekuntia. Ero kuitenkin putosi pian noin viiteen sekuntiin, ja siitä pian noin neljään sekuntiin. Kierroksen 19 päätteeksi Hill ohitti tallikaverinsa Pedro Dinizin kierroksella. Diniz ajoi sillä hetkellä sijalla 19, joten tallikaverusten välillä oli melkoinen ero. Hillin matkantekoa hidastivat kierroksella ohitettavat, jotka eivät aluksi meinanneet tajuta, että Arrowsin auto ohittaisi heidät kierroksella. Ero Villeneuveen oli enää alle kolme sekuntia. Hillin tallikaveri Diniz jäi kuitenkin hidastamaan takaa tulleita Williams-kuljettajia, minkä seurauksena ero Hillin ja Villeneuven välillä kasvoi taas jonkin verran.Kierroksella 23 varikkopysähdyksen ja pienoisten ongelmien myötä kauas kärjestä pudonnut Michael Schumacher onnistui yhdessä Shinji Nakanon kanssa ohittamaan Benetton-tallin Jean Alesin. Alesi ajoi nurmikolle mutkassa numero kolme, minkä takia ohitus hänestä oli helppo.Kierroksen 24 päätteeksi toisella sijalla ajanut Villeneuve tuli tekemään ensimmäisen varikkopysähdyksensä. Pysähdys kesti yli kymmenen sekuntia, joten ero Hilliin kasvoi huomattavasti. Samalla kierroksella myös Coulthard tuli varikolle. Hänen pysähdyksensä kesti runsaat 7 sekuntia. Seuraavalla kierroksella Hill tuli tekemän oman pysähdyksensä. Oli Arrowsin ja Hillin kannalta todella tärkeää, että pysähdys onnistuisi, sillä vastaavanlainen tilanne tallilla oli todella harvinainen. Pysähdys kesti 8,9 sekuntia, joten se oli noin kaksi sekuntia nopeampi kuin Villeneuven. Kärkeen siirtyi Frentzen, joka ei vielä omaa pysähdystään ollut tehnyt. Frentzen hyötyi auton keveydestä, ja ajoikin kierros toisensa jälkeen kilpailun nopeimpia kierrosaikoja.Kierroksen 29 alussa Frentzenin auton perästä tuli valtava tulilieska. Ennen tapahtunutta Frentzenin autosta oli irronnut polttoaineensyöttöluukusta jokin osa. Luukusta pääsi roiskumaan polttoainetta kuumien pakoputkien päälle, minkä takia polttoaine syttyi tuleen. Lieska näkyi vain hetken, minkä jälkeen auton pakoputkista alkoi pikkuhiljaa tupruta savua. Kummaa kyllä, auton vauhti ei näyttänyt kärsivän tilanteesta yhtään. Saman kierroksen aikana auton perästä tuli taas valtava tulilieska, ja Frentzen ajoi varikolle. Frentzen joutui keskeyttämään kilpailunsa varikolle. Pääsyy keskeytykseen oli, että autoa ei voitu tankata, koska polttoaineensyöttöluukku oli vahingoittunut.
Kärjessä ajanut Hill kasvatti eroaan jatkuvasti Villeneuveen, joka ajoi toisena. Ero oli 36:n ajetun kierroksen jälkeen noin 12 sekuntia, kun taas 39:n ajetun kierroksen jälkeen se oli 17 sekuntia. Keskeytysten ja taktiikanmuutoksen ansiosta Michael Schumacher oli onnistunut nousemaan viidenneksi Johnny Herbertin taakse ja Giancarlo Fisichellan edelle. Schumacher kuitenkin hidasti Fisichellan vauhtia, ja Fisichella yritti ohitusta muutamaan otteeseen. Kierroksen 41 lopussa Fisichella oli aivan Schumin perässä kiinni ja yritti ohitusta sisäkautta suoran lopussa. Schumacher kuitenkin niin sanotusti "sulki oven" ja ohitus jäi vain yritykseksi. Fisichella oli radan likaisella puolella, minkä takia renkaiden ja radan välinen pito heikkeni. Tämän seurauksena Fisichella pyörähti, ajautui nurmikolle, sammutti autonsa ja keskeytti. Noustuaan autosta Fisichella oli silmin nähden todella pettynyt virheeseensä.Coulthard ja Villeneuve kävivät kovaa taistelua toisesta sijasta, mutta Coulthard ei pystynyt ohittamaan häntä. Coulthard tuli tekemään toista varikkopysähdystään kierroksen 50 päätteeksi. Pysähdys kesti 7,0 sekuntia. Coulthardin olisi nyt ajettava kovia kierrosaikoja pystyäkseen ohittamaan Villeneuven tämän tullessa varikolle. Seuraavalla kierroksella Hill tuli tekemään toista ja viimeistä pysähdystään. Pysähdys oli melko nopea, mutta lähdön kanssa oli hieman ongelmia. Samalla kierroksella myös Villeneuve tuli varikolle. Pysähdys kesti 7,3 sekuntia, joten se oli kolme kymmenystä Coulthardin pysähdystä hitaampi. Kun Villeneuve poistui varikolta, oli Coulthard tullut hänestä jo autonmitan verran ohi, mutta koska Coulthard oli mutkan ulkoreunassa, pääsi Villeneuve sisäkautta ohi. Varikkokäyntien myötä ero Hillin ja Villeneuven välillä oli jo lähes puoli minuuttia.
Michael Schumacher ajoi viidennellä sijalla takanaan pikkuveli Ralf Schumacher, Nakano ja Irvine. Schumi oli jälleen tulppana, mutta kukaan ei päässyt hänestä ohi. Ralf yritti muutamaan otteeseen ohitusta, mutta ei siinä kuitenkaan onnistunut. Irvine tosin ohitti Nakanon kierroksen 65 alussa.Kun 65 kierrosta oli ajettu, johti Hill Villeneuvea jo puolella minuutilla. Villeneuven vauhti oli hidasta, koska hän joutui taistelemaan Coulthardia vastaan. Samalla kierroksella eli kierroksella 66 Coulthardin autoon tuli sähköongelmia, joten hän joutui keskeytymään. Päivä oli McLaren-tallille suorastaan surkea, sillä molemmat autot keskeyttivät hyviltä sijoilta.Samalla oikeastaan kenenkään huomaamatta Sauberin Johnny Herbert oli noussut jo kolmanneksi.
Vain muutama kierros ennen maalia tuli tieto, että Hill oli radion kautta sanonut varikkoväelleen, että hänellä oli kaasun kanssa ongelmia. Ongelmia oli myös vaihteissa, ja Hillin vauhti hidastui heti huomattavasti. Vaihteiston hajottua päälle jäi pieni vaihde, jonka takia Hill joutui rullailemaan hitaalla vauhdilla. Hänen kierrosaikansa olivat kymmenen sekuntia hitaammat kuin Villeneuven, joten Villeneuve saavutti häntä mielettömällä vauhdilla.Viimeisen kierroksen alkaessa Gerhard Berger oli juuri ohittanut Hillin, mutta Hill johti yhä, koska Berger oli ohitettu kierroksella aikaisemmin. Villeneuve oli jo todella lähellä, eikä Hillillä ollut mitään mahdollisuutta pitää häntä takanaan. Villeneuve ohitti Hillin radan kolmannessa mutkassa puoliksi nurmikon kautta. Villeneuve ajoi kilpailun voittoon ja Hill sijoittui toiseksi noin yhdeksän sekunnin päähän Villeneuvestä. Villeneuve vitsaili kilpailun jälkeisessä lehdistötilaisuudessa hänen autonsa toimineen melko hyvin ruoholla. Hillin tunteet kilpailun jälkeen olivat ristiriitaiset, sillä voitto meni viimeisellä kierroksella sivu suun, mutta hän sijoittui kaikesta huolimatta loistavasti toiseksi. Viimeisellä kierroksella saatiin lisää keskeyttäneitä, kun Irvine keskeytti Nakanon törmättyä hänen peräänsä.
Kilpailun jälkeen moni uutisoi Damon Hillin olleen kilpailun moraalinen voittaja, vaikka jäikin toiseksi. Varsinkin Hillin kannattajien mielestä Hillin olisi kuulunut voittaa kilpailu. Täytyy kuitenkin muistaa, että moni Hillin kannattaja toivoi mieluummin Villeneuven kuin Schumacherin voittavan mestaruuden kyseisellä kaudella, koska sympatioita Schumacheria kohtaan ei hirveästi ollut kauden 1994 Australian kilpailun takia. Jos Hill olisi voittanut kilpailun ja Villeneuve olisi ajanut toiseksi, olisi Villeneuve saanut kurottua Schumacherin piste-etumatkaa vain kolmella pisteellä kiinni, kun hän voitollaan kuroi etumatkaa seitsemällä pisteellä. Mestaruustaiston kannalta Villeneuven voitto oli merkittävä.lähde?Villeneuve kertoi lehdistötilaisuudessa, ettei tilanne tosiaankaan näyttänyt hyvältä kilpailun alussa hänen pudottua viidennelle sijalle. Hän kuitenkin muistutti Unkarin kilpailun yleensä olevan kilpailu, jossa sattuu ja tapahtuu, kuten Monacokin, ja lisäksi renkaat olivat suuressa roolissa. Hän kertoi vain ajaneensa siinä, missä oli, ja katseli kärkiautojen taistelua, kunnes heidän renkaansa menivät huonoon kuntoon. Hänen mukaansa jo kymmenen kierroksen jälkeen kärkiautojen renkaat olivat kuluneet. Villeneuve kertoi, että hänen ensimmäiset renkaansa olivat hyvässä kunnossa, joten oli aika hyökätä. Kuitenkin hänen haettua varikolta uudet renkaat menivät ne nopeasti huonoon kuntoon. Villeneuve kertoi ajaneensa muutaman kierroksen hitaasti, jotta saisi renkaisiin lämpöä. Siitä ei hänen mukaansa ollut apua. Vasen takarengas meni huonoon kuntoon, joten hänen täytyi hidastaa vauhtiaan ja taistella takaa tullutta Coulthardia vastaan ennen toista varikkokäyntiä.Villeneuve kertoi nähneensä, että Michael Schumacherin renkaat olivat niin huonossa kunnossa, ettei niillä olisi voinut kovin kauan ajaa.lähde?Kolme kierrosta ennen loppua Villeneuve kertoi saaneensa varikkoväeltään tiedon, että Hillin vauhti hidastui valtavasti. Niinpä hän alkoi taas ajaa täysillä ja ohitti tämän viimeisellä kierroksella. Villeneuve arveli Hillin olevan iloinen toisesta sijasta, mutta todella pettynyt menetettyään voiton. Häntä harmitti tilanne Hillin kannalta, mutta voitto oli hänelle kuitenkin mestaruustaistelun kannalta erittäin tärkeä.Hill kertoi johdossa ajamisen tuntuneen mahtavalta ja että hän todella nautti siitä. Hän sanoi havainneensa vian autossaan kolme kierrosta ennen loppua tullessaan shikaanista ulos. Hänen painaessa kaasua, hän ihmetteli sen tuntuneen oudolta. Pian vaihteetkin katosivat ja hän juuttui toiselle vaihteelle. Hän mainitsi renkaiden toimineen suorastaan loistavasti koko viikonlopun ja oli loppujen lopuksi tyytyväinen toiseen sijaan.Johnny Herbert kertoi olleensa iloinen kolmanteen sijaansa. Vaikka alkukausi oli hänen mukaansa sujunut melko hyvin, hän painotti, että työtä täytyisi kuitenkin tehdä paljon loppukautta ajatellen.

Unmasked on yhdysvaltalaisen Kiss-yhtyeen 20. toukokuuta 1980 ilmestynyt, kahdeksas studioalbumi. Se on edellisen Dynastyn tavoin Kissille poikkeuksellisen pop-vaikutteinen julkaisu. Uusi tyyli hämmensikin yhtyeen faneja, ja Unmasked jäi Billboardin listalla sijalle 35. Sen sijaan esimerkiksi Australiassa ja Euroopassa levy menestyi hyvin ja yhtye säilytti suosionsa. Levyllä on muun muassa kappale ”Shandi”, josta tuli singlehitti. 
Rumpali Peter Criss ei osallistunut albumin äänityksiin, vaikka hän onkin mukana kansikuvissa. Crissin tilalla soitti Anton Fig, joka soitti myös lähes kaikissa Dynastyn kappaleissa. Criss esiintyi viimeisen kerran yhtyeen riveissä ”Shandin” musiikkivideolla. Albumia seuranneella kiertueella rumpuja soitti Eric Carr.
Albumin sarjakuvatyyliset kannet maalasi Victor Stabin. Jäsenten maskinriisuntakuvasta tehtiin myös juliste, joka tuli albumin mukana.
Unmaskedia edeltänyt Dynasty (1979) oli ensimmäinen albumi, jonka Kiss teki sen jälkeen kun yhtyeen jäsenet olivat julkaisseet soololevyjä vuonna 1978. Vielä Love Gun -albumilla (1977) Kiss vaikutti yhtenäiseltä, mutta Dynastylla on havaittavissa ensimmäisiä merkkejä rakoilusta: esimerkiksi rumpali Peter Criss soittaa vain yhdessä kappaleessa. Albumi menestyi kuitenkin hyvin ja ylsi Yhdysvaltain listalla sijalle 9. Kappale ”I Was Made for Lovin’ You” nousi maailmanlaajuiseksi hitiksi, mutta koska se oli diskotyylinen, se herätti yhtyeen suurimmissa faneissa ennennäkemätöntä vastustusta. Albumi oli muutenkin tyyliltään edeltäjiään kevyempi.Vuoden 1979 lopulla Kiss alkoi vastata itse liikeasioistaan, kun niitä hoitanut Neil Bogart vetäytyi tehtävistään. Huhtikuussa 1980 yhtye jatkoi levytyssopimustaan Casablanca Recordsin kanssa Dynastyn maailmanlaajuisen kaupallisen menestyksen innostamana.1980-luvun alkaessa Kiss oli kokenut monenlaisia muutoksia. Hard rock oli saanut väistyä diskopopin tieltä, eikä Kissillä ollut enää pelätyn tai kiistellyn yhtyeen imagoa, vaan siitä oli tullut koko perheen yhtye, jonka konserteissa kävivät niin lapset kuin vanhemmatkin. Aikaisemmin yhtyeestä olivat pitäneet etenkin nuoret miehet, joiden suosiota se nyt alkoi menettää, mutta se pyrki siitä huolimatta edelleen valtavirtaan.
Uusi albumi äänitettiin ja miksattiin Record Plantin studiossa New Yorkissa tammi–maaliskuussa 1980. Koska Peter Criss oli ilmoittanut aikovansa erota yhtyeestä, levyllä rumpuja soittaa sessiomuusikko Anton Fig, joka oli ollut Crissin sijaisena jo lähes kaikilla Dynastyn kappaleilla. Criss esiintyi ainoastaan ”Shandi”-kappaleen musiikkivideolla, millä pyrittiin antamaan vaikutelma, että Kissin kokoonpano oli yhä ennallaan. Basisti Gene Simmons on kertonut, että tuottaja Vini Poncia jätti Crissin äänitysten ulkopuolelle. Poncia oli kuitenkin nauhoitusten loppuvaiheessa pyytänyt Crissin laulamaan taustoja joihinkin kappaleisiin, mutta lopputulos ei ollut tyydyttävä. Toisaalla Simmons on kuitenkin vihjaillut Crissin laulaneen eräässä kappaleessa ja osallistuneen myös sen kirjoittamiseen. Yhdenkään Unmaskedin kappaleen tekijätiedoissa ei kuitenkaan ole mainittu Crissin nimeä.Silloinen soolokitaristi Ace Frehley on kertonut, että Crissin erottaminen oli Simmonsin ja laulaja-kitaristi Paul Stanleyn vakaa päätös. Frehley olisi halunnut antaa Crissille vielä mahdollisuuden, mutta jäi asiasta äänestettäessä vähemmistöön. 
Simmonsin mukaan manageri Bill Aucoin olisi painostanut yhtyettä ottamaan Crissin mukaan juuri ennen albumin kiertuetta. Criss oli luvannut olevansa paljon paremmassa kunnossa kuin aiemmin, joten hän sai osallistua harjoituksiin New Yorkin SIR Rehearsal -studiossa. Simmonsin mukaan Criss oli kuitenkin ”huonompi kuin koskaan”, joten pitkällisen pohdinnan jälkeen kaikki yhtyeen jäsenet – myös Frehley – äänestivät hänet pois yhtyeestä. Heidän mielestään Criss oli niin huonossa kunnossa, että hänen oli pakko lähteä Kissistä ja hankkia apua ongelmiinsa. Lehdistölle eron syyksi kerrottiin musiikilliset erimielisyydet, vaikka Simmonsin mukaan todellinen syy oli Crissin huumeriippuvuus.Yhtyeen varsinaisten jäsenten ja rumpali Anton Figin lisäksi albumilla soittaa kosketinsoittaja Holly Knight. Lisäksi Paul Stanleyn kitarateknikko Tom Harper soittaa bassoa kappaleessa ”Shandi”, ja tuottaja Poncia laulaa taustoja ja soittaa jonkin verran kosketin- ja lyömäsoittimia. Paul Stanley on todennut, ettei Kiss työskennellyt Unmaskedilla enää yhtyeenä. Esimerkiksi Frehley soitti itse omien kappaleidensa bassoraidat kuten teki myös Stanley kappaleissaan ”Tomorrow” ja ”Easy As It Seems”.
»Ennen Peterin lähtöä bändissä oli aina ollut tietty määrä musiikillisia ja henkilökohtaisia jännitteitä, mutta ne olivat pääsääntöisesti olleet hallittavissa. On totta, että asetelma oli usein kaksi vastaan kaksi (minä ja Peter vastaan Paul ja Gene), mutta yritin tunteiden kuohahtaessa toimia usein sovittelijana. [..] Bändi pystyi henkilökemian ja tasapainon ansiosta toimimaan jäsentensä oikuista ja egoista huolimatta, mutta tajusin pian Peterin riveistä poistumisen jälkeen, että asiat eivät olisi enää koskaan entisellään.» (Ace Frehley, Kissin silloinen soolokitaristi)
Unmaskedin kappaleissa on vaikutteita pop-musiikista enemmän kuin Kissillä yleensä. Albumilla pyrittiin sitä edeltäneen Dynastyn tavoin ”rankkuuden” sijasta musiikilliseen hienostuneisuuteen. Yhtye halusi tehdä radioystävällisen albumin miellyttääkseen levy-yhtiö Casablancaa, jonka kanssa se oli tehnyt uuden levytyssopimuksen. Albumin tyyliä on verrattu esimerkiksi Raspberries-yhtyeen voimapoppiin.Tuottaja Vini Poncian mukaan Unmaskedia ei tehty samanlaisella tunteella ja hartaudella kuin edeltäjänsä, minkä vuoksi sillä ei myöskään ole samaa henkeä. Levy on Dynastyyn verrattuna nopea hahmotelma, eikä siihen Poncian mielestä käytetty riittävästi aikaa. Manageri Bill Aucoinin mielestä levyllä on muutamia loistavia kappaleita, mutta yhtye alkoi olla väsynyt. Poncia otti vahvasti osaa sävellyksiin, sillä levyllä on ainoastaan kolme kappaletta, joiden tekemisessä hän ei ole ollut mukana.
»Miksikö teimme Unmaskedille popmaisempia kappaleita? No, sellaisia biisejä Paul [Stanley] sävelsi. Ei minun ollut tarkoitus muuttaa bändiä. Bändi itse halusi hyödyntää popkokemustani, ja minä puolestani hyödynsin Paulin ja Genen [Simmons] säveltäjänlahjoja. Eivät Paul ja Gene tehneet mitään vasten tahtoaan. He halusivat vain kokeilla, syntyisikö heiltä myös menestyksellistä poppia.» (Vini Poncia, Unmaskedin tuottaja)
Albumi ei noudattanut aikansa musiikillisia suuntauksia. Tuolloin oli muodissa Iron Maidenin, Def Leppardin, Judas Priestin, AC/DC:n ja Van Halenin esittämä heavy metal ja raskas rock, mikä muodosti jyrkän vastakohdan Kissin tyylille.
Levyn aloittava ”Is That You?” on poikkeuksellisesti Kissin ulkopuolisen henkilön, Gerard McMahonin, kirjoittama. Sanoitus kertoo tositapahtumasta, kun McMahon kohtasi duluthilaisessa kapakassa mustaan nahkaan pukeutuneen naisen, ”jonka vyötäisillä roikkuivat käsiraudat ja takataskusta pilkotti ruoska”. McMahon on kertonut, että kun Kiss levytti hänen kappaleensa, se oli yksi hienoimpia kokemuksia hänen lauluntekijän urallaan. Toinen kappale ”Shandi” on Paul Stanleyn ja Vini Poncian kirjoittama pop-laulu, joka sai inspiraationsa Bruce Springsteenin kappaleesta ”4th of July, Asbury Park (Sandy)”. Stanley on ainoa Kissin jäsen, joka soittaa kappaleessa. ”Shandista” tuli hitti, kun se julkaistiin singlenä. Levyn kolmas kappale on Ace Frehleyn ”Talk to Me”, joka julkaistiin myös singlenä. Frehley käyttää kappaleessa Keith Richardsin tapaan joko G- tai D-viritystä.Vanhasta televisiosarjasta nimensä saaneen ”Naked Cityn” ovat kirjoittaneet Gene Simmons, Vini Poncia, studiokitaristi Bob Kulick ja Pepe Castro. Sävellyksestä on suurimman osan tehnyt Kulick ja sanoituksesta Simmons. Castro sävelsi jonkin osan ja hioi laulumelodioita, ja Poncia vastasi bridge-osuudesta. Kulickin mukaan kappaleesta oli tulossa todella raskas, mutta monen muun kappaleen tavoin se muuttui lopulta aiottua kevyemmäksi. Kulickin mielestä kappale myös vesittyi, koska Frehley ei osannut soittaa kitarafraasia samalla lailla kuin Kulick. ”What Makes the World Go ’Round?” on ”Shandin” tavoin Stanleyn ja Poncian yhteistyötä, ja siinä Stanley käytti hyväkseen Poncian taustaa popmusiikin parissa.B-puolen aloittaa Stanleyn ja Poncian yhdessä kirjoittama ”Tomorrow”, jota Stanley itse on kuvannut ”siistiksi biisiksi”. Myös tästä kappaleesta oli tarkoitus tulla raskas, kitaravetoinen rock, mutta se muuttui lopulta kosketinsoittimien hallitsemaksi ja siihen lisättiin popmainen tausta. ”Two Sides of the Coin” on Unmaskedin toinen Frehleyn tekemä kappale, ja kirjoittaja itse on kehunut sitä hyväksi, runolliseksi kappaleeksi. Laulussa mainittu ”kolikon kaksi puolta” viittaa siihen, että Frehley tapaili vaimonsa selän takana toista naista.”She’s So European” on Simmonsin ja Poncian yhteistyötä, ja se kertoo kuvitteellisesta eurooppalaistytöstä. Stanleyn tekemä ”Easy As It Seems” syntyi, kun hän lauloi kappaletta herätessään tyttöystävänsä luota. Stanley ei ole koskaan pitänyt kappaletta ”Kissin lauluna”, vaikka oli kirjoittanut tyyliltään erilaisia kappaleita aiemminkin. Levyn kolmas Frehleyn kirjoittama kappale on ”Torpedo Girl”, joka on tehty ”kieli poskessa”. Kappaleen avulla Frehley halusi varmistaa, että levylle tulee myös rockia. Unmaskedin päättää Simmonsin ja Poncian yhdessä tekemä ”You’re All That I Want”, joka sekin päätyi levylle aiottua kevyempänä; alkuperäinen Simmonsin ja Stanleyn Keskilännessä tekemä demolevytys oli muistuttanut tyylillisesti Free-yhtyeen musiikkia.Unmaskedin kappaleista Kiss on esittänyt konserteissa seuraavia: ”Is That You?”, ”Shandi”, ”Talk to Me” ja ”You’re All That I Want”.
Unmaskedin sarjakuvatyylinen kansikuva oli Howard Marksin idea. Hän ilmoitti Peggy Tomarkinille, että Kissin uuden albumin nimi olisi Unmasked. Kanteen hän halusi piirroksen, joka päättyisi lauseeseen ”They stink” (suom. He ovat surkeita.). Koska yhtyeellä ei levyn nimestä huolimatta ollut aikomusta luopua naamioistaan, Tomarkinin piti keksiä jonkinlainen juonikäänne selittämään levyn nimeä. Kannen toiseksi viimeisessä kuvassa yhtyeen jäsenet riisuvatkin naamionsa, mutta niiden alta paljastuu toiset naamiot.Kansikuvan maalasi Victor Stabin, joka ei ollut aiemmin tehnyt töitä musiikkialalla. Howard Marksin mainostoimisto toimitti Stabinille ohjeet, ja Stabin itse vastasi grafiikasta kolmen hengen ryhmän kanssa, johon kuuluivat Mark Samuels, Jose Rivero ja Sherry Schneider. Kolmen stripin maalaaminen kesti kaksikymmentäkahdeksan päivää.Kissin jäsenet pitivät kannesta, ja erityisesti sarjakuvia harrastava Gene Simmons antoi Stabinille vihjeitä ja rakentavaa palautetta. Simmons myös kertoi Peter Crissin olevan lähdössä yhtyeestä, ja siksi levyn mukana tulleessa julisteessa Criss iskee silmää riisuessaan naamionsa. Alkuperäinen maalaus myytiin myöhemmin yhtyeen virallisessa huutokaupassa 14 000 dollarilla.Yhtyeen manageri Bill Aucoin on kertonut, että näihin aikoihin Paul Stanley ja erityisesti Gene Simmons olisivat jo pidemmän tovin suunnitelleet maskien pois jättämistä. Heidät oltiin kuitenkin saatu joka kerta ylipuhuttua.Albumin vinyylipainoksen takakanteen on merkitty kappaleet ja levyn tekniset tiedot, mutta kappaleiden nimet ovat väärässä järjestyksessä.
Casablanca Records julkaisi Unmaskedin 20. toukokuuta 1980. Levyn äänimaailma hämmensi yhtyeen kannattajien harvenevaa joukkoa, sillä albumi nousi neljäntoista viikon aikana Yhdysvaltain Billboard 200 -listalla parhaimmillaankin vain sijalle 35. Unmasked myi toki kultaa, mutta se oli samalla ensimmäinen Kiss-albumi sitten vuoden 1975 Dressed to Killin, joka ei yltänyt platinalevyn myyntilukemiin. Heikohko myynti oli Kissille suuri pettymys, sillä vain kolme vuotta aiemmin se oli äänestetty maan suosituimmaksi rock-yhtyeeksi jopa The Beatlesin ja Led Zeppelinin edelle. Edellinenkin levy, Dynasty, oli ollut parhaimmillaan listan yhdeksännellä sijalla.Euroopassa ja Australiassa Kiss säilytti suosionsa, ja esimerkiksi Norjassa albumi oli listaykkönen. Kymmenen parhaan joukkoon Unmasked ylsi myös muun muassa Länsi-Saksassa, Itävallassa ja Alankomaissa. Argentiinassa ja Uruguayssa albumi julkaistiin espanjankielisellä nimellä Desenmascarado.Alkuperäisen albumin mukana oli juliste, jossa yhtyeen jäsenet riisuvat maskinsa; kuva on sama kuin etukannen sarjakuvan toiseksi viimeinen ruutu. Albumin sisältöön kuului myös Kiss-oheistuotteiden tilauslomake.
Rolling Stonen David Fricke arvosteli Unmaskedin lehden 2. lokakuuta 1980 ilmestyneessä numerossa. Hän toteaa sen eroavan täysin Alive!-albumin ja Love Gunin kaltaisista raskaista albumeista, mistä käy esimerkkinä ”Shandi” ja siinä kuultavat Paul Stanleyn laulutyyli, harmoniat ja puhtaat kitarasoundit. Fricke moittii myös kappaleiden ”She’s So European”, ”Easy As It Seems” ja ”You’re All That I Want” olevan ”masentavan kesyjä”. 14. kesäkuuta 1980 ilmestyneen Billboardin kriitikko toteaa, että Unmasked on todennäköisesti Kissin radioystävällisin albumi. Levyn pääpaino on hänen mukaansa musiikillisissa koukuissa ja harmonioissa.Tuoreemmassa Allmusicin arvostelussa Greg Prato toteaa, että suurin osa Unmaskedin sävellyksistä on helposti unohtuvia. Hän kehuu kappaleita ”Is That You?”, ”Talk to Me”, ”Two Sides of the Coin”, ”Naked City” ja ”Shandi”. Mukana on kuitenkin enemmän täytemateriaalia kuin Kissin levyillä yleensä, kuten ”What Makes the World ’Go Round”, ”Tomorrow” ja ”She’s So European”, jotka ovat myös tylsiä ja ennalta-arvattavia. Prato antaa albumille kaksi arvostelutähteä viidestä mahdollisesta.Kissin jäsenistä Paul Stanley ja Gene Simmons eivät ole albumia juurikaan arvostaneet. Stanleyn mielestä levy on ”munaton”, vaikka siinä onkin joitain ”Tomorrow’n” kaltaisia ”siistejä biisejä”. Sen sijaan Ace Frehleyn mielestä Unmasked on Kissin väärinymmärretyin albumi, ja hän on kertonut pitävänsä levyllä olevista omista kappaleistaan.Arvostelut
Pian albumin julkaisun jälkeen Kiss ryhtyi järjestämään koesoittoja löytääkseen Peter Crissin tilalle uuden rumpalin. Vaikka moni kuuluisa rumpali halusi liittyä Kissiin, yhtye halusi Crissin korvaajaksi nälkäisen ja omistautuneen muusikon. Lopulta yhtyeen vakuutti parhaiten Paul Caravello, joka vaihtoi nimensä pian Eric Carriksi ja omaksui itselleen identiteetin The Fox (suom. Kettu).Carr esiintyi yhtyeessä ensimmäisen kerran pian sen jälkeen, kun Peter Crissin lähtö oli julkistettu. Kissin heikkenevä menestys Yhdysvalloissa näkyi myös keikkakysynnässä. Vielä vuotta aikaisemmin Kiss oli soittanut New Yorkissa kaksi peräkkäistä konserttia Madison Square Gardenissa, mutta nyt se joutui tyytymään Palladiumin huomattavasti vaatimattomampiin puitteisiin. Koska Unmasked oli ollut Yhdysvalloissa floppi, yhtye päätti tehdä kiertueet Euroopassa sekä Australiassa ja Uudessa-Seelannissa. Erityisesti Australiassa järjestetty ”Aussie ’80–’81” -kiertue oli suuri menestys. Yhtye esiintyi siellä ja Uudessa-Seelannissa ensimmäistä kertaa suurilla, jopa 70 000 katsojaa vetävillä stadioneilla.Syyskuussa 1980 Paul Stanley myönsi Unmaskedin olleen paljon Dynastya pop-tyylisempi levy. Hän lupasi seuraavan albumin olevan paluu Kissin heavy metal -juurille.
Edellä mainittujen singlejen lisäksi tehtiin myös joitakin valtiokohtaisia julkaisuja, kuten ”Is That You?” (Australia, Uusi-Seelanti ja Peru) ja ”What Makes the World Go ’Round” (Ranska ja Britannia).
Unmaskedista on julkaistu lukuisia painoksia. Alun perin albumi ilmestyi vinyylilevynä ja C-kasettina, ensimmäinen CD-versio ilmestyi vuonna 1987. Levyn painoksista harvinaisin on Meksikossa julkaistu, moniväriselle vinyylille painettu LP-versio. Sen arvoksi on määritelty 350 Yhdysvaltain dollaria.
Leaf, David & Sharp, Ken: KISS – Maskin takaa.    Like, 2004. ISBN 952-471-401-9.    

Up in Smoke Tour oli West Coast hip hop -kiertue vuonna 2000. Esiintyjiä olivat muun muassa Ice Cube, Eminem, Proof, Snoop Dogg, Dr. Dre, Nate Dogg, Kurupt, D12, MC Ren, Westside Connection, Mel-Man, Tha Eastsidaz, Doggy's Angels, Devin The Dude, Warren G, TQ, Truth Hurts ja Xzibit.
Upokasteräs on historiallinen teräslaatu, jota valmistettiin upokkaassa sulattamalla. Intiassa jo antiikin aikana valmistettu wootz-teräs oli upokasteräksen esimuoto. Sitä saatiin sulattamalla saviupokkaassa rautamalmia tai takorautaa puun hiiltymistuotteiden kanssa. Lisäämällä limoniittia ja hehkuttamalla saatiin teräksen hiilipitoisuus alhaisemmaksi (noin yksi prosentti), jolloin teräksestä tuli kovempaa ja taottavaa. Wootz-terästä ei tunnettu Euroopassa 1740-luvulla, kun englantilainen Benjamin Huntsman (1704–1776) kehitti oman menetelmänsä upokasteräksen valmistukseen. Siinä hiiletetty rauta sulatettiin saviruukuissa, jotta metalli ei koskettaisi epäpuhtauksia aikaansaavaan koksiin. Näin teräksen laatu saatiin tasaisemmaksi, mutta suuren polttoaineenkulutuksen vuoksi teräksestä tuli kallista. Upokasteräksen raaka-aineena oli aluksi vain polttoteräs, myöhemmin myös erilaiset seokset. Huntsmanin menetelmä oli yleisessä käytössä koko Euroopassa, mutta se väistyi vähitellen 1900-luvun alussa, kun tilalle tulivat taloudellisemmat valmistusmenetelmät.

UPS Airlinesin lento 6 oli UPS Airlinesin rahtilento Dubain kansainväliseltä lentoasemalta Kölnin–Bonnin lentoasemalle. Lennolla 3. syyskuuta 2010 käytetyn Boeing 747-44AF:n rahtitilassa syttyi litiumioniakkujen aiheuttama tulipalo, minkä seurauksena kone syöksyi maahan miehistön yrittäessä paluuta Dubaihin. Molemmat lentäjät kuolivat onnettomuudessa.
Onnettomuuslennolla käytetty lentokone oli Boeingin valmistama 747-44AF-rahtikone (rekisteritunnus N571UP, valmistenumero 35668). Syyskuussa 2007 UPS Airlinesille uutena toimitetulla koneella oli tehty 1 764 lentoa, ja sille oli kertynyt lähes 10 000 lentotuntia. Sen edellinen suuri huolto oli tehty kesäkuussa 2010.Lennon miehistön muodostivat 48-vuotias kapteeni Doug Lampe Kentuckyn Louisvillestä ja 38-vuotias perämies Matthew Bell Floridan Sanfordista. Kapteeni Lampe oli ollut UPS Airlinesin palveluksessa vuodesta 1995. Hänellä oli 11 200 lentotunnin kokemus, josta 4 053 tuntia 747-400:lla. Vuodesta 2006 UPS:llä töissä olleen perämies Bellin 5 549 tunnin kokemuksesta 77,4 tuntia oli 747-400:lla. Kummankin luvat ja lääkärintodistukset olivat kunnossa, ja he olivat levänneet tarpeeksi ennen lentoa.
Onnettomuuskone saapui Dubaihin Hongkongista 3. syyskuuta kello 11.35 (UTC). Sen rahtina oli muun muassa huomattavia määriä litiumioniakkuja. Edellisen lennon miehistö oli merkinnyt lokikirjaan ilmastointijärjestelmä 1:n vian, jonka vuoksi järjestelmä oli täytynyt nollata kesken lennon. Dubaissa osa rahdista purettiin koneesta ja tilalle lastattiin uutta rahtia, mutta rahtitilan etuosassa olleet akut pysyivät edelleen koneessa. Rahtikirjojen mukaan koneen etuosassa kuljetetuista litiumakkulähetyksistä ainakin kolme olisi pitänyt kirjata vaaralliseksi lastiksi, mutta näin ei ollut tehty.Lento 6 lähti Dubaista 14.51. Lentoonlähdön jälkeen se suuntasi luoteeseen Persianlahden ylle. Nousu matkalentokorkeuteen oli normaali lukuun ottamatta ilmastointijärjestelmä 1:n vikaa noin 10 000 jalan korkeudessa. Miehistö nollasi järjestelmän, ja se alkoi taas toimia. Kello 15.12 lento siirtyi Bahrainin lennonjohdon hallitsemaan ilmatilaan. Minuuttia myöhemmin, kun kone lähestyi 32 000 jalan matkalentokorkeuttaan, rahtitilan etuosasta tuli palohälytys. Sadan merimailin (185 km) päässä ollut Dohan kansainvälinen lentoasema olisi ollut lähin laskeutumispaikka, mutta kapteeni päätti palata Dubaihin. Osana tulipalotilanteen tarkastuslistaa perämies poisti rahtitilan paineistuksen ja sammutti ilmastointijärjestelmät 2 ja 3. Tuntemattomasta syystä myös järjestelmä 1 sammui pian. Sen tehtävä tulipalotilanteessa on estää savun pääseminen ohjaamoon pitämällä ohjaamon paine muuta lentokonetta korkeampana. Kapteeni kytki kello 15.15 autopilotin pois päältä ja yritti lentää konetta käsin, mutta ohjausliikkeillä ei ollut juuri vaikutusta.Ilman ilmastointijärjestelmä 1:tä ohjaamo alkoi pian täyttyä savusta. Koneen yläkerran takaosassa olevan miehistön lepotilan savuhälytin aktivoitui kello 15.15, ja kello 15.17, vain neljä minuuttia ensimmäisen palohälytyksen jälkeen, miehistö kertoi lennonjohdolle ohjaamon olevan täynnä savua. Savu haittasi näkyvyyttä niin, ettei miehistö kyennyt näkemään edes mittareitaan tai ulos koneen tuulilasista. Kello 15.20 kapteeni alkoi valitella ohjaamon korkeaa lämpötilaa, minkä jälkeen hänen happijärjestelmänsä lakkasi yhtäkkiä toimimasta. Hänen oli noustava paikaltaan hakemaan happipullo ohjaamon takaosasta. Kapteeni ei lähdettyään enää palannut, ja perämies jäi yksin lentämään konetta. Ohjaamon ääninauhurin tallenteen ja ruumiinavauksen perusteella kapteeni menetti tajuntansa savun hengittämisen vuoksi noin kello 15.22.Ohjaamossa ollut savu esti perämiestä näkemästä mittaristoa, ja siten hän ei myöskään kyennyt vaihtamaan radiotaajuutta. Koneen poistuttua Bahrainin lennonjohdon VHF-radion kuuluvuusalueelta ja alkaessa lähestyä Dubaita viestit oli välitettävä Bahrainin taajuudella olleiden muiden koneiden kautta Bahrainiin, joka välitti ne edelleen Dubaihin puhelimitse. Kello 15.38 kone alkoi lähestyä Dubain kiitotietä 12L, ja vaikka sen suunta oli oikea, sen nopeus (350 solmua) ja lentokorkeus (9 000 jalkaa) olivat laskeutumista varten liian suuret. Kello 15.39.03, kun kone katosi tutkasta lennettyään suoraan tutkan yläpuolelle, se oli jo lentänyt Dubain ohi. Sen nopeus oli laskenut 320 solmuun ja korkeus 4 200 jalkaan.Dubain ohittamisen jälkeen lähin lentoasema oli Sharjah, joka oli vajaan 20 kilometrin päässä pohjoiseen. Koneen olisi pitänyt kääntyä suuntaan 095 liittyäkseen Sharjahin lähestymiskuvioon. Tuntemattomasta syystä perämies valitsi sen sijaan suunnan 195. Lennonhallintatietokone käänsi koneen automaattisesti valittuun suuntaan ja asetti moottorit tyhjäkäynnille. Kone alkoi laskeutua 4 000 jalasta, ja sen nopeus laski 240 solmuun. Perämies yritti ohjata konetta käsin vähäisin vaikutuksin, tosin hän sai hetkeksi pysäytytettyä laskeutumisen. Kone alkoi väristä nopeuden hidastuessa. Senhetkisellä lentoreitillään se olisi osunut maahan Dubai Silicone Oasis -asuinalueella. Perämies sai kuitenkin pidennettyä liukua niin, että kun hän lopulta menetti koneen hallinnan, se syöksyi maahan Nad Al Sheban sotilasalueella. Maahansyöksyn tapahtuessa kello 15.41.35 ohjainpylväs oli poikkeutettuna kokonaan taakse, mutta korkeusvakaajat eivät enää vastanneet komentoihin.Maahan osuessaan kone oli loivasti laskevassa oikeassa kaarrossa. Se osui maahan huoltotiellä, minkä jälkeen oikea siipi osui rakennuksiin, moottorit irtosivat siivistä ja koneen runko kulki huoltorakennusten läpi. Suurin osa rungosta nousi hiekkapenkereelle ja hajosi osiin. Maahansyöksyssä romua levisi 620 metrin pituiselle pitkulaiselle, suoralle alueelle. Rungon etu- ja keskiosan sekä siipien kappaleet levisivät 300 metrin matkalle. Rahti ja osa lentokoneen järjestelmistä levisi koko romukentän alueelle. Suurin osa hylystä vaurioitui törmäystä seuranneessa tulipalossa. Molemmat lentäjät kuolivat maahansyöksyssä. Kukaan tukikohdassa ei loukkaantunut.
Onnettomuuden tutki Yhdistyneiden arabiemiirikuntien siviili-ilmailuviranomainen General Civil Aviation Authority (GCAA). Lisäksi tutkinnassa avusti Yhdysvaltain National Transportation Safety Board (NTSB). Myös Boeing ja UPS lähettivät tutkijoita GCAA:n tueksi. GCAA julkaisi loppuraportin tutkinnasta 25. heinäkuuta 2013.
Onnettomuuspaikka jaettiin tutkinnassa kahteen alueeseen: vyöhykkeellä 1 olleet romun kappaleet olivat vaurioituneet maahansyöksyn jälkeisessä tulipalossa ja vyöhykkeellä 2 olleet romut olivat paloalueen ulkopuolella. Tutkinnassa keskityttiin tarkastelemaan vyöhykkeeltä 2 ja vyöhykkeiden rajalta löytyneitä osia, sillä niissä olleet lämpövauriot ja nokijäljet olivat syntyneet jo ennen maahansyöksyä. Rahtitilan lähellä olleista rungonkappaleista löytyi runsaasti palovaurioita, kuten hiiltynyttä ja palanutta eristettä ja pohjamaalia. Ylätasolta peräisin olleista kappaleista puolestaan löytyi noki- ja savujälkiä. Ohjaamon takana olleen tarjoomon pöytään oli piirtynyt selkeät nokirajat siihen, missä oli ollut lennon aikana esineitä. Rungonkappaleesta, jossa oli ohjaamon savunpoistoluukku, löytyi ulkopinnalta paksu, lähes tervamainen nokikerros.Lentokoneen osien lisäksi myös koneessa ollutta rahtia sekä rahtikontteja ja -lavoja tutkittiin. Kaikki lennolla olleet kontit ja lavat tuhoutuivat maahansyöksyssä ja sitä seuranneessa tulipalossa. Ainoat tunnistettavissa olleet osat olivat pohjalevyjä ja muutama ovi. Kaikki konteista ja lavoista peräisin olleet osat tutkittiin lennon aikaisten palovaurioiden varalta, mutta osat olivat vaurioituneet törmäyksen jälkeisessä palossa niin, ettei lennon aikana syntyneitä jälkiä kyetty erottamaan. Rahtikonttien sisältö oli levinnyt ympäri onnettomuuspaikkaa, sekä vyöhykkeille 1 että 2. Onnettomuuspaikalta tunnistetun rahdin joukossa oli muun muassa vaatteita, koneiden ja aseiden osia, pukukoruja, muistitikkuja, espressokoneita, polkupyörän runkoja, matkapuhelimia, MP3-soittimia, mallinuken päitä ja peruukkeja. Ainoita rahdin joukosta löytyneitä mahdollisia syttymislähteitä olivat paristot sekä paristoja sisältävät laitteet.
Miehistön selviytymismahdollisuuksia heikensi se, että palo poltti rahtitilan palosuojavuorauksen puhki ja pääsi siten vaurioittamaan lentokoneen järjestelmiä. Tämä vaikeutti koneen ohjaamista ja oli syynä siihen, että lentäjien happinaamarit eivät toimineet kunnolla. Kapteenin naamarin todettiin lakanneen kokonaan toimimasta, ja perämiehen naamariin hapen virtaus oli normaalia heikompaa. Osaltaan selviytymistä vaikeutti myös ohjaamoon päässyt savu, joka oli niin paksua, ettei miehistö nähnyt mittaristoja. Lisäksi maahansyöksyssä koneen nopeus, maaston piirteet ja törmäysvoimat olivat sellaiset, että lautakunta totesi, ettei onnettomuudesta olisi ollut mahdollista selvitä hengissä.Molempien lentäjien ruumiit löytyivät onnettomuuspaikalta ja niille tehtiin ruumiinavaus. Dubain poliisin suorittamassa oikeuslääketieteellisessä tutkimuksessa kapteenin veren karboksihemoglobiinipitoisuus oli 49,5 prosenttia. Tällainen pitoisuus on huomattava ja voi johtaa koomaan ja hengityksen akuuttiin pysähtymiseen. Kapteenin tajunnan menetyksen todettiinkin johtuneen palokaasujen (pääasiassa hiilimonoksidin) hengittämisestä eli häkämyrkytyksestä.Kapteenista ja perämiehestä otetut näytteet tutkittiin alkoholin, myrkkyjen ja huumusaineiden varalta. Mitään ei löytynyt lukuun ottamatta pientä määrää etanolia, jonka todettiin muodostuneen ruumiissa kuoleman jälkeen.
Lautakunta päätteli onnetomuuskoneen ACARS- ja AHM-järjestelmien (Aircraft Communications Addressing and Reporting System; Aircraft Health Monitoring) maa-asemille automaattisesti lähettämistä toiminta- ja vikailmoituksista palon syttyneen paloalueella 3, joka sijaitsee koneen pääkannella, yläkerran takaosan alapuolella. Siellä sijaitsivat rahtikontit 4L ja 4R sekä 5L ja 5R. Konteissa oli lastina muun muassa litiumparistokäyttöisiä radioita, varavirtalähteitä, matkapuhelimia, kannettavien tietokoneiden litiumioniakkuja sekä adaptereita.Ensimmäinen palohälytys rahtitilasta tuli kello 15.13. NTSB:n tekemien kokeiden perusteella rahtikontissa syttyvältä palolta kestää noin kymmenen minuuttia levitä kontin ulkopuolelle. Niinpä lautakunta totesi palon todennäköisen syttymishetken olleen 10–15 minuuttia ennen ensimmäistä hälytystä, matkalennon alkuvaiheessa.Lennolla oli rahtina huomattavia määriä litium- ja litiumioniakkuja ja -paristoja. Niiden tunnetaan olevan taipuvaisia hallitsemattomiin kemiallisiin reaktioihin, jotka johtavat pariston kuumenemiseen ja syttymiseen. Ne ovat epävakaita erityisesti vaurioituneina, voivat yliladattuina mennä oikosulkuun ja kuumeta hallitsemattomasti ympäristön lämpötilan kohotessa. Pariston jouduttua hallitsemattomaan kemialliseen reaktioon sitä on mahdotonta sammuttaa lentokoneista löytyvillä sammutusaineilla, ja se voi sytyttää ympärillään olevaa muuta palavaa materiaalia. Lautakunta totesikin, että palon aiheutti mahdollisesti litiumparisto, jossa tuntemattomasta syystä käynnistyi hallitsematon reaktio, joka kuumensi pariston, aiheutti ketjureaktion ympäröivissä paristoissa ja lopulta sytytti ympärillä olleet palavat materiaalit. Koska palo koneessa jatkui noin 35 minuuttia ja maahansyöksyn jälkeen hylky kärsi vielä palovaurioita, todistusaineistoa oli kuitenkin vaikea löytää.
Koneen pääkannen rahtitilassa syttyi tulipalo, joka kehittyi nopeasti hallitsemattomaksi ja katastrofaaliseksi.
Suuri, hallitsematon tulipalo synnytti lämpökuorman ja mekaanisen kuormituksen, jotka yhdessä saivat rahtitilan palonsuojavuorauksen pettämään.
Palon tuottama lämpö vaurioitti lentokoneen järjestelmiä ja ohjausvaijereita, mikä vaikeutti lentokoneen turvallista ohjaamista erityisesti käsiohjauksella.
Tulipalo vioitti järjestelmiä, jotka olivat miehistön selviytymisen kannalta kriittisiä. Lämpökuormitus sai lisähappijärjestelmän epäkuntoon, mikä johti kapteenin happinaamarin äkilliseen toimimattomuuteen ja kapteenin tajuttomuuteen.
Palonsuojavuorauksen etenevä vaurioituminen kasvatti pinta-alaa, josta savu ja tuli pääsivät rahtitilan ulkopuolelle.
Koneen yläkertaan ja ohjaamoon päässeen myrkyllisen savun määrä oli niin suuri, että näkyvyys ohjaamossa ei riittänyt mittaristojen käyttämiseen tai ulos näkemiseen, mikä esti kaiken normaalin toiminnan ohjaamossa.
Ilmastointijärjestelmä 1:n sammuminen johti ohjaamon ylipaineen menettämiseen ja vaikutti siten osaltaan ohjaamoon päässeen savun ja palokaasujen määrään.
Savuilmaisimet ovat paloilmoittimina riittämättömiä, sillä rahtikontti tai sadesuojattu rahtilava kasvattaa aikaa, joka kuluu palon syttymishetkestä savun joutumiseen ilmaisimiin.
Suorien syiden lisäksi onnettomuuden syntyyn myötävaikuttivat seuraavat tekijät:
FAA ei säädöksissään vaadi sammutusjärjestelmien asentamista E-luokan rahtitiloihin.
Rahtilentokoneiden E-luokan pääkansien passiiviset palonsammutuskäytännöt, joissa paineistuksen poiston ja ilmavirran odotetaan sammuttavan palon, eivät tehoa suuriin paloihin, joissa on osallisena vaarallisia aineita ja metalleja.
Logistiikka-alan ja lentokoneissa kuljetettavan rahdin muutoksia ei ollut huomioitu arvioitaessa palonsuojavuorauksen vaurioitumisriskiä.
Passiivisen palonsammutuksen säädöksissä ei oteta riittävästi huomioon suuressa rahtipalossa vapautuvan lämpöenergian määrää ja sen vaikutuksia kriittisten järjestelmien suojaukseen.
FAA:n ja EASA:n säädöksissä ei huomioida lavojen, lavan peitteiden ja konttien aiheuttamaa kokonaispalovaaraa.
Vaarallisten aineiden pakkaussäännöksissä ei huomioida palovaaraa, jonka litiumparistojen kuumeneminen hallitsemattomassa reaktiossa aiheuttaa. Vaikka pienten lähetysten pakkaukset on suunniteltu hallitsemaan mahdolliset vuodot ja suojaamaan paristoja vaurioilta, ne eivät pidä sisällään vapautuvaa lämpöenergiaa.
Kontti- ja lavapalot voivat kasvaa hyvin nopeasti sen jälkeen, kun savuilmaisimet ovat ne havainneet, tehden sammutustoimenpiteistä hyödyttömiä ja vapauttaen energiamäärän, joka ei ole hallittavissa.
Paluu Dubaihin vaati monimutkaisen radioviestien välittämisketjun, koska perämies ei kyennyt näkemään radiovastaanottimia eikä virittämään niitä oikealle taajuudelle.
Viestien kulku perämiehen, viestejä välittävän lentokoneen ja eri lennonjohtojen välillä johti sekaannuksiin ja vajaaseen sekä viivästyneeseen tiedonkulkuun, mikä osaltaan lisäsi perämiehen muutenkin suurta työtaakkaa.
Miehistö ei suorittanut pääkannen tulipalon tarkastuslistaa loppuun eikä noudattanut sen ohjetta parhaasta lentokorkeudesta palon hillitsemiseksi tai laskeutumisesta lähimmälle mahdolliselle kentälle.
Savusta ja useiden järjestelmien vioittumisesta johtuva työtaakka esti miehistöä käyttämästä tarkastuslistaa tehokkaasti.
Lennonjohtojen väliseen monivaiheiseen yhteydenpitoon käytettiin puhelinta, eikä kohdekentällä ollut tarkkaa tietoa hätätilanteen tarkasta luonteesta, perämiehen vaikeuksista tai tarvittavasta avusta.
Perämies ei syöttänyt transponderiin hätäkoodia 7700, kun radioyhteyttä kohdekenttään ei saatu.
Kapteenin toimintakyvyn menetys pian hätätilanteen alettua jätti perämiehen ohjaamaan konetta yksin. Useat peräkkäiset järjestelmäviat ja savu ohjaamossa tekivät perämiehen työtaakasta äärimmäisen suuren.
Miehistöllä ei ollut käytössään järjestelmää, joka olisi taannut näkyvyyden mittaristoille ohjaamon täyttyessä savusta.
Tutkinnan pohjalta tutkintalautakunta esitti 36 turvallisuussuositusta. Suositukset koskivat muun muassa tulipalot aikaisemmassa vaiheessa havaitsevia ilmaisimia, paristojen ja akkujen pakkaussäädösten standardointia, palonsammutusjärjestelmiä, savuisessa ohjaamossa toimimisen kouluttamista, tulipalotilanteen tarkastuslistojen parantamista, Boeing 747 -rahtikoneiden sertifiointia, uusien palonkestävyyskokeiden kehittämistä, litiumakkujen testaamista sekä niiden kuljetussäännösten täydentämistä. Niistä toteutuivat ainakin NTSB:lle annetut suositukset paremmasta koulutuksesta happinaamarien käytössä, kommunikoinnissa naamareita käytettäessä ja oikean hapensyöttöasetuksen valinnan tärkeydessä sekä siitä, että happinaamarien käyttöönotto ja oikean asetuksen varmistaminen otetaan kaikkien tulipalotilanteen tarkastuslistojen ensimmäiseksi kohdaksi. Sen sijaan suositusta siirtymisestä koko kasvot peittävien happinaamareiden käyttöön ei toteutettu.
Yhdysvaltain ilmailuhallinto FAA julkaisi jo lokakuussa 2010 varoituksen, jossa se huomautti lennolla 6 olleen suuria määriä litiumakkuja ja totesi, että niiden kuljettaminen lentokoneissa voi olla vaarallista. Lisäksi FAA kielsi suurten litiumakkulähetysten kuljettamisen rahtina matkustajalennoilla.Onnettomuuden jälkeen UPS kehitti palon pysäyttäviä peitteitä rahdille, otti käyttöön helposti päähän puettavat, koko kasvot peittävät happinaamarit, paransi hätätilannekoulutustaan ja tilasi 1 821 lasikuituvahvisteisesta muovista tehtyä rahtikonttia, joilla on neljän tunnin palonkestoaika. Se asennutti lisäksi jäljelle jääneisiin Boeing 747 -koneisiinsa EVAS-järjestelmän (Emergency Vision Assurance System), hätätilanteessa lentäjien ympärille täyttyvän läpinäkyvän kuplan, joka varmistaa näkyvyyden mittaristoille ja ulos tuulilasista, vaikka ohjaamoon tulisi savua.Kanadalainen Lentoturmatutkinta-televisiosarja käsitteli UPS Airlinesin lennon 6 onnettomuutta 14. tuotantokauden jaksossa ”Kohtalokas kuljetus” (alkuperäisnimi ”Fatal Delivery”).
Air Accident Investigation Report – Uncontained Cargo Fire Leading to Loss of Control Inflight and Uncontrolled Descent Into Terrain (PDF)  2013. UAE General Civil Aviation Authority.   Viitattu 3.11.2017. (englanniksi)

Uraanin esiintyminen maankuoressa on seurausta geologisista prosesseista, jotka ovat rikastaneet uraanin suhteellista osuutta maapallon pintakerroksissa. Maankuoressa uraani on edelleen rikastunut lukuisten prosessien kautta erilaisiksi esiintymiksi. Koska uraaniesiintymiä muodostuu monia eri väyliä, on uraani tyypillinen lognormaalisti maankuoreen jakautunut metalli. Nykyisin uraani on merkittävä energianlähde, joten sen saatavuudella ydinpolttoaineeksi on huomattavaa taloudellista merkitystä.
Tunnetut taloudelliset uraanivarannot ovat NEA:n ja IAEA:n tekemän inventaarin mukaan noin 4,7 miljoonaa tonnia, joka riittää nykykulutuksella noin 85 vuodeksi. Tämän lisäksi tulevat kuitenkin maankuoren toistaiseksi löytämättömät uraaniesiintymät, joissa arvioidaan olevan hyödyntämiskelpoista uraania vielä moninkertainen määrä. Uraania on maapallolla myös merivedessä kaikkiaan noin viisi miljardia tonnia. Yhdysvaltojen energiaministeriön tutkijat ovat malmikartoituksien perusteella todenneet, että ”uraanin saatavuus ei ole ydinvoiman kehitystä rajoittava tekijä” ja IAEA:n ydinenergiaosaston johtajan Juri Sokolovin sekä NEA:n pääjohtajan Luis Echávarrin yhteisen kannan mukaan uraania riittää tarpeeksi näköpiirissä olevaan tulevaisuuteen.
Maapallon uraanivarat ovat peräisin aurinkokunnan syntyajoilta siitä tähtienvälisestä aineksesta, josta aurinko ja planeetat ovat tiivistyneet. Tässä aineksessa arvioidaan syntyprosessia kuvaavien teoreettisten mallien pohjalta olleen painossa mitattuna noin 41 miljardisosaa uraania (wppb) ja astrofysikaalisten havaintojen pohjalta noin 57 wppb, todellisen arvon ollessa siis todennäköisesti jossain 50 wppb:n tienoilla. Ottaen huomioon uraanin radioaktiivisen hajoamisen, maapallolla kokonaisuudessaan nykyisin lienee 10 wppb uraania. Toisin sanoen maapallolla on kaikkiaan noin 63 biljoonaa tonnia uraania.Vaikka uraanin kokonaismäärä onkin valtaisa, jos se jakaantuisi tasan maapallon materiassa, ei sen taloudellinen hyödyntäminen olisi mahdollista. Kannattava uraanikaivostoiminta ei onnistuisi ilman uraanin geologisten prosessien kautta tapahtunutta rikastumista tiettyihin kivilajeihin. Jos maapallon kasautuminen olisi tapahtunut kylmässä, ilman kiviaineksen sulamista, näin saattaisi ollakin.
Maapallon sisäosien korkea lämpötila johtuu osittain siellä olevan uraanin hajoamisesta. Sen vuoksi maapallon aines on pääosin sulaa. Maan radioaktiiviset aineet yhdessä painovoiman puristusvaikutuksen kanssa kuumentavat planeetan sisukset niin, että mineraalit sulavat nesteeksi. Syntyhistoriansa alkuvaiheessa maapallon arvioidaan fysikaalisten mallien ja geologisen aineiston perusteella olleen kokonaan sula.
Suuren ionikokonsa ja radioaktiivisen lämmönkehityksen johdosta uraani hakeutuu sulassa aineksessa matalan sulamislämpötilan jakeeseen ja sitä myöten maan vaippaan ja kuoreen. Aikojen kuluessa magman kierto on rikastanut maankuoren uraanipitoisuuden huomattavan korkeaksi. Geologisten mallien pohjalta arvioidaan, että peräti kaksi kolmannesta maapallon 63 biljoonan tonnin uraanivarannosta on kertynyt maankuoreen, jossa on ainoastaan 0,4 % maapallon kokonaismassasta. Magmakivien vertaaminen rautameteoriitteihin, joissa on säilynyt varhaisen aurinkokunnan kemiallinen koostumus, osoittaa arvion vähintään oikean suuntaiseksi.
Uraania on sen fysikaalisten ominaisuuksien ja geologisten prosessien seurauksena kertynyt maankuoreen erittäin korkeita pitoisuuksia verrattuna sen yleiseen esiintymiseen. Keskimäärin uraania on maankuoressa noin 4 miljoonasosaa, joten se on varsin yleinen metalli – suurin piirtein yhtä yleinen kuin tina ja satoja kertoja yleisempi kuin harvinaiset metallit kuten kulta. Uraani myös säilyy muuttumattomana halki geologisten prosessien, toisin kuin fossiiliset polttoaineet, jotka saattavat palaa tai haihtua ilmakehään vuosimiljoonien kuluessa. Pois lukien uraanin hitaan radioaktiivisen hajoamisen, kaiken maapallon syntyhetkellä olleen uraanin pitäisi siis edelleen olla planeetalla.
Alkuaineiden geologisessa jakautumisessa ratkaisevaa on minkälaiset ja ennen kaikkea kuinka monet erilaiset prosessit rikastavat ja köyhdyttävät mineraaleja kyseisen alkuaineen suhteen. Alkuaineet, jotka kertyvät esiintymiksi vain pienellä määrällä geologisia prosesseja voidaan odottaa jakautuvan multimodaalisesti, kun taas aineet, joita rikastavat lukuisat erilaiset prosessit rikastavat jakautuvat lognormaalisti. Kuvallisesti esitettynä multimodaalisessa jakaumassa on nähtävissä useita piikkejä, joista kukin vastaa yhtä kyseistä alkuainetta rikastaneista geologisista prosesseista. Jos kutakin prosessia tarkasteltaisiin erikseen, olisi näkyvissä luonnollisesti vain yksi piikki, joka kuvastaisi sitä pitoisuutta, johon kyseisellä prosessilla on taipumus alkuainetta kasata. Kun ne summataan, saadaan ”monipiikkinen” eli multimodaalinen jakauma.
Kun rikastavia geologisia prosesseja on tarpeeksi, yksittäiset piikit alkavat erottua entistä heikommin toisista ja käyrä tasoittuu. Lognormaalisti jakautuvan alkuaineen kohdalla rikastavia prosesseja on niin monia, että kutakin prosessia kuvaavat piikit menevät päällekkäin ja summautuvat jakaumaksi, jossa yksittäiset piikit eivät enää erotu multimodaalisesti. Jakauman huippu asettuu sellaiseen pitoisuuteen, jossa rikastavien prosessien määrä on suurin.
Urani on tyypillinen lognormaalisti jakautuva alkuaine, sillä uraania rikastavia prosesseja ja erilaisia esiintymätyyppejä tunnetaan varsin runsaasti. Jakauman huippu osuu huomattavasti rikkaampiin esiintymiin kuin mitä maankuoren keskimääräinen uraanipitoisuus on. Malminetsinnän kannalta uraani on siis otollinen metalli, koska uraanin fysikaaliset ominaisuudet kasaavat siitä luonnostaan hyvin monipuolisiksi rikkaiksi esiintymiksi.
Uraanin kertyminen maankuoreen saa alkunsa magman kierrosta, joka rikastaa uraanin pitoisuutta maapallon pintakerroksissa. Nuori, vasta jähmettynyt kiviaines on suhteellisen köyhää uraanin suhteen, vanhoissa magmakivissä uraanin pitoisuus on huomattavasti korkeampi. Tämä johtuu siitä, että suuri ionikoko saa uraanin hakeutumaan osittain sulaan ainekseen ja kohoamaan vaipassa maankuoreen muiden suurten ionien kuten natriumin kanssa. Toisaalta uraanin radioaktiivisuus toimii lämmönlähteenä, joka muiden lämpöä tuottavien aineiden tapaan saa uraanin kulkeutumaan vaipasta kohti pintaa ja tunkeutumaan maankuoreen.
Uraanin taipumus kohota sulassa kiviaineksessa pintaan on maapallon geologiaa merkittävästi määrittävä tekijä. Jos uraani ja muut raskaat radioaktiiviset aineet hakeutuisivat maapallon ytimeen, olisivat magmavirtaukset huomattavasti voimakkaampia, mikä näkyisi vallitsevia oloja selvästi epävakaampana tektoniikkana. On kyseenalaista voisiko niin suurten geologisten voimien repimällä maapallolla esiintyä nestemäistä vettä ja siten elämää.
Subduktiovyöhykkeillä, joissa mannerlaatan kiviaines painuu alemmas ja sulaa, kivinäytteet sisältävät tyypillisesti painossa mitattuna noin 2 miljoonasosaa (wppm) uraania. Merten hautavajoamissa puolestaan, jossa magmasta muodostuu uutta kalliota, kivinäytteet sisältävät tavallisesti noin 0,1 wppm uraania. Tämä on seurausta kivien erilaisesta geologisesta historiasta: vanhaan, maankuoressa pitkään olleeseen kiveen, joka subduktiovyöhykkeillä sulaa uudestaan, on ehtinyt kertyä edellä kuvatun kulkeutumisprosessin seurauksena runsaasti uraania. Vasta syntyvään kiveen uraania sitä vastoin ei ole vielä ehtinyt kertyä. Jatkuvasti toistuvana tämä kiertoprosessi on rikastanut maankuoren uraanipitoisuuden sen nykyiselle korkealle tasolle.
Jotkin uraaniesiintymät ovat suoraa seurausta magmakiviprosessin aikaansaamasta rikastumisesta. Tällaisia esiintymiä hyödyntävät muun muassa Joachimsthalin kaivokset Tšekissä ja Ison Karhujärven Kanadassa. Pääasiassa magmakiviprosessi yksin ei kuitenkaan riitä rikastamaan uraanin pitoisuutta tarpeeksi korkeaksi, jotta syntyisi nykykaivostoiminnalle kannattavia malmeja.
Useimmat uraaniesiintymiä muodostavat geologiset prosessit liittyvät uraanin taipumukseen olla voimakkaasti liukenevaa hapettavissa ympäristöissä ja erittäin liukenematonta pelkistävissä ympäristöissä. Maapallon ilmakehän happipitoisuus kasvoi huomattavasti noin 1,8 miljardia vuotta sitten muuttaen sen pelkistävästä hapettavaksi. Sen seurauksena viimeiset 1,8 miljardia vuotta merkittävin uraania maankuoressa liikuttava ilmiö on ollut pinnan läheisyydessä olevan happipitoisen pohjaveden liikkeet. 1,8 miljardia vuotta sitten ja sitä ennen vesistöt eivät juuri liikuttaneet uraania. Jotkin hyvin vanhat kivilajit sisältävät edelleen huomattavia vanhoja, hapettavan veden liikkeiltä säästyneitä uraaniesiintymiä. Tällaisia ovat esimerkiksi Elliot Laken esiintymä Kanadassa ja Witwatersrand Etelä-Afrikassa.Myöhemmin pohjavesiliikkeet ovat saattaneet uraanin entistä enemmän liikkeelle, minkä seurauksena merten, vesistöjen ja pohjavesien uraanipitoisuudet kasvavat edelleen hitaasti. Pääosin uraanipitoisuus vesistöissä pysyy kuitenkin edelleen kaukana saturaatiotasosta. Paikoitellen maapallon historiassa on esiintynyt alueita, joissa veden kemia on muuttunut pitkäksi aikaa pelkistäväksi. Aikojen kuluessa näille alueille on kertynyt merkittäviä määriä uraania. Huomattava täten syntynyt uraaniesiintymä on esimerkiksi Coloradon ylängön mesozooinen hiekkakivi.
Myös valtamerissä esiintyy alueita, joissa veden happipitoisuus on alhainen veden vähäisen vaihtuvuuden vuoksi. Näillekin paikoille uraanilla on taipumus kertyä. Näin ovat muodostuneet esimerkiksi Chattanoogan mustan savikiven uraaniesiintymät Yhdysvalloissa Tennesseessä. Myös fosfaattikiviin kertyy täten usein huomattavia määriä uraania.Inkonformiteetilla tarkoitetaan aluetta, jossa kallion ikä ja ominaisuudet muuttuvat voimakkaasti ohuella vyöhykkeellä. Paikoissa, joissa prekambrinen hiekkakivi on vielä paljon vanhemman prekambrisen graniitin päällä, hiekkakiven uraani valuu happipitoisen pohjaveden mukana inkonformiteetin rakoihin ja halkeamiin muodostaen usein hyvin rikkaan esiintymän. Esimerkiksi Kanadan Saskatchewanin uraaniesiintymät ovat suurelta osin täten syntyneitä.
Oklossa Gabonissa uraani on pohjaveden mukana kertynyt poikkeuksellisen rikkaiksi esiintymiksi. 1,7 miljardia vuotta sitten, kun uraanin fissiilin isotoopin U-235 pitoisuus oli isotooppien eri puoliintumisajoista johtuen vielä 3 % verrattuna nykyiseen 0,7 %:iin, käynnistyi Oklon esiintymässä useita luonnon ydinreaktoreita, joissa pohjavesi toimi neutronimoderaattorina ja jäähdytteenä. Reaktorit toimivat hyvinkin neljännesmiljoona vuotta. Niistä jälkeen jääneet luonnolliset "ydinjätteet" ovat viime vuosina saaneet runsaasti mielenkiintoa keinotekoisen ydinjätteen loppusijoituksen suhteen, sillä Oklon reaktoreiden polttoaineen jäänteet ovat säilyneet kalliossa näihin päiviin asti.
Uraanilla on suuri taloudellinen merkitys ja se on huomattava kaivannainen. Sitä on kulutettu kautta vuosisatojen jossain määrin, lähinnä seosmetallina, mutta uraanin nykyisen suuruinen kysyntä sai alkunsa fission keksimisen jälkeen. Ensimmäinen käytännöllinen sovellus fissiolle oli ydinaseissa, ja ne olivatkin uraanin massakäytön ensimmäisten vuosikymmenten ajan sen merkittävä käyttökohde. Nykyisin maapallon ydinaseinventaarin kokonaismäärä on supistuva, joten asekäyttö ei enää synnytä uraanin nettokysyntää.
Uraanin pääasiallinen käyttötarkoitus nykyisin on voimalaitoksissa, ydinenergian tuotannossa. Uraanin riittävyys on siis energiataloudelliselta kannalta hyvin keskeinen asia. Uraaniesiintymiä arvioidessa ratkaisevassa asemassa on esiintymien hyödynnettävyys tekniseltä ja taloudelliselta kannalta, koska suurimmatkaan määrät uraania eivät hyödytä energiantuotantoa, jos niiden saattaminen energiakäyttöön aiheuttaa enemmän kustannuksia kuin hyötyä.Luonnonvaroista puhuttaessa varannolla (engl. reserve) tarkoitetaan sitä osaa esiintymistä, joka on jo löydetty ja joka tiedetään nykytekniikalla vallitsevassa markkinatilanteessa kannattavaksi hyödyntää. Varoilla (engl. resource) puolestaan tarkoitetaan kallioperässä olevia esiintymiä, joita toistaiseksi ei vielä tunneta. Tunnetut varannot muodostavat siis vain pienen, toistaiseksi tunnetun osan maankuoren kokonaisvaroja.Lisäksi varannon kokoon vaikuttaa se, että malmin määrä kasvaa kun raaka-aineen hinta nousee. Malmi on mineraali, joka sisältää metallia tarpeeksi, jotta sen käyttö on taloudellista. Malmivarannot riippuvat kulloisestakin markkinatilanteesta: hinnan nousu siis laajentaa malmivarantoa, koska jo tunnetuista esiintymistä köyhemmätkin muuttuvat taloudellisesti kannattaviksi hyödyntää. Malmivaranto voi laajentua myös kaivostekniikan kehityksen tai uusien löydettyjen esiintymien kautta.
Hyvin harvat uraaniesiintymät ovat tiedettyjä historiallisista syistä tai sattumalta löydettyjä; pääosa tunnetaan tietoisen malminetsinnän johdosta. Maailmassa on ollut menneinä aikoina kaksi merkittävää uraaninetsintäbuumia: toisen maailmansodan jälkeen ydinaseiden aiheuttama ja 1972 alkaen energiakriisin aiheuttama.
1970-luvun jälkeen uraanin aktiivinen etsintä on ollut hyvin vähäistä, koska silloin löydetyt esiintymät ovat ajanoloon osoittautuneet selvästi luultua rikkaammiksi ja ydinenergian käytön kasvu on ollut arvioitua hitaampaa. Tämä johtuu öljyn ja muiden fossiilisten polttoaineiden ennakoitua suuremmasta käytöstä. Uraanista saatava energia on myös kasvanut ydintekniikan kehityksen myötä ja ydinaseriisunnasta on saatu plutoniumia hävitettäväksi voimalaitoksissa, mikä vähentää luonnonuraanin kysyntää.
Nykyiset varannot ovat siis pääosin vuosikymmeniä sitten tehdyn etsintätyön tulosta. Geologit kuitenkin arvioivat (ks. esim.), että varantoa voitaisiin tarvittaessa laajentaa nopeasti uusilla etsinnöillä, kuten 1950- ja 1970-luvuilla tehtiin. Uraanin hinnan nousu viime vuosina onkin uudistanut kiinnostusta uraaninetsintään. Hinnan ja malminetsinnän välinen mekanismi muodostaa takaisinkytkennän, joka tasapainottaa uraanin hintaa samoin kuin muidenkin luonnonvarojen. Raakauraanin hyvin alhainen osuus ydinsähkön hintarakenteessa mahdollistaa köyhienkin esiintymien taloudellisen hyödyntämisen.
Maailman ydinvoimajärjestö (World Nuclear Association, WNA) arvioi, että maailman uraanikaivoksissa ja muissa hyvin tutkituissa esiintymissä on noin 1,32 miljoonaa tonnia uraania, joka olisi jalostettavissa 40 $/kg markkinahinnalla. Tämä on kuitenkin vain pieni osa laajempia uraanivarantoja, joita kallioperässä tiedetään olevan malminetsinnän perusteella.Uraanin tunnetusta varannosta pidetään kansainvälisesti kirjaa. YK:n atomienergiajärjestö IAEA ja OECD:n NEA kokoavat joka toinen vuosi jäsenmaista tiedot tunnetuista uraaniesiintymistä. Jäsenmaat ilmoittivat vuonna 2005 uraanivarannoikseen runsaat 3,8 miljoonaa tonnia alle 80 $/kg hinnoilla. Jos uraanin hinta nousisi 130 $/kg:n, varannot kasvaisivat yli 4,7 miljoonalla tonniin. Lisäksi jäsenmaat arvioivat, että 10 miljoonaa tonnia lisävarantoja löytyvän toistaiseksi taloudellisesti arvioimattomista esiintymistä. Lisäksi noin 40 % maailman ydinsähköstä tuotetaan tällä hetkellä kaivostoimintaa kaipaamattomista polttoaineenlähteistä, kuten vanhoista varastoista, käytetyn ydinpolttoaineen jälleenkäsittelystä sekä ydinaseriisunnasta.Maailman ydinvoimajärjestön arvion mukaan kaivoksissa tällä hetkellä tunnettu uraani riittää nykykulutuksella ydinvoimaloiden tarpeisiin noin kahdeksikymmeneksi vuodeksi. Euroopan komission raportin mukaan nykyiset uraanivarannot riittävät nykytuotannolla 42 vuodeksi. Jos otetaan kaivoksissa olevien varantojen lisäksi huomioon tunnetut taloudelliset uraanivarannot IAEA:n ja NEA:n inventaarion mukaisesti, riittäisivät ne nykyisen ydinvoimatuotannon tarpeisiin noin kahdeksi sadaksi vuodeksi.Poliittisessa keskustelussa uraanivarantoja koskevat arviot esitetään joskus kuin niiden ehtyminen merkitsisi käytettävissä olevien uraanivarojen kaikkinaista loppumista (ks. esim.). Tällöin ei kuitenkaan uraanivarannon ja uraanivarojen välillä ole tehty tarpeellista eroa. Vaikka toistaiseksi tuntemamme uraanivaranto onkin varsin rajallinen, on se vain pieni osa kaikista niistä uraanivaroista, joita maankuoresta ei vielä ole löydetty, mutta joiden geologian nojalla tiedetään siellä olevan.
Tunnetut uraanivarannot on kattavasti kartoitettu NEA:n ja IAEA:n selvityksessä, joka on käsitelty edellä. Koska niin kauan kuin selvitystä on tehty, on tunnettujenkin uraanivarantojen riittävyys ylittänyt 50 vuotta, on kiinnostus kokonaisuraanivarojen arvioimiseksi ollut jokseenkin vähäistä. Vertailun vuoksi vuonna 1972 kuparin tunnetut varannot olisivat riittäneet silloisella kulutuksella 36 vuodeksi, kullan 11 vuodeksi, lyijyn 26 vuodeksi, elohopean 13 vuodeksi, tinan 17 vuodeksi ja sinkin 23 vuodeksi.
Uraanivarantoja on siis aina kulutukseen verrattuna tunnettu suhteellisen runsaasti. Nykyisinkin IAEA:n ydinenergiaosaston johtajan Juri Sokolovin ja NEA:n pääjohtajan Luis Echávarrin yhteisen kannan mukaan uraania riittää tarpeeksi näköpiirissä olevaan tulevaisuuteen. Seuraavassa esitellään eräitä arvioita uraanivarojen koosta.
IAEA:n ja NEA:n uraanin inventoinnista vastaavat tutkijat ovat arvioineet, että tavanomaisista lähteistä saatavat hyödynnettävät uraanivarat ovat yli 17 miljoonaa tonnia. IAEA ja NEA ovat lisäksi arvioineet fosfaattiesiintymien sisältävät noin 35 miljoonaa tonnia uraania, jotka riittäisivät riippuen uraaninen kysynnän kasvusta noin 350–450 vuodeksi. Tämän lisäksi mahdollisesti hyödynnettävissä olevia epätavanomaisisa lähteissä olevia varantoja on yli 4 miljardia tonnia.
Stanfordin yliopiston arvioKäytettävissä olevan energian eli eksergian määrässä mitattuna Stanfordin yliopiston ilmasto- ja energiatutkimusprojektissa on arvioitu maankuoren sisältävän 1  000 tsettajoulen uraanivarat. Uraanin sisältämät eksergiavarat ovat noin nelinkertaiset hiileen, yhdeksänkertaiset öljyyn ja kaksikymmenkertaiset maakaasuun verrattuna. Kuitenkin uraania käytetään tällä hetkellä huomattavasti vähemmän kuin muita energiavaroja.USA:n energiaministeriön kartoitus
Tähän mennessä kattavimman geologisen selvityksen maankuoren uraanivaroista ovat laatineet Yhdysvaltojen energiaministeriön tutkijat energiakriisin aikaan. Tarkoitus oli selvittää ydinvoiman potentiaalia fossiilisten polttoaineiden korvaajana. Eri mineraalien tiedetään geologisten tutkimusten ja niiden syntyä koskevan tietouden perusteella sisältävän uraania vaihtelevissa, niille kullekin tyypillisissä pitoisuuksissa. Yhdistämällä toisaalta tiedot eri mineraalien yleisyydestä maankuoressa ja toisaalta tiedot niiden uraanipitoisuuksista, saatiin arvio maailman kokonaisuraanivarojen suuruudesta.
Energiaministeriön tutkijat joutuivat arvioissaan nojautumaan tunnettuihin esiintymätyyppeihin, joten he saattoivat aliarvioida rikkaiden uraaniesiintymien kokonaismäärää huomattavastikin jos jotain merkittäviä toistaiseksi tuntemattomia esiintymiä jäi arvion ulkopuolelle. Virhearvion mahdollisuutta kuitenkin pienentää 60-luvun alusta järjestelmällisesti tehdyt kattavat malminetsintälennot, jotka perustuvat maaperän säteilymittauksille. On siis epätodennäköistä, että ainakaan kovin huomattavia ennestään tuntemattomia rikkaita uraaniesiintymätyyppejä enää löydettäisiin.
Tällä hetkellä uraanin etsinnässä huomio keskittyy esiintymiin, joissa uraania on enemmän kuin 1 000 ppm. Tällaisia uraanipitoisuuksia sisältävät pääasiassa suonimaiset uraaniesiintymät, pegmatiitit, inkonformiteettiesiintymät, alluviumkivettymät ja hiekkakivet. Näissä esiintymissä on maankuoressa arviolta 90 miljoonaa tonnia uraania. Esiintymän pitoisuuden laskeminen 2–10 kertaa pienemmäksi laajentaa erityisesti alluvium- ja hiekkakiviesiintymien kokonaismäärää vielä 100 miljoonalla tonnilla, joka yli kaksinkertaistaa mainitut uraanivarat. Vulkaanisten esiintymien mukaan lukeminen alentaa pitoisuutta edelleen kertaluokalla, mutta laajentaa varoja peräti kahdella miljardilla uraanitonnilla. Koska uraanin vuosikulutus mitataan kymmenissä tuhansissa tonneissa on selvää, että uraanin geologinen niukkuus ei näköpiirissä olevassa tulevaisuudessa merkittävästi rajoita uraanin saatavuutta.
Esiintymien hyödynnettävyyden kannalta olennaista on uraanin hinta ja sitä myöten uraanin kaivostoimintaan käytettävissä oleva panos. Uraanin geologian johdosta suhteellisen pieni nousu uraanin hinnassa voi kasvattaa erittäin huomattavasti taloudellisesti kannattavia uraanivaroja, esimerkiksi hinnan kaksinkertaistuminen johtaa varojen kymmenkertaistumiseen. Tämäkin tulee ottaa huomioon kun arvioidaan uraanin riittävyyttä. Kalliimmalla hinnalla kaivostoimintaan voidaan kuluttaa enemmän resursseja, joten saatavilla olevan uraanin määrä kasvaa koska yhä köyhemmät esiintymät muuttuvat hyödynnettäviksi.
Koska uraanin kertymiseen esiintymiin on hyvin runsaasti erilaisia mekanismeja, on uraani tyypillinen lognormaalisti maankuoreen jakautunut alkuaine. Tämän hetkinen kaivostoiminta keskittyy malmeihin, joiden hyödyntäminen on kannattavaa uraanin nykyisellä noin 25 $/kg pitkän aikavälin hintatasolla. Kun tällä alueella tutkitaan uraanin jakaumakäyrää, voidaan arvioida kuinka paljon köyhempiin esiintymiin siirtyminen kasvattaisi uraanivaroja. Oheisessa kuvassa uraanin jakaumakäyrä on esitetty 2-kantaisella logaritmisella asteikolla. Sille on piirretty tangentti alueelle, johon malminetsinnän mielenkiinto tällä hetkellä keskittyy. Kun tangentille lasketaan kulmakerroin logaritmisen asteikon askelvälien suhteen, saadaan sille noin arvo +3,5.
Koska 2-kantaisella logaritmisella asteikolla yksi askelväli merkitsee aina mitatun suureen kaksinkertaistumista, voidaan arvioida, että kaksinkertaistamalla kaivostoimintaan käytetty panos, kasvavat kannattavat uraanivarat 23,5-kertaisiksi, eli yli kymmenkertaisiksi. Edelleen tämän arvion perusteella uraanivarat 300-kertaistuisivat jos uraanin hinta kymmenkertaistuisi. Viime vuosina uraanin maailmanmarkkinahinta todella on yli kymmenkertaistunut; jos edes osa tuosta hinnannoususta on pysyvää, on seurauksena taloudellisesti kannattavien uraanivarojen kasvaminen aivan uuteen suuruusluokkaan. Kaivosyhtiöt ovatkin jälleen käynnistäneet uraanin etsintätoimintaa eri puolilla maailmaa.Luonnollisesti uraanin hinnannousun myötä laajeneva malmivaranto on mahdollista hyödyntää vain jos tuotettavan energian hinta ei sen seurauksena nouse kestämättömästi. Uraanin osuus sillä tuotetun energian hinnassa on kuitenkin varsin alhainen. Menneiden parin vuosikymmenen aikana raakauraanin osuus on ollut noin 2 % ydinsähkön hinnasta. Näin ollen uraanin hinnan kaksinkertaistuminen nostaisi tuotetun energian hintaa suurin piirtein 2 %, kymmenkertaistuminenkin vain noin 20 %. Tämäkin on hintavaikutuksen yliarviointia, sillä köyhdytetyn uraanin lisärikastamisella ja polttoaineen tehokkaammalla käytöllä selvästi pienempi sähkönhinnannousu olisi todennäköinen. Uraania voitaisiin siis ostaa selvästi nykyistä kalliimmalla hinnalla ilman että energian hinta nousisi läheskään yhtä paljoa.
Suhteellisen köyhätkin uraaniesiintymät saattavat olla kannattavia monimetalliesiintyminä. Uraani on varsin tyypillinen sivutuote esimerkiksi kultakaivostoiminnassa. Kulta ja uraani hakeutuvat raskaina metalleina moniin samantyyppisiin mineraaleihin. Uraania myös käytetään hyväksi kullan etsinnässä sillä se on helpompi havaittava radioaktiivisuutensa johdosta. Hyvä esimerkki on Witwatersrandin kaivos Etelä-Afrikassa. Ensimmäisen 60 toimintavuotensa aikana kaivos tuotti lähinnä kultaa, mutta uraanin hinnan noustessa 50-luvulla sen vähäarvoisesta sivutuotteesta, uraanista, tulikin yllättäen haluttu kaivannainen. Myös maailman suurin tunnettu uraaniesiintymä Olympic Damissa Australiassa tuottaa pääasiassa kuparia (75 % tuloista), uraanin (20 %), kullan ja hopean (yhdessä 5 %) ollessa sivutuotteita. Suomessa selvitetään mahdollisuutta aloittaa uraanin talteenotto Talvivaaran nikkelikaivoksessa. Ilman talteenottoa uraani jää kaivosjätteisiin.
Fosfaattiesiintymät sisältävät usein huomattavia määriä uraania niiden geologisen historian vuoksi. Fosfaateilla on kysyntää pääasiassa lannoitteina, ja tähän asti niiden uraanisisältö on pääosin jäänyt hyödyntämättä. Uraanin hinnan noustessa sen erottaminen saattaa kuitenkin tulla kannattavaksi, mikä huomattavasti kasvattaisi taloudellisia uraaniesiintymiä entisestään. Esimerkiksi Yhdysvallat pystyisi nykyisellä fosfaattituotannollaan kattamaan koko ydinpolttoainetarpeensa jos erotteluun ryhdyttäisiin.
Suomen kallioperä yhdessä Ruotsin pääosan kanssa kuuluu Fennoskandian kilpialueeseen, jossa hyvin vanhaa peruskalliota on paljastunut laajalta alueelta. Erittäin vanhoihin kiviin tyypillisesti kertyy edellä selitetyn magmakiviprosessin kautta keskimääräistä korkeampia uraanipitoisuuksia. Suomen yleisimpiä kivilajeja ovat graniitit, jotka peittävät pääosan kallioperän pinta-alasta (n. 52,5 %). Niiden uraanipitoisuus on tavallisesti 3–10 wppm, mikä on varsin suuri verrattuna maankuoren keskiarvoon (4 wppm).Koska Fennoskandian kilpi muistuttaa ominaisuuksiltaan monin tavoin maailman suurimpien uraanintuotantoalueiden geologiaa Kanadassa ja Australiassa, on Suomessa ja Ruotsissa ollut toiveita taloudellisesti merkittävien uraaniesiintymien löytämiseksi. Suomessa onkin toiminut uraanikaivokset Enon Paukkajanvaarassa sekä Askolassa, mutta toiminta ei edennyt koelouhintaa pidemmälle kun esiintymät todettiin liian köyhiksi. Uraaninetsinnät Enon ympäristössä kuitenkin jatkuvat kun Kauppa- ja teollisuusministeriö myönsi vuonna 2006 Arevalle valtauksia alueelta.Tällä hetkellä Suomessa ei toimi uraanikaivoksia, eikä mikään kaivosyhtiö ole ilmoittanut haluavansa sellaista perustaa. Suomessa ei myöskään tunneta yhtään uraaniesiintymää, joka olisi tarpeeksi rikas kannattavan uraanikaivoksen perustamiseksi. Kiinnostus malminetsintään on kuitenkin herännyt uraanin kysynnän kasvaessa ja etsintöjä Fennoskandian kilven alueella onkin aloitettu niin Suomessa, Ruotsissa, Norjassa kuin Venäjälläkin. Toistaiseksi etsinnöissä ei ole Suomen alueelta löydetty edes kaupallista kannattavuutta lähestyviäkään uraaniesiintymiä. Louhintakelpoisen esiintymän löytymistä pidetään varsin epätodennäköisenä ja vaikka tarpeeksi rikas esiintymä löytyisikin, lisätutkimuksineen, lupakäsittelyineen, koelouhintoineen ja rakennustöineen aikaa tuotantoon voi kulua hyvinkin 20 vuotta.
Uraanin etsinnän käynnistyminen uudestaan on saanut julkisuudessa runsaasti huomiota, vaikka uraanin etsinnällä sinänsä lentokoneella, maastosta kerätyillä näytteillä ja kairauksilla ei ole oikeastaan mitään merkityksellisiä vaikutuksia luontoon tai ihmisiin. Jos merkittävä esiintymä löydettäisiin, olisi seuraavana vaiheena koelouhinta, jota siis Suomessa on jo harjoitettu kahdessa kohteessa 1950- ja 1960-luvuilla. Varsinaisen kaivostoiminnan aloittaminen edellyttäisi uraanin tapauksessa poikkeuksellisesti valtioneuvoston lupaa ydinenergialaista johtuen. Päätöstä varten kuultaisiin myös maanomistajia ja paikallisia asukkaita. Lupa on täysin harkinnanvarainen, valtioneuvostolla on lain nojalla vapaus myös evätä se.
Teoreettisen rajan uraanin hyödyntämiselle energianlähteenä asettaa sen louhintaan kulutetun energian määrä suhteessa uraanista saatavaan energiaan. Uraanipitoisuuden laskiessa sen erottaminen malmista kuluttaa enemmän ja enemmän energiaa. Peter Chapmanin 1970-luvulla tekemien laskelmien mukaan uraanin pitoisuuden laskiessa noin 20 wppm:an kuluttaa sen erottaminen enemmän energiaa kuin siitä voidaan ydinreaktorissa tuottaa. Uraaninlouhinnan ja reaktoritekniikan kehittyessä tämä raja saattaa tulevaisuudessa laskea alle 10 wppm:aan.Tällainen laskelma on kuitenkin luonteeltaan hypoteettinen, sillä tällä hetkellä malminetsinnässä keskitytään esiintymiin, joiden pitoisuus on yli 1 000 wppm. Maankuoren uraanipitoisuuksien lognormaalista jakautumisesta johtuen pelkkä etsittävän pitoisuuden puolittaminen 500 wppm:n kasvattaisi taloudellisesti kiinnostavat uraanivarat yli 10-kertaisiksi. Jos kaikki esiintymät, jotka ovat rikkaampia kuin 20 wppm olisivat kannattavia hyödyntää, kasvaisivat uraanivarat nykyiseen verrattuna jo monituhatkertaisiksi. Jos esiintymät 10 wppm asti olisivat kannattavia, kasvaisivat varat satojatuhansia kertoja nykyistä suuremmiksi. Näin suuret varat olisivat suunnattomat verrattuna ihmiskunnan koko energiankulutukseen. Tämä ei vielä ota huomioon hyötöreaktoritekniikkaa, jolla uraanista saatavan energian määrä voidaan kasvattaa moninkertaiseksi nykyiseen verrattuna. Lisäksi 1990-luvulla japanilaiset tutkijat ovat arvioineet uraanin eristämisen 0,003 wppm pitoisesta merivedestä olevan mahdollista noin 250 $/kg kustannuksilla, jonka tason uraanin maailmanmarkkinahinta on jo ylittänyt vuoden 2007 hintapiikin aikana.Uraanivarantojen hyödyntämisen esteeksi voivat muodostua myös sosiaaliset, ekologiset ja poliittiset syyt. Esimerkiksi Australiassa, jossa arvioidaan olevan maailman suurimmat uraanivarat, on vain kolme uraanikaivosta, sillä toinen maan pääpuolueista, Australian työväenpuolue, vastusti vuoteen 2007 saakka uusia kaivoshankkeita. Lisäksi maan alkuperäisväestön perinteisillä asuma-alueilla, joilla monet uraaniesiintymät sijaitsevat, alkuperäisasukkaat voivat nykyisin kieltää luonnonvarojen etsinnän ja hyödyntämisen. Alkuperäisväestön kannat ovat vaihdelleet: joissain tapauksissa lupa on myönnetty, toisissa ei. Esimerkki nykykäytännöstä on Kakadun kansallispuisto, jossa tällä hetkellä toimivan Rangerin uraanikaivoksen lähistöllä olisi erittäin huomattavia lisävaroja. Niiden hyödyntäminen ei kuitenkaan voi alkaa ilman alkuperäisasukkaiden lupaa, jota kaivosyhtiö ei toistaiseksi ole saanut.Uraanin noussut hinta on saanut kaivosyhtiöt etsimään uraania myös Suomesta. Nummi-Pusulan kunnassa paikalliset asukkaat ovat pääasiassa vastustaneet etsintää sen mahdollisten ympäristövaikutusten vuoksi. Itä-Suomessa suhtautuminen on ollut kaksijakoista. Osa kunnista, kuten Kontiolahti, on suhtautunut valtauksiin myönteisesti, kun taas toiset kunnat, kuten Eno, ovat vastustaneet uraanivaltauksia.
