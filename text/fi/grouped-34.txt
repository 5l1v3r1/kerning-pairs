
Harold Harris at the Playboy Club on yhdysvaltalaisen jazzpianisti Harold Harrisin trion albumi, joka on äänitetty Chicagon Playboy-klubilla vuonna 1962. Yhtye oli klubin orkesterina sen avaamisesta lähtien kolmisen vuotta ennen tätä levyä. Vuonna 1961 ilmestyi yhtyeen ensimmäinen albumi Here’s Harold (Vee Jay LP-3018). Tämän albumin on tuottanut jazzista vastaava A&R-johtaja Sid McCoy. Levy-yhtiö on Vee Jay Records, 1449 South Michigan Avenue, Chicago, Illinois.
When Your Lover Has Gone – 5:20  (E. A. Swan)  1. E. H. Morris & Co., Inc. – ASCAP 2. Edgewater – Conrad – BMI 3. Remick Music Corp. – ASCAP
In Other Words – 4:30  (Bart Howard – C. Strouse) Kappale ”In Other Words” tunnetaan myös nimellä ”Fly Me to the Moon”.
 1. Ludlow Music, Inc. – BMI 2. E. H. Morris & Co., Inc. – ASCAP 3. Edgewater – Conrad – BMI 4. Alminae Music – ASCAP

Harpalyke oli Argoksen tai Arkadian kuninkaan Klymenoksen tytär, jota pidettiin aikansa kauneimpana naisena. Hänen isänsä ihastui tyttäreensä ja pakotti tämän suhteeseen kanssaan. Harpalyken vartuttua Klymenos antoi tyttärensä Alastorille puolisoksi, mutta tuli pian katumapäälle ja haki tyttärensä takaisin itselleen. Klymenos eli häpeilemättä pitäen tytärtään kuin vaimoa. Kostaakseen isänsä rikoksen Harpalyke tappoi joko nuoremman veljensä tai isänsä kanssa saamansa pojan ja valmisti tästä ruoan isälleen. Hänen isänsä nautittua aterian Klymene pyysi jumalia päästämään hänet pois ihmiskunnasta ja hänet muutettiin linnuksi. Klymenos puolestaan surmasi itsensä ymmärrettyään perhekuntansa kohtalon.
Harpalyke, traakialaisen kuningas Harpalykoksen tytär, menetti äitinsä heti syntymässään, jolloin hänen isänsä ruokki häntä tammojen ja hiehojen maidolla. Hänen isänsä opetti hänelle taistelutaitoja toivoen tyttärensä seuraavan häntä valtaistuimelle. Harpalyke vastasikin toiveisiin ja pelasti isänsä Neoptolemoksen hyökkäykseltä.
Sen jälkeen kun hänen isänsä oli saanut surmansa kansanjoukkojen käsissä, hän muutti metsiin, jossa hän elätti itsensä ryöstämällä karjaa. Paimenet saivat hänet kuitenkin kiinni ja tappoivat hänet..

Harpo Marx (oik. Adolph Arthur Marx, 23. marraskuuta 1888 New York, Yhdysvallat – 28. syyskuuta 1964 Los Angeles) oli yhdysvaltalainen harpisti ja koomikko, yksi Marx-veljeksistä.
Harpo Marx syntyi Sam ”Frenchie” Marxin ja hänen vaimonsa Minnie Marxin perheeseen. Isä Sam oli itseoppinut räätäli, joka menestyi työssään miten kuten. Äiti Minnie sen sijaan keskittyi jo varhain saamaan kaikki viisi poikaansa esittävien taiteiden pariin. Harpo oli veljeksistä toiseksi vanhin. Vanhin veljeksistä oli Leonard ”Chico” Marx, jonka äiti pani pianotunneille. Nuoremmat veljet olivat Julius ”Groucho” Marx, joka luki intohimoisesti kirjoja ja osasi laulaa; Milton ”Gummo” Marx, josta myöhemmin tuli elokuvaväen agentti sekä Herbert ”Zeppo” Marx, joka menestyi liikealalla. Lempinimensä, jotka vakiintuivat käyttöön heti, veljekset saivat erään pokeripelin aikana nuorina miehinä.
Marxien perhe asui 93. kadulla New Yorkin East Sidessa, jonka korttelit olivat tiukasti jaetut asukkaiden etnisen taustan mukaisesti. Koulua Harpo Marx kävi vain parisen vuotta ja yritti sen jälkeen pärjäillä tekemällä sekalaisia hommia, joita poika nyt vain saattoi tehdä. Vaikka Minnie Marx aikoi saada poikansa näyttämölle, kuten veljensä Al Sheanin (alun perin Schoenberg), ei nuori Harpo pitänyt omia kykyjään kummoisina. Kun isoveli Chico sai pianotunteja (opettaja opetti soittamaan pelkästään oikean käden sormilla), kuunteli Harpo oven takaa ja opetteli soittamaan kaksi kappaletta korvakuulolta, yhdellä sormella. Suurempaa menestystä Harpo saavutti opettelemalla matkimaan ilmeitä tai kävelytyylejä. Muutoin nuorukaiseksi varttuva Harpo teki hanttihommia muun muassa juoksupoikana ja ”vuokran potkaisijana” ja opetteli samalla soittamaan pianoa kahdella kädellä.
Vuonna 1910 Minnie Marx päätti, että perhe muuttaa Chicagoon, koska New Yorkista ei kovan kilpailun takia tuntunut löytyvän sijaa Marxien vaudeville-esityksille. Marxit ostivat osamaksulla oman talon ja olivat sen jälkeen velkaa herra Greenbaumille. Aluksi perhe esiintyi pikkuteattereissa Chicagossa, mutta pian sen teatterit eivät enää riittäneet, vaan Marxit tekivät mitä vain keikkoja saivat. Marxien täytyi kierrellä esiintymässä kaupungissa kuin kaupungissa, eivätkä esiintymisen tuotot aina riittäneet kuin junamatkaan seuraavaan kaupunkiin. Useiden vuosien kiertely kaupungista toiseen yleensä huonoissa oloissa oli rankkaa aikaa perheelle. Joskus kyllästyminen ja väsyminen ajoi pojat hölmöilemään näyttämöllä. Silloin Minnie sai heihin ryhtiä muistuttamalla kiljaisten pojilleen ”Greenbaum, senkin jästipäät!”
Veljesten ura alkoi nousta joskus vuoden 1913 tai 1915 tienoilla, kun Groucho Marx keksi, että veljesten seurue voisi ottaa repertoaariinsa Gus Edwardsin Koulupäiviä-esityksen (Fun in Hi Skule), josta tuli joltisenkin suosittu. Esitykseen veljekset lisäsivät omia improvisaatioitaan ja Chico liittyi mukaan seurueeseen.
Minnie Marx halusi veljesten kiertueisiin lisäpotkua ja pyysi, että hänen veljensä Al Shean käsikirjoittaisi pojille. Harpon mielestä kaikki oli muuten hienosti, mutta Al-eno ei ollut kirjoittanut Harpon roolihahmolle vuorosanoja. Eno ehdotti pantomiimia, mutta se ei Harpoa miellyttänyt. Harpo tuli kuitenkin toisiin ajatuksiin. Illinoisin Champaignissa paikallislehti kirjoitti veljesten show’sta arvostelun. Kriitikko piti Harpoa huvittavana – mutta vaikutelma meni pilalle heti kun tämä avasi suunsa. Vaikka Harpo ymmärsi, ettei pystynyt päihittämään Chicoa tai Grouchoa verbaaliakrobatiassa, hän myös loukkaantui artikkelista – ja päätti, ettei enää koskaan sanoisi sanaakaan näyttämöllä.
Siitä pitäen Harpo alkoi kehittää erilaisia temppuja, jotta ei tarvitsisi enää vuorosanoja. Harpo Marxin tavaramerkeiksi muodostuivatkin muun muassa äänitorvella tööttäily, ilmeilyt ja pöytäveitsien tiputtelu hihasta. Harpon rooliasuksi taas vakiintui pitkä nukkavieru vaalea takki, ruutukuosinen paita sekä päässä lyhyt, punertava kiharainen peruukki ja murjottu silkkipytty.
Näiden lisäksi Harpolle tyypillistä oli näyttämöllä hölmöilyn ohessa soittaa kappaleita harpulla, jonka äiti Minnie Marx hänelle hankki. Harppu osaltaan johti myös Adolph Marxin nimen muuttumiseen Harpoksi. Harpunsoittajana Harpo Marx oli itseoppinut. Minnien äidin vanha soitin lojui yksikielisenä perheen nurkissa, kunnes Harpo kiinnostui sen soittamisesta.
Minnie Marx oli sisukas nainen. Lopulta hänen onnistui hankkia pojilleen viikon kiinnitys yhteen Chicagon parhaimmista revyyteattereista. Se taas johti kiinnitykseen Orpheum-teatteriketjun 30 viikon kiertueelle. Lopuksi Bostonissa Marxin seurueen esitys oli niin suuri menestys, että teatterinjohtaja otti yhteyttä showbisneksen yksinvaltiaaseen E. F. Albeehen. Albee palkkasi veljekset esiintymään kahdeksi viikoksi teattereihinsa New Yorkiin. Kahden viikon jälkeen esityksiä jatkettiin edelleen New Yorkissa ja sitten Albeen muissa teattereissa eri kaupungeissa. Ja lopulta Lontoossa, Englannissa. Englanninmatkan jälkeen Marxit ylpistyivät ja joutuivat pian erimielisyyksiin Albeen kanssa. Albee erotti veljekset.
Marxit eivät enää päässeet New Yorkin teattereihin esiintymään. He kääntyivät Albeen kilpailijan Shubertin veljesten puoleen. ”Marx-veljesten Shubertin-sakki” pääsi jälleen kiertueille, mutta kiertueen kulut lankesivat esiintyjien niskoille. Kiertue ei säästynyt vaikeuksilta ja lopulta rahaton ja epätoivoinen seurue päätti palata New Yorkiin ja esiintyi siellä tuntemattomissa ja syrjäisissä teattereissa. Chico löysi ratkaisun ahdinkoon. Pinochle-pelipöydän ääressä Chico tutustui tuottaja Joseph Gatesiin ja sai puhuttua hänet pyytämään tehtailija Herman Broodyn rahoittamaan Marx-veljesten musiikkikomedian, jonka nimeksi tuli I’ll Say She is (On totisesti). Tästä alkoi puolitoista vuotta kestänyt kiertue, joka päätyi lopulta – veljesten vaatimuksesta – New Yorkin Broadwaylle. Ensi-ilta Broadwaylla sujui hyvin ja seuraavan aamun lehdet olivat täynnä kehuvia arvosteluja esityksestä. Arvosteluista kohtalokas Harpo Marxin uran ja henkilökohtaisen elämän kannalta oli Alexander Woollcottin kirjoitus Sun-lehdessä.
Alexander eli Aleck Woollcott pyysi saada tavata henkilökohtaisesti Harpo Marxin. Woollcott kutsui Harpon tapaamaan ystäviään, ja kuten Harpo Marx tuli useasti elämässään tämän jälkeen huomaamaan, ei Woollcottille voinut sanoa ei. Woollcottin ystävät kokoontuivat Algonquin-hotellin sviitissäja pelasivat pokeria. Woollcottin ystävät, eli Thanatopsis pokeri- ja kirjallisuuskerho muodostui lukuisista kulttuurielämän vaikuttajista, joihin lukeutuivat muun muassa kolumnisti Frank P. Adams, New York Worldin päätoimittaja Herbert Bayard Swope, kirjailijat Robert Benchley ja Heywood Broun, näytelmäkirjailijat George S. Kaufman ja Marc Connelly sekä Judgen päätoimittaja Harold Ross. Lisäksi Algonquin-hotellin ravintolasalin pyöreän pöydän ääressä käyvivät keskusteluja monet muutkin kulttuurivaikuttajat. Woollcottin serurueeseen kuuluivat usein myös näyttelijätär Ruth Gordon, taidemaalari-kuvittaja Neysa McMein, kirjailija Alice Duer Miller sekä George S. Kaufmanin vaimo Beatrice.
Koska Harpo Marx ei ollut kouluja käynyt ja oppinut mies, häneltä on joskus kysytty mitä hän osasi keskustella näiden lukuisien kuuluisuuksien kanssa. Siihen Harpo on vastannut, ettei hän puhunut vaan kuunteli. Kuuluisuudet hyväksyivät hänet, ehkä siksi että hän hyväksyi heidät sellaisina ihmisinä kuin mitä he olivat kun eivät tehneet työtä.
Aleck Woollcottin seurueen kanssa Harpo vietti paljon aikaa muun muassa Woollcottin kesäpaikassa Vermontin Neshobensaarella. Saarella pääosassa oli erilaiset tavat viettää vapaa-aikaa ja etenkin seurapelit. Woollcottin seurassa Harpo oppi pelaamaan muun muassa suuriksi intohimoikseen osoittautuneita krokettia ja golfia. Toinen Woollcottin kesäinen ajanviettopaikka oli Ranskan Rivieralla Villa Galanonissa. Täällä Harpo Marxin uusia tuttavuuksia olivat muun muassa kirjailija Somerset Maugham ja näytelmäkirjailija George Bernard Shaw.
I’ll Say She is -musiikkikomedia kesti Broadwaylla yli vuoden. Veljekset saivat tuottajakseen Sam Harrisin. Hän käsikirjoitutti Marx-veljeksille uuden show’n The Cocoanuts (Kookospähkinöitä), johon musiikin teki Irving Berlin, käsikirjoituksen George S. Kaufman sekä Morrie Ryskind ja sen ohjasi Kaufman. Myös tämä toinen revyy sai suuren suosion. Sam Harrisin kanssa Marx-veljekset tekivät Broadwaylle vielä uuden komedian nimeltä Animal Crackers (Koirankeksit). Nämä kaksi Harrisin show’ta Marx-veljekset pääsivät lopulta vuosina 1929 ja 1930 tekemään Paramount Pictures -yhtiön elokuviksi. Elokuvien myötä Harpo Marx muutti itärannikolta Los Angelesin Hollywoodiin asumaan. Harpo esiintyi useissa Paramountin, MGMn sekä United Artistsin tuottamassa Marx-elokuvassa.
Vuonna 1933 Yhdysvallat suunnitteli tunnustavansa Neuvostoliiton presidentti Rooseveltin johdolla. Aleck Woollcott keksi, että Harpo Marxin pitäisi olla ”ensimmäinen amerikkalainen taiteilija, joka esiintyy Moskovassa sitten kun Yhdysvalloista ja Neuvostoliitosta on tullut ystävällismielisiä valtioita.” Harpo ei ollut suostuvainen, mutta Woollcott oli jo päättänyt asian. Woollcottilla oli Moskovassa toimittajaystäviä, ja näillä hyvät suhteet ulkoministeri Maksim Litvinovin kanssa. Matkaevääksi Harpo Marx sai suosituskirjeet Moskovan taiteellisen teatterin johtajalle sekä New York Timesin Moskovan-kirjeenvaihtaja Walter Durantylle. Perillä hän ei kuitenkaan tavannut Durantya eikä Moskovan taiteellisen teatterin johtaja lämmennyt Harpon koe-esiintymisille, joita pidettiin usean päivän ajan. Lopulta hän päätti poistua maasta. Silloin Harpo Marx sai puhelun. Soittajaksi paljastui ulkoministerin vaimo Ivy Litvinov, joka pyysi Harpoa jäämän ja lupasi järjestää hänelle kiertueen. Harpon Show’ta esitettiin menestyksekkäästi Moskovassa neljä viikkoa ja kaksi viikkoa hän kiersi muualla maassa.
Harpo Marx pysytteli poikamiehenä huomattavan kauan, yli neljäkymppiseksi saakka. Lopulta hän avioitui näyttelijä Susan Flemingin kanssa, joka piiritti Marxia neljä vuotta, ennen kuin Marx antoi periksi. Marxin pariskunta adoptoi neljä lasta: Billin, Alexin, Jimmyn (James Arthur) sekä Minnien. Bill eli William Woollcott Marx ja Alex eli Alexander Marx saivat nimensä Alec Woollcottilta sekä tämän veljeltä Billyltä. Harpo oli lapsirakas ja omistautunut isä. Neljän lapsen lisäksi Harpon kodissa oli aina useita lemmikkejä, kuten oli ollut jo kauan ennen perheen perustamista. Avioliitto Susanin kanssa kesti Harpon kuolemaan saakka vuoteen 1964. Harpo Marx oli intohimoinen golfaaja, ja tarina kertoo, että kun hän kuoli ja hänet tuhkattiin, tuhkat sekoitettiin hänen omasta toivomuksestaan Rancho Miragen golfkentän seitsemännen reiän hiekkaesteeseen.
Marx, Harpo & Barber, Rowland: Harpo puhuu!.  Suomentanut Salojärvi, Heikki. Vantaa: Pequod, 1995. ISBN 951-97226-0-2.    

Harppu on näppäilemällä soitettava kielisoitin, jonka pitkä historia ulottuu aina ajanlaskua edeltäneeseen aikaan. Harpun kolmiomaiseen runkoon on kiinnitetty eripituisia kieliä, joita nykyaikaisessa konserttiharpussa on 47 kappaletta. Harpulla voidaan soittaa yksittäisiä ääniä ja melodiaa sekä yksittäisiä sointuja. Näppäilyn tuottamaa ääntä voi muuttaa soiton aikana painamalla jalalla pedaalia.
Harpun runkona toimii kolmiomainen kehikko. Siihen on kiinnitetty useita samansuuntaisia kieliä. Nykyaikaisessa konserttiharpussa on 47 kieltä, ja sen ääniala on 6½ oktaavia. Useimmat kielet on tehty suolesta. Niistä 12 matalinta on päällystetty metallipunoksella. Kaikkein korkeimmat kielet tehdään nykyisin yleensä nailonista. Kielissä on soittajan kiinnekohdiksi värimerkinnät: kaikki ces-kielet ovat punaisia ja fes-kielet sinisiä tai mustia.Harpun yläosassa on kaula ja alaosassa kaikukoppa, joiden väliin kielet on jännitetty. Kolmas sivu on pilari, joka antaa tarvittavan tuen jännitteisiä kieliä vastaan.
Harpun kielet viritetään diatonisesti Ces-duuriin. Kutakin diatonisen asteikon säveltä kohti on yksi jalalla poljettava pedaali. Harpun kielet soivat vapaasti, mutta pedaalin avulla niiden viritystä voi muuttaa soiton aikana puolella tai kokonaisella sävelaskeleella. Yläasennossa kaikki kyseistä pedaalia vastaavat kielet soivat alennettua säveltä, ja pedaalin painaminen keskiasentoon ja edelleen alimpaan asentoon nostavat kielen viritystä puoli sävelaskelta kerrallaan. Koska kromaattisen asteikon muodostaminen pedaalien avulla on kuitenkin hidasta ja vaivalloista, säveltäjät eivät ole kirjoittaneet harpulle kovinkaan paljon kromatiikkaa.
Soitettaessa harppu nojaa soittajan oikeaan olkapäähän. Kieliä näppäillään molempien käsien neljällä sormella peukalosta nimettömään. Harpulla voidaan soittaa yksittäisiä ääniä ja melodiaa sekä yksittäisiä sointuja. Luonteenomainen soittotapa on arpeggio (harpun tapaan). Myös nopeasti nousevia asteikkokulkuja eli glissandoja harpulla soitetaan yleisesti. Huiluääniä saadaan näppäämällä kieltä ja sammuttamalla samalla kielen koko pituuden värähtely. Uudessa musiikissa harppua soitetaan myös esimerkiksi näppäämällä kynnellä tai hankaamalla sitä.
Harppu on soittimista vanhimpia. Se perustuu soittojouseen, jossa voimakkaasti kaarelle taivutettuun jouseen kiinnitettiin useita kieliä. Harpun virittäminen tuli mahdolliseksi, kun jousi korvattiin kiinteällä, taipumattomalla kehikolla.Harppua on soitettu lähes nykyisen kaltaisena jo muinaisessa Egyptissä, Assyriassa, Kreikassa ja Palestiinassa. Itämaisessa harpussa ei yleensä ole ollut kolmatta, kieliä tukevaa sivua kuten Euroopassa.Euroopan vanhimmat harput tunnetaan 500-luvulta Britteinsaarilta. Kelteillä harppu nousi kansallissoittimeksi. Keski-Eurooppaan harppu levisi 1100-lukuun mennessä, jolloin se tosin oli tuolloin vielä melko pienikokoinen. Renessanssin ja barokin aikaan harppu ei vielä ollut saavuttanut kovin suurta suosiota. 1800-luvulla harppu nousi täysipainoiseksi orkesterisoittimeksi, kun sen pedaalijärjestelmä saavutti nykymuotonsa. Vuosisadan lopulla kehitettiin myös täysin kromaattinen harppu, mutta sen käyttö on jäänyt kuriositeetiksi.Harpulle ovat säveltäneet orkesterimusiikkia esimerkiksi Händel, Gluck, Berlioz, Ravel, Debussy, Tšaikovski, Rimski-Korsakov, Liszt, Bruckner ja Wagner. Lisäksi Mozart kirjoitti konserton huilulle ja harpulle.

Harrison on kaupunki Hudsonin piirikunnassa New Jerseyssä Yhdysvalloissa ja osa New Yorkin – Newarkin – Jersey Cityn metropolialuetta. Vuoden 2010 väestönlaskennassa kaupungissa oli 13 620 asukasta.
Harrisonin township perustettiin 13. huhtikuuta 1840, pari kuukautta Hudsonin piirikunnan perustamisen jälkeen. Se nimettiin ilmeisesti presidentti William Henry Harrisonin mukaan. Harrisonista erotettiin Union vuonna 1852 ja Kearny vuonna 1867. 25. maaliskuuta 1869 Harrisonista tuli town. Väestönlaskentaviraston mukaan kaupungin maapinta-ala on runsaat kolme neliökilometriä.Harrison sijaitsee Passaicjoen rannalla vastapäätä Newarkia. Se on vanha teollisuuspaikkakunta, ja sen lempinimi onkin ”Beehive of Industry” (suom. teollisuuden mehiläispesä). Harrisonissa ovat toimineet muun muassa RCA:n, Otisin ja Edisonin tehtaat. Teollisuus hiipui 1900-luvun jälkipuoliskolla, ja 2000-luvulla kaupunkia on kehitetty palvelusektorin käyttöön ja asuinalueeksi.MLS-jalkapalloseura New York Red Bullsin kotistadion Red Bull Arena sijaitsee Harrisonissa. 25 000 -paikkainen stadion avattiin vuonna 2010. Harrisonissa on PATH-metron asema, ja Interstate 280 kulkee kaupungin halki.

Harry Bild (s. 18. joulukuuta 1936 Växjö, Ruotsi) on ruotsalainen entinen jalkapalloilija. Bild aloitti pääsarjauransa IFK Norrköpingissä, josta hän siirtyi ammattilaiseksi FC Zürichiin vuonna 1964. Yhden kauden jälkeen Bild vaihtoi Feyenoordiin ja palasi kauden 1967 lopuksi Ruotsiin, Östersiin. Hän lopetti pääsarjauransa vuonna 1973.
Maajoukkuetta Bild edusti 28 kertaa. Hän voitti viisi Ruotsin mestaruutta, Guldbollenin 1963 sekä Allsvenskanin maalikuninkuuden.
Bildin syntyessä hänen isänsä ei ollut juurikaan kiinnostunut urheilusta, sillä hänen piti hoitaa neljää lasta. Kuusivuotiaana Bild sai ensikosketuksensa jalkapalloon. Koska hän asui maaseudulla, oli maata tarpeeksi pelaamiseen. Aluksi hänen valmentajanaan toimi vanhempi veli Åke, sillä pelipallo kuului hänelle. Aluksi he pelasivat jalkapalloa vain lajin hauskuuden takia, eikä harjoittelu ollut organisoitua. Ollessaan 14-vuotias Bild debytoi Nöbbele BK:n edustusjoukkueessa. Hänen vanhempansa eivät innostuneet pojan harrastuksesta, sillä heidän mukaansa oli parempaakin tekemistä kuin pallon perässä juoksu. Bild joutui pyöräilemään kaksikymmentä kilometriä seuran harjoituksiin. Seura pelasi maakuntatasolla, eikä joukkueen otteluja seurannut moni.Vuonna 1955 Lessebo IF juhli vuosijuhliaan ja järjesti ystävyysottelun IFK Norrköpingiä vastaan. Yhdessä toisen Nöbbelestä tulleen pelaajan kanssa Bild valittiin joukkueeseen, joka pelasi moninkertaista Ruotsin mestaria vastaan. Peli sujui hänen osaltaan hyvin ja Norrköping kiinnostui hänestä. Bild oli kuitenkin tyytyväinen elämäänsä Nöbbelessä, eikä uskonut pääsarjaseuran tekevän hänellä mitään. Hän halusikin mennä johonkin suurempaan kaupunkiin opiskelemaan.Bild suoritti asevelvollisuutensa Växjössä, eikä hän ehtinyt panostaa jalkapalloon. Tämän jälkeen hänen piti päättää, jatkaako jalkapallouraa vai opiskelua. Lopulta Bild päätti siirtyä IFK Norrköpingiin. Ensiesiintymisen seuran paidassa hän teki ystävyysottelussa Kristianstadia vastaan. Hän onnistui tekemään ottelun alussa maalin, vaikkei ollut harjoitellut paljon ottelua ennen. Joukkueessa oli kilpailua pelipaikoista, mutta kesän aikana Bild onnistui tekemään harjoitusotteluissa maaleja. Ensimmäisen sarjaottelun hän pelasi Halmstadsia vastaan. Bild ei ollut vielä tottunut sarjan kovatempoiseen peliin, mutta hän onnistui tekemään ottelun lopussa tasoittavan 2–2-maalin. Syyskauden päätteeksi hän oli tehnyt yhdeksän maalia. Kauden parhaan pelinsä Bild pelasi Västeråsia vastaan ja teki viisi maalia. Kauden päätteeksi hän voitti Allsvenskanin maalikuninkuuden ja johdatti Norrköpingin Ruotsin mestariksi.Kaudella 1957–1958 Norrköping taisteli myös mestaruudesta ja oli kauden päätteeksi samoissa pistelukemissa IFK Göteborgin kanssa. Paremman maalisuhteen avulla Göteborg voitti kuitenkin maan mestaruuden. Seuraavalla kaudella Norrköping jäi jälleen hopealle, sillä Djurgården voitti kultaa. Vuonna 1960 Norrköping voitti seurahistorian yhdeksännen mestaruuden ja sama toistui kausina 1962 ja 1963. Loppuvuonna 1963 hänelle myönnettiin Guldbollen-palkinto. Bild pelasi seuran riveissä 167 perättäistä ottelua, mutta joutui keväällä 1964 olemaan yhden ottelun sivussa lievän loukkaantumisen takia. Kausi 1964 päättyi huonoimpaan sijoitukseen Bildin seurahistorian aikana ja Norrköping oli neljäs.
Hyvät otteet nostivat ulkomaisten seurojen kiinnostusta Bildiä kohtaan. Jo keväällä 1964 Standard Liège pyysi häntä siirtymään seuraan. Myös Hertha BSC oli kiinnostunut hänestä, mutta koska siirtosumma oli liian pieni, ei seuravaihtoa tapahtunut. Bild oli jo siirtymässä italialaiseen Genoaan, mutta samalla FC Zürich tarjosi paljon parempaa sopimusta. Koska Bild ajatteli läpimurron tekemisen olevan helpompaa Zürichissä, allekirjoitti hän lopulta seuran kanssa sopimuksen. Ensimmäinen ammattilaiskausi Keski-Euroopassa ei sujunut hänen osaltaan hyvin. Myöskään joukkueen kausi ei kulkenut ja tuloksena oli kymmenes sija. Bildin kautta hankaloittivat useat loukkaantumiset. Ensin hänellä oli hammaskipuja, jonka jälkeen hän mursi pohjeluunsa. Kun Zürich hankki Klaus Stürmerin, joutui Bild lähtemään seurasta, sillä ainoastaan yhtä ulkomaalaispelaajaa sai peluuttaa. Hollantilaisseura Feyenoord oli kiinnostunut hänestä, jonka johdosta Zürich möi Bildin Hollantiin.Hollannissa Bildin peli sujui paremmin ja hän johdatti Feyenoordin kaudella 1965–1966 toiselle sijalle Hollannin liigassa. Myös seuraavana kautena Feyenoord sijoittui toiselle sijalle Ajaxin jälkeen. Tilastojen valossa jälkimmäinen kausi oli Bildin paras ammattilaiskentillä, sillä hän teki 24 maalia ja oli maalintekijätilaston jaetulla toisella sijalla. Hän jäi yhdeksän maalin päähän Johan Cruijffista, joka oli paras maalintekijä.
Myös Feyenoordista Bild joutui lähtemään ulkomaalaisasetusten takia, sillä seura oli hankkimassa jugoslavialaista maajoukkuepelaajaa. Koska joukkue sai peluuttaa vain yhtä ulkomaalaispelaajaa, siirtyi Bild Ruotsin toisella sarjatasolla pelanneeseen Östersiin, jossa hän pelasi ensimmäisen pelinsä kauden 1967 päätöskierroksella. Kyseisessä ottelussa IS Halmiaa vastaan Bild onnistui heti maalinteossa. Kun joukkue karsi pääsarjapaikasta, onnistui hän tekemään kaksi maalia Sandvikenia vastaan. Ratkaisevan ottelun IK Bragea vastaan Östers voitti maalein 1–0 ja nousi pääsarjaan.Kausi 1968 sujui seuralta hyvin ja ennen viimeistä kierrosta Östers oli neljän muun seuran kanssa mestaruuskamppailussa. Seura voitti viimeisessä ottelussaan Örgryten ja saavutti mestaruuden parhaan maalieronsa ansiosta. Mestaruutta seuranneet kaudet olivat seuralle vaikeat. Kaudella 1969 Östers sijoittui kuudenneksi, mutta vuonna 1970 seura oli lähellä putoamista. Ottelussa Åtvidabergia vastaan joukkue oli tappiolla maalein 2–0, joka olisi tarkoittanut putomista. Bildin tekemät kaksi nopeaa maalia pelastivat seuran vielä tällöin putoamiselta. Kausina 1972 ja 1973 Östers nousi taas mestaruustaistoon ja sijoittui kolmannelle ja toiselle sijalle. Tämän jälkeen Bild lopetti pääsarjauransa.
Nuorten maajoukkueissa Bild esiintyi ensimmäistä kertaa vuonna 1956 maaotteluissa Tanskaa ja Norjaa vastaan. Jo keväällä 1957 hän nousi Ruotsin aikuisten maajoukkueeseen. Ensimmäisen maaottelunsa Bild pelasi 1–0-tappioon päättyneessä ottelussa Itävaltaa vastaan. Ottelun jälkeen media kritisoi hänen olevan liian pehmeä ja yllätyksetön kansainvälisiin otteluihin. Ottelu sai hänet myös harkitsemaan jalkapallon lopettamista. Ensimmäisen maaottelumaalinsa Bild teki Pohjoismaiden-mestaruusturnauksessa Tanskaa vastaan. Ruotsi voitti ottelun maalein 6–0 ja Bild teki kaksi maalia. Hän oli mukana Ruotsin joukkueessa vuoden 1964 EM-kilpailuissa. Turnauksen ainoan maalinsa Bild teki neljännesvälierissä Jugoslaviaa vastaan. Ruotsi selviytyi kisoissa puolivälieriin, joissa se hävisi Neuvostoliitolle. Kaiken kaikkiaan Bild pelasi EM-kilpailuissa neljä ottelua.
Bildin mukaan hän osasi vain laukoa tullessaan Norrköpingiin. Hänellä oli ainutlaatuinen potkukyky, jonka avulla hän teki lukuisia maaleja suoraan kuljetuksesta rangaistusalueen ulkopuolelta. Bild sanoi omanneensa myös vaistoa mennä tilanteisiin. Bild tunnettiin taistelustaan ja periksiantamattomuudestaan kentällä. Hänen heikkoutensa oli hitaus sekä halu pitää palloa paljon itsellään. Bild oli pelaajaksi melko painava, mutta käytti massaansa myös hyväksi muun muassa taklauksissa.Hänen päätehtävänsä kentällä oli maalinteko, jonka vuoksi hän harvoin syötti laitoihin. Norrköpingissä hänelle annettiin ohjeeksi laukaista mahdollisimman nopeasti palloa maaliin. Bildin mukaan hän ei kuitenkaan välittänyt omista tilastoistaan, vaan pelasi joukkueensa eteen.
Bildin vanhemmat Gunnar ja Ruth olivat maanviljelijöitä. Harry Bild oli perheen neljäs lapsi. Hänen vaimonsa oli Maud ja ensimmäinen lapsi nimeltään Ann-Charlotte.
Kun Bild oli suorittanut koulun loppuun, ryhtyi hän maalariksi. Lyhyen aikaa hän toimi myös metsurina, jolloin hän vahvistui sekä fyysisesti että psyykkisesti. Hän arvelee sen auttaneen häntä jalkapallourallakin.Vaxjön Intersport-myymälä on nimetty Bildin mukaan.
Jansson, Ulf: Harry Bild: Från Nöbbele till schweiziska proffsligan.   Hälsingborg: Olympia AB, 1964.     (ruotsiksi)

Harry Gordon Frankfurt (s. 29. toukokuuta 1929) on yhdysvaltalainen moraalifilosofi, Princetonin yliopiston emeritusprofessori ja tietokirjailija. Hänen kirjansa Paskapuheesta (engl. On Bullshit) on ollut myyntimenestys. Teoksessaan Frankfurt pyrkii tuomaan esille sen, miten potaskan puhuminen on hänen näkemyksensä mukaan vaarallista demokratialle.
Frankfurtin mielestä paskan puhumisella ja valehtelulla on olemassa selkeä ero: valehtelija tietää, mikä on totuus, mutta vääristelee faktoja siitä huolimatta. Paskanpuhuja sen sijaan muuntelee esittämäänsä asiaa siinä määrin, ettei ole enää mitään järkeä esittää vaatimuksia totuuden ja valheen erottamiseksi; paskanpuhuja pitää totuutta vieläkin vähemmässä arvossa kuin valehtelija.
Paskapuheesta. (On bullshit, 2005.) Suomentanut Antti Nylén.  Helsinki: Johnny Kniga, 2006. ISBN 951-0-31766-7.    
Tahdon vapaus ja persoonan käsite (Freedom of the Will and the Concept of a Person, 1971) Suomentaneet Faisa Nordberg & Aarne Nordberg. niin&näin 4/2010.
Pertti Mattila: Paskapuheen teoriasta tieteellinen menestyskirja (Uutislehti 100/STT 26.10.2006, s. 14)

Hattulan Pyhän Ristin kirkko on Hämeen vanhin kirkko. Ensimmäinen asiakirjamaininta Hattulassa sijaitsevasta kirkosta on vuodelta 1324.
Arvio nykyisen tiilikirkon rakentamisen ajankohdasta on vaihdellut 1300-luvun alusta 1500-luvun alkuun. Nykyisen käsityksen mukaan kirkko on valmistunut 1400-luvun loppupuolella.
Tyyliltään Hattulan kirkko edustaa täysgotiikkaa. Kirkko on ollut keskiajalla tunnettu pyhiinvaelluskohde, mikä ilmenee ajan tanskalaisista asiakirjoista, joissa kuningatar Margareeta mainitsee Hattulan Pyhän Ristin yhdeksi sopivaksi pyhiinvaelluskohteeksi.
Hattulan seurakunnan perustamisajankohtana pidetään 1200-luvun alkupuolta, Birger Jaarlin ristiretken aikaa, todennäköisesti ennen vuotta 1250, joskin asiakirjamainintoja on vasta vuodelta 1318. Rakennushistorioitsija Markus Hiekkanen esittää, että ensimmäinen puukirkko olisi rakennettu pian seurakunnan perustamisen jälkeen ennen 1200-luvun puoliväliä ja niitä olisi ollut useampia peräkkäin. Näistä puukirkoista ei kuitenkaan ole muuta tietoa kuin että vuonna 1398 puukirkko on saanut runsaat aneoikeudet. Kirkon sijainti nykynäkökulmasta syrjäisellä paikalla selittyy sillä, että seutu oli pienilmastoltaan varsin suotuisa ja alueella on ollut kiinteää asutusta jo rautakaudella. Turun tuomiokirkon ohella se on ainoa tiilirakenteiseksi suunniteltu ja muurattu keskiaikainen kirkko Suomessa.Arviot kirkon rakentamisajankohdasta ovat vaihdelleet 1300-luvun alusta 1500-luvun alkuun. Nykykäsityksen mukaan se on valmistunut 1400-luvun loppupuolella. Museoviraston rakennusperintörekisterin mukaan arvioitu rakennusajankohta asettuu vuosiin 1440–1480, ja Markus Hiekkanen on ajoittanut sen rakennetuksi todennäköisemmin vuosina 1472–1490. Keväällä 2012 valmistuu uusia tutkimuksia, joissa ajoitusta tarkennetaan tiilistä tehdyllä termoluminesenssiajoituksella. Joitakin rakennustelineiden puuosia on ajoitettu 1200-luvun alkuun, mutta tutkija Tanja Ratilaisen mukaan se ei osoita rakentamisajankohtaa vaan, että puu on kaadettu silloin. Työssä on ollut seitsemän rakennusryhmää, ja työ on valmistunut melko nopeasti, sillä saman ryhmän kädenjälkeä on löytynyt eri puolilta kirkkoa: runkohuoneesta, sakaristosta, asehuoneesta ja päätykolmioista. Aiemmin rakennustyön on arvioitu kestäneen vuosikymmeniä.Kirkon liittää läheiseen Hämeen linnaan rakennusajankohta ja rakennusmateriaali ja todennäköiset rakentajat. Molemmat sijaitsevat Vanajaveden kapeikossa Hämeen Härkätien läheisyydessä. 1400-luvun loppupuoli ja 1500-luvun alku oli Hämeen linnan loiston aikaa, jolloin linnaa hallitsi Tott-suku. Linnaa laajennettiin, ja seudulle rakennettiin Hattulan kirkon lisäksi useita muita kirkkoja, mutta Hattula on niistä vanhin ja tuolloin Hämeen keskuskirkko.Hattulan Pyhän Ristin kirkko ja Lohjan Pyhän Laurin kirkko ovat Suomen merkittävimpiä kuvakirkkoja, ja niitä pidetään sisarkirkkoina runsaiden maalausten vuoksi.
Kirkon runkohuone on varsin hyvin keskiaikaisessa asussaan. Myöhempää tekoa ovat ainoastaan asehuoneen harmaakiviset osat vuodelta 1795 ja kontrefori eli tukipilari asehuoneen länsipuolella 1810-luvulta.Kirkon ikkunoista ovat alkuperäisiä kuori-ikkuna, länsipäädyn ikkuna sekä itäisin eteläseinän ikkuna; muita on laajennettu 1800-luvulla ja pohjoisseinälle on puhkaistu kaksi uutta ikkunaa. Molemmissa päädyissä ylhäällä on ristikomero ja kaksi pyörökaarikomeroa. Länsipäädyn ullakonikkunan yläpuolella oleva harvinaislaatuinen koristefriisi on tehty muototiilistä. Samantapaisia on Hämeen linnassa sekä Turun tuomiokirkon Maunu Tavastin kuorissa, joka on valmistunut vuonna 1470 päättyneiden rakennustöiden aikaan.Kirkon ulko-osissa on kuusi kosteaan tiileen muovailtua maskia, kasvonaamiota. Yksi sellainen on länsi-ikkunan kaaren huipussa ja ullakonaukon yläpuolella. Luoteisessa ja kaakkoisessa tukipilarissa on myös pienet maskit, jollaiset Hiekkanen olettaa olleen kaikissa tukipilareissa.Kirkko on muodoltaan hallikirkko, jonka kolme laivaa ovat yhtä korkeita. Sivulaivat ovat kapeammat kuin keskilaiva. Kirkon pohjakaava on symmetrinen, ja se muodostaa latinalaisen ristin siten, että toisiaan vastapäätä olevat sakaristo pohjoispuolella ja pääsisäänkäynnin muodostava asehuone eteläpuolella ovat hiukan keskiakselista itään. Runkohuoneen ulkomitat ovat 28,2 × 17,2. Keskiajalla paljon käytetyn harmaakiven sijasta kirkko on rakennettu näkyvältä osaltaan lähes kokonaan tiilestä. Tiilimateriaali tekee siitä ainutlaatuisen ja yhdistää sen Hämeen linnan rakennusvaiheisiin, ja oletettavasti niillä on ollut sama rakennusmestari tai ainakin samalta taholta Saksalaisen ritarikunnan maista. Kirkon perustukset ovat kuitenkin harmaakiveä, jotta maaperän kosteus ei nousisi tiiliseiniin.Hämeen liiton mukaan tiilikirkon rakennukseen käytetyt tiilet olisi saatu Herniäisten rantarinteellä toimineesta tiiliruukista. Ruukissa olisi sen mukaan poltettu keskiajalla tiiliä mahdollisesti myös Hämeen linnan rakentamiseen. Ruukin tiiliuunien rakenne on selvitelty arkeologisissa kaivauksissa. Museoviraston rekisterin mukaan kyseessä olisi kuitenkin 1800-luvulla perustetun tiiliruukin jäännökset.
Kirkkoon iski salama 1580-luvulla, ja sen jälkeen jouduttiin tekemään ensimmäinen laajempi korjaus. Salama iski jälleen 1752, jolloin kattorakenteet jouduttiin uusimaan. Asehuone on rakennettu 1795 lähes kokonaan uudelleen. Uuden tiilikirkon valmistuttua 1857 kirkko jäi pois käytöstä, ja se pelastui ainoastaan Muinaistieteellisen toimikunnan toiminnan ansiosta raunioitumisen kohtalolta, jollaisen koki naapuriseurakunnan Pälkäneen kirkko. Ensimmäiset perusteelliset kunnostustyöt tehtiin 1889, jolloin kiinteä sisustus purettiin pois. Siinä yhteydessä paljastettiin kalkkimaalaukset, joita on entisöity kahteen otteeseen, ensin Oskari Niemi 1939–1940 ja sitten 1980-luvulla.
Keskiajalla pääalttari on todennäköisesti sijainnut nykyisen alttarin sijainnin edessä. Sen takana syvennyksessä on oletettavasti ollut alttarikaappi. Kuorin raja on ehkä ollut ensimmäisten pilarien kohdalla.
Hattulan kirkko on tunnettu kalkkimaalauksistaan, jotka ovat piispa Arvid Kurjen ajalta, luultavasti vuosilta 1513–1516. Niiden pääasiallinen lahjoittaja on Hämeen linnan päällikkö Åke Jöransson Tott (k. 1520) ja hänen vaimonsa Märta Bengtsdotter Ulv, todennäköisesti votiivilahjana.. Maalaukset edustavat myöhäisgotiikkaa, ja ne on tehty al secco -menetelmällä. Ne on todennäköisesti tehnyt sama taiteilijaryhmä kuin Lohjan Pyhän Laurin kirkon maalaukset. Maalauksissa on 180 Raamatun kertomusta luomisesta viimeiseen tuomioon sekä pyhimyskertomuksia kuvasarjoina. Onni Okkonen kuvaa maalauksia seuraavasti: "Hattulan mestari, jonka voimme asettaa läheiseen suhteeseen Lohjan maalarin kanssa, jää kaikesta luontaisesta lahjakkuudestaan ja tunneherkkyydestään huolimatta samalle ylimalkaiselle käsityöläistasolle, kuin millä hänen edeltäjänsä olivat olleet. Mutta tämä ei estä häntä olemasta synnynnäisten taiteilijaominaisuuksiensa, herkän muototajunsa, keveän luonnehtimistaitonsa ja sielukkaan mystiikkansa vuoksi erikoisen mielenkiintoinen ilmiö Suomen, vieläpä koko Pohjolan taiteessa." Melko vapaasti maalatut henkilöt on maalattu ruohoa kasvavalle tai pienistä puoliympyröistä koostuvalle maapohjalle. Pienessä kirkossa tiivis kuvaryhmittely, jossa on useita henkilöhahmoja, antaa tilalle lämpimän, intiimin luonteen.Maalauksia on kirkon kaikilla seinillä sakaristoa myöten, laskutavasta riippuen yhteensä 180–193 aihetta. Asehuoneessa niitä on tosin vain itä- ja pohjoisseinillä, sillä vuoden 1795 korjauksissa muut maalaukset hävisivät. Holvimaalauksia ei ole koskaan peitetty, mutta pylväät ja seinät peitettiin kalkkisivelyllä 1820 ja paljastettiin jälleen 1886 maisteri Emil Nervanderin johdolla. Maalaukset entisöi 1934–1940 Oskari Niemi.Kirkon tehtävään Kristuksen ristin palan säilytyspaikkana ja siten pyhiinvaelluspaikkana liittyy kirkon itäpään kuorin holvissa oleva maalaus, jossa esitetään legenda siitä, kuinka Rooman keisarinna Helena löysi ristin suorittaessaan kaivauksia Jerusalemissa Golgatalla.
Kirkossa on noin 40 puuveistosta, joista vanhimmat ovat Liedon mestarin veistämiä, ja ne on ajoitettu 1300-luvun ensimmäiselle puoliskolle. Niihin alun perin kuuluneet jalometalliset kruunut ovat kuitenkin kadonneet, mahdollisesti uskonpuhdistuksen yhteydessä takavarikoituina. Hiekkanen kuitenkin esittää, että ne olisivat kadonneet venäläisten talvella 1496 Suomeen tekemän ryöstöretken aikana, joka ulottui Hattulaan saakka.
Kirkossa oleva saarnastuoli on vuodelta 1550 ja siten Suomen vanhin ja Pohjoismaiden vanhimpiin kuuluva säilynyt saarnastuoli. Sen lahjoittivat Tyrvännön Lepaan kartanon omistaja Björn Classon Lejon ja hänen vaimonsa Katharina Jöransdotter Stiernsköld. Se on vailla kannatinpylvästä. Vaikka saarnatuolin muoto noudattaa keskiaikaista perinnettä, sen koristelu on renessanssityylinen. Kirkossa on myös toinen, hieman uudempi, vuodelta 1701 peräisin oleva, Kristoforoksen kannattelema saarnastuoli.Alttaritaulun on maalannut Nils Schillmark 1782. Sen aiheena on Pyhä ehtoollinen.
Sakaristoa pidetään Turun tuomiokirkon sakariston jälkeen Suomen hienoimpana. Siinä on yksinkertainen ristiholvaus ja ikkunat joka seinällä. Seiniä peittävät maalaukset, ja katosta riippuu keskiaikaistyyppinen kynttiläkruunu.
Kirkko on käytössä pelkästään kesäaikaan, ja toimituksia varten siellä on vain pienet urut.
Kirkon pohjoispuolella on pieni tiilirakennuksen raunio. Tieto rakennuksen tehtävästä ei ole säilynyt, mutta sen on arveltu olleen joko vanhempaan puukirkkoon liittynyt sakaristo tai vaihtoehtoisesti erillinen Pyhän Ristin palvontaan ja vuosittain 5. toukokuuta pidettyyn ristintie-kulkueeseen liittynyt kappeli. Hiekkanen toteaa, että vuoden 1993 kaivausten perusteella se on tulkittu alkuperäiseen tiilikirkkosuunnitelmaan kuuluneeksi sakaristoksi, mutta myöhemmin on kuitenkin päädytty rakentamaan suurempi kirkko hiukan etelämmäksi.Kirkon vieressä olevan kellotapulin yläosa on vuodelta 1813 ja rakennettu intendentinkonttorin piirustusten mukaan, mutta sen alkuperäiset kellot on siirretty Hattulan uuden kirkon torniin. Nykyiset kellot ovat peräisin Vuokselan kirkosta luovutetun Karjalan alueelta. Tapulin alaosa on luonnonkiveä, yläosa punamullattua puuta. Paanukatteista, hiukan pyöristettyä kattoa koristaa kukkoviiriTien toisella puolella on aikoinaan seurakunnan toimintaan tiiviisti liittynyt A. F. Granstedtin suunnittelema vuonna 1840 valmistunut vaaleaksi rapattu kolmikerroksinen pitäjänmakasiini, jossa vuoteen 1902 toimi laina- ja köyhäinviljamakasiini. Sen rakentaja oli tyrväntöläinen Juhani Kajander. Siinä on nykyisin kirkon opastuskeskus ja kahvila.Kirkkoa ja kirkkomaata ympäröi kiviaita, jossa on kivestä ja tiilestä rakennetut läpikäytävät, joista pohjoinen on keskiajalta ja eteläinen uuden ajan alkupuolelta. Hiekkanen ajoittaa pohjoisportin 1700-luvulle.
Hattulan vanhin hautausmaa on Pyhän Ristin kirkon kiviaidan sisäpuolella. Sitä on vuosisatojen kuluessa, erityisesti 1700-luvulla, laajennettu joka suuntaan, mutta enää se ei ole käytössä. Kirkon itäpuolella oleva laajennusosa, nykyinen hautausmaa, on perustettu 1921.
Hattulan Pyhän Ristin kirkko kuuluu valtakunnallisesti arvokkaaseen maisema-alueeseen "Vanajaveden laakso ja Aulanko" ja on myös yksi Museoviraston vuonna 2009 määrittelemistä valtakunnallisesti merkittävistä rakennetuista kulttuuriympäristöistä.
Hiekkanen, Markus: Suomen kivikirkot keskiajalla.   Helsinki: Otava, 2003. ISBN 951-1-15126-6.    
Hiekkanen, Markus: Suomen keskiajan kivikirkot.    Suomalaisen Kirjallisuuden Seura, 2007. ISBN 978-951-746-861-9.    
Sarajas-Korte: Ars – Suomen taide 1.    Kustannusosakeyhtiö Otava, 1987. ISBN 951-35-4202-5.
Knapas, Marja Terttu (toim.): Hattulan ja Tyrvännön kirkot. Suomen kirkot: 20. ISSN 0585-9484.   Museovirasto, 1997.  ISBN 951-616-011-5.   
Raatikainen, Tanja: Tiiliä tulkitsemassa – Hattulan Pyhän Ristin kirkon muuraaminen keskiajalla (pdf) Lisensiaatin tutkielma.  Helmikuu 2012. Turun yliopisto. Historian, kulttuurin ja taiteiden tutkimuksen laitos.
 Kuvia tai muita tiedostoja aiheesta Hattulan Pyhän Ristin kirkko Wikimedia CommonsissaPyhän Ristin Kirkko Hattulan seurakunnan sivustolla

Hauhon taistelu oli Hauholla 28. huhtikuuta 1918 käyty Suomen sisällissodan taistelu, jossa Saksan Itämeren-divisioonan ja valkoisten joukot yrittivät vallata Hauhon kirkonkylän. Paikkakunnalle oli saapunut usean tuhannen Länsi-Suomesta paenneen punaisen kolonna, joka oli matkalla Lahteen ja sieltä edelleen kohti Itä-Suomea. Punaiset onnistuivat ylivoimansa turvin lyömään hyökkääjät takaisin ja näin he pääsivät jatkamaan matkaansa. Myöhemmin samana iltana käytiin vielä Syrjäntaan taistelu, jossa punaiset murtautuivat saksalaisten linjojen läpi noin 20 kilometrin päässä Hauholta sijaitsevassa Tuuloksen Syrjäntaan kylässä. Hauhon taistelua puolestaan oli edelsi Alvettulan taistelu, jossa punaiset ylittivät valkoisten hallussa olleen Alvettulan sillan.
Huhtikuuta 6. päivänä tapahtuneen valkoisten Tampereen valtauksen jälkeen alkoivat punaiset pian vetäytyä läntisestä Suomesta kohti itää. Hämeenlinnaan oli kuun loppuun mennessä kerääntynyt useita tuhansia Satakunnasta, Varsinais-Suomesta ja Hämeestä paenneita punaisia ja heidän perheenjäseniään. Hangossa maihinnousseiden saksalaisten lähestyessä Hämeenlinnaa pakolaiset lähtivät liikkeelle 25. huhtikuuta tarkoituksenaan edetä Hauhon kautta Lahteen.Hämeenlinnasta lähteneet punaiset joutuivat ennen Lahteen saapumistaan kolmeen isoon taisteluun. 26.–27. huhtikuuta he kohtasivat Alvettulan kylässä Alvettulanjoen ylittävää siltaa hallussaan pitäneet valkoiset, mutta onnistuivat kiivaiden taistelujen jälkeen lopulta ylittämään joen ja pakottamaan valkoiset vetäytymään puolustusasemistaan. Noin 4 000–5 000 pakolaisen kuormasto jatkoi matkaansa kohti Hauhon kirkonkylää, jonne he saapuivat vielä seuraavan illan ja yön aikana. Joukkoon liittyi myös pohjoisesta Lempäälän suunnasta saapuneita punaisia, jotka olivat tehneet läpimurron valkoisten linjojen läpi Pälkäneellä käydyssä Laitikkalan taistelussa 24. huhtikuuta.
Valkoisten tarkoitus oli vallata Hauhon kirkonkylä varhain sunnuntaiaamuna 28. huhtikuuta käynnistyvässä hyökkäyksessä. Siihen lähdettiin suuresta vastustajan miesylivoimasta huolimatta, vaikka asia oli saatu selville jo ennen hyökkäyksen alkua. Valkoiset ilmeisesti olettivat punaisten jo olleen lopullisesti lyötyjä.Valkoisten puolelta taisteluun osallistui Keski-Pohjanmaan II reservipataljoona, jota komensi kapteeni Hjalmar Söderman. Käskyn saatuaan pataljoonan kolme komppaniaa lähtivät 27. huhtikuuta marssimaan Tuuloksesta Hauholle ja majoittuivat myöhään illalla Sotjalan kylään Hovinkartanon tilalle, joka sijaitsi noin viiden kilometrin päässä Hauhon kirkonkylästä. Kartanoon oli jo aikaisemmin saapunut valkoisten tueksi lähetetty kenraalimajuri Konrad Wolfin komentaman prikaatin 11. polkupyöräkomppania, jolla oli mukanaan myös yksi kevyt vuoritykki. Noin 60 sotilaan vahvuinen saksalaisosasto oli pienen kahakan jälkeen ajanut Hovinkartanosta pois siellä majailleen punakaartin osaston.
Hovinkartanoon majoittuneet joukot lähtivät liikkeelle aamulla kello 6.. Idästä kohti Hauhoa marssineet valkoiset saivat vastaansa punaisten etuvartioiden kivääritulta noin puolitoista kilometriä ennen kirkonkylää. Tämän jälkeen komppaniat levittäytyivät metsämaastossa ketjumuodostelmiin niin, että 1. ja 3. komppania sijoittuivat maantien pohjoispuolelle, saksalaiset keskustaan tien molemmin puolin ja 2. komppania sen eteläpuolelle. Tarkoituksena oli edetä Hämeenlinnaan johtavalle maantielle ja estää punaisten liikkeellelähtö. Saksalaisten tykki ajoi tuliasemaan kirkonkylän peltoaukean laidalle ja alkoi ampua maantielle järjestäytynyttä punaisten kuormastoa.Punaiset kuitenkin vastasivat tulitukseen omalla tykistöllään ja aloittivat välittömästi hyökkäyksen valkoisten ja saksalaisten rintamaa vastaan. Saksalaiset menettivät pian tykkinsä punaisille ja lähtivät perääntymään, jolloin rintaman keskiosa jäi tyhjäksi. Tämän jälkeen myös valkoiset joutuivat nopeasti sekasortoon, kun molempiin sivustoihin iskettiin ja he vetäytyivät epäjärjestyksessä punaisten takaa-ajamana. Valkoiset pääsivät kuitenkin lopulta saksalaisten suojatessa perääntymään usean kilometrin päähän Pyhäjärven ja Kotkijärven väliselle kannakselle. Läheisissä Alvettulan ja Ellilän kylissä oli valkoisten joukkoja, jotka kuulivat taistelun äänet, mutta hyökkäyskäskyn puuttuessa ne eivät lähteneet avuksi.Hyökkäyksen torjumisen jälkeen punaisten kuormasto lähti liikkeelle ja suuntasi Kokkilan kylän kautta kohti Tuuloksen Syrjäntakaa. Muutaman kilometrin päässä Portaan kylässä ja vielä myöhemmin vajaan seitsemän kilometrin päässä Kokkilassa punaiset kohtasivat lisää vihollisen osastoja. Myös ne joutuivat pahasti alivoimaisina väistämään ja punaiset pääsivät jatkamaan matkaansa kohti Syrjäntakaa, jossa alkoi uusi taistelu kello 21 aikaan illalla.
Puolitoista tuntia kestäneen taistelun aikana valkoiset menettivät kaatuneina ja haavoittuneina noin 100 ja punaiset noin 70 miestä. Suomen sotasurmat -tietokanta tuntee 47 kaatunutta valkoista ja 14 punaista, joista neljä on naiskaartilaisia. Kun punaisten pakolaiskolonna oli jättänyt Hauhon, ryhtyi suojeluskunta vangitsemaan pitäjään vielä jääneitä punaisia ja heitä teloitettiin muun muassa kirkonkylän tuntumassa Vihniönmäellä.
Hauholla on useita vuoden 1918 taisteluihin liittyviä muistomerkkejä ja hautapaikkoja. Kirkonkylän Vihniössä on joukkohauta, jonne on haudattu 75 teloitettua punaista. Paikalle pystytettiin muistomerkki 1947. Vuonna 1982 samaan paikkaan siirrettiin vielä 42 eri puolilla Hauhoa teloitetun punaisen jäännökset. Hauhon kirkon pihassa puolestaan on Hauhon taistelussa kaatuneiden valkoisten muistomerkki, joka paljastettiin taistelun vuosipäivänä 1924. Lisäksi Hauhon hautausmaalla on paikallisen suojeluskunnan vuonna 1918 pystyttämä muistomerkki.
Tuomisto, Marjatta: 1918: Taistelukuvauksia Pälkäneen Laitikkalan ja Hauhon rintamalla.   Hämeenlinna: tekijä, 2014. ISBN 978-952-28282-2-4.    

Hauki (Esox lucius) on sisä- ja rannikkovesissä elävä petokala, jota tavataan suurimmasta osasta pohjoista Euraasiaa ja Pohjois-Amerikkaa. Se on elinvoimainen laji, jolla on laaja levinneisyysalue ja joka tulee toimeen monenlaisissa järvissä ja joissa sekä vähäsuolaisessa Itämeressä. Hauen vartalo on pitkulainen ja solakka, ja sen evät ovat peräpäässä. Hauen kyljet ovat vihreät, vatsa vaalea ja selkä lähes musta. Kyljissä on 7–9 hailakankeltaisia täpläriviä, ja punaruskeissa evissä on tummia läiskiä. Luonnossa hauet voivat elää 30-vuotiaiksi, ja suurimmat naaraat ovat enintään 20-kiloisia, äärimmäisen harvoin yli 25 kg.
Hauki on petona opportunisti, ja se syö käytännössä sitä kalaa, jota on parhaiten saatavilla. Se suosii runsaslukuisia lajeja sekä hitaita uimareita ja heikosti parveutuvia kaloja. Jos saatavilla ei ole tarpeeksi muita kalalajeja, hauki voi syödä myös lajikumppaneitaan. Kalojen lisäksi hauki saattaa pyydystää pieniä nisäkkäitä, vesilinnunpoikasia ja hyönteisiä, jotka ovat alle vuoden ikäisten yksilöiden pääravintoa. Hauki saalistaa valoisaan aikaan ja käyttää vaanimiseen esimerkiksi vesikasvillisuutta. Hauki kutee keväällä jäiden lähdön jälkeen. Se levittää mätinsä laajalle alueelle, ja poikaset kuoriutuvat kahdessa viikossa.
Ihminen on kalastanut haukea jo pitkään, ja erityisen suosittu saaliskala se on Suomessa ja Venäjällä. Suomessa se on ahvenen jälkeen vapaa-ajankalastuksen toiseksi tärkein saaliskala kokonaissaaliin painolla mitattuna. Ihmisen lisäksi täysikasvuisella hauella ei juurikaan ole vihollisia, ja se onkin ravintoketjunsa huippulaji. Hauen suosion takia sitä on istutettu monille alueille sen luontaisen elinympäristön ulkopuolelle. Sitä pidetään paikoin Pohjois-Amerikassa haitallisena vieraslajina.
Hauen ulkonäkö kertoo heti tehokkaasta petoeläimestä. Sillä on krokotiilimaisesti pidentyneet leuat, terävät hampaat ja valtava kita. Sen vartalo on pitkä, tasasoukka ja poikkileikkaukseltaan pyöreähkö. Sillä on suuret silmät. Sen ruumiinrakenne on solakka ja sen evät ovat keskittyneet petokaloille tyypillisesti peräpäähän. Tämä mahdollistaa nopeat hyökkäykset saaliin kimppuun. Hauen suuressa suussa on useita pitkiä ja neulanteräviä hampaita. Niitä on yhteensä noin 700, ja niitä on leukaluun lisäksi suuontelon luissa, kitalaessa ja kieliluussa. Hampaat vaihtuvat epäsäännöllisesti, eikä kaikissa hammastiloissa ole samanaikaisesti hammasta.Hauen kyljet ovat vihreät, vatsa vaalea ja selkä lähes musta. Humuspitoisissa vesissä hauki saattaa olla väritykseltään tummempi. Kyljissä hauella on 7–9 riviä hailakankeltaisia täpliä, jotka saattavat yhdistyä raidoiksi. Nuoremmilla hauilla täplät ovat vielä keltaisia poikkijuovia, mutta ne muuttuvat täpläriveiksi hauen kasvaessa. Kiduskannet ovat myös läiskikkäät. Evät ovat punaruskeita ja varsinkin vanhemmilla yksiköillä tummaläiskäisiä. Väritys sopii hyvin vesikasvillisuuden suojissa piileskelyyn ja saaliin vaanimiseen. Väripoikkeamat ovat harvinaisia. Rannikkovesissä tavataan lähes mustia haukia, ja Ruotsista on löydetty myös puhtaan hopean värisiä haukia.Hauen kylkiviiva-aisti on tehokas, ja siihen kuuluvia kuoppia on myös jonkin verran kylkien ulkopuolella. Sierainkuopissa olevat hajuepiteelit eivät puolestaan ole kovinkaan tehokkaat, mutta näköaisti on hyvä.
Haukien ikiä on tutkittu niiden suomuista, kiduskansista, hartian lukkoluista ja kuulokivielimistä. Varmimmin hauen iän saa määritettyä hartianlukkoluusta. Luonnossa hauet voivat elää jopa 30-vuotiaiksi, mutta vain 40 prosentissa populaatioista on yli 7-vuotiaita yksilöitä. Naaraat elävät keskimäärin vanhemmiksi, kasvavat nopeammin ja ovat suurempia kuin koiraat.Nuoret hauet kasvavat nopeasti, ja ensimmäisenä kesänään ne ovat jo 15 senttimetriä pitkiä. Yleensä kasvunopeus hidastuu mitä pohjoisemmaksi mennään. Ilmastovaikutus kuitenkin vähenee vanhemmilla yksilöillä. Hauet kasvavat koko ikänsä, jos ravintoa on tarjolla ja muut olosuhteet ovat sopivat. Suotuisissa oloissa hauki voi kasvaa jopa 20 senttimetriä vuodessa, normaalisti kasvuvauhti on 8–12 senttimetriä vuodessa. Vanhemmiten kasvu kuitenkin hidastuu, ja 15-vuotias hauki kasvaa enää muutamia senttimetrejä vuodessa. Iän lisäksi kasvua hidastavat myös huono ravintotilanne, kova kilpailu ja liian lämmin vesi.Naarashauki voi kasvaa suotuisissa oloissa jopa puolitoistametriseksi ja 35-kiloiseksi. Koiras voi kasvaa noin 135 senttimetriä pitkäksi. Naaraan keskimääräinen pituus on 55 ja koiraan 40 senttimetriä.Suurimman pyydystetyn hauen todistaminen on vaikea tehtävä, sillä suosittuna urheilukalana siitä kerrotaan lukuisia kalatarinoita. Britanniassa suurin todistetusti pyydystetty hauki painoi 21,3 kilogrammaa. Suurin Suomessa luotettavasti dokumentoitu hauki on ollut 18,8-kiloinen verkoilla Iin Oijärvestä saatu yksilö. Kansainvälisen urheilukalastusjärjestön IGFA:n mukaan suurin koskaan pyydystetty hauki saatiin saaliiksi vuonna 1986 Saksassa. Sen paino oli 24,98 kiloa.
Haukea tavataan Euroopassa, Aasiassa ja Pohjois-Amerikassa. Se on yksi harvoista makean veden lajeista, jota esiintyy sekä Euraasiassa että Pohjois-Amerikassa. Pohjois-Amerikassa haukea tavataan Labradorilta Alaskaan ja etelässä Pennsylvaniaan, Missouriin ja Nebraskaan asti. Euroopassa se puolestaan elää mantereen länsi- ja pohjoisosissa ja etelässä jopa Espanjassa saakka. Euroopasta se puuttuu vain Kuolan niemimaalta, jostain osista Norjaa, Pohjois-Atlantin ja Jäämeren saarilta sekä aivan eteläisimmästä Euroopasta. Euroopasta levinneisyysalue jatkuu Aasiaan. Siellä sitä tavataan muun muassa Kaspianmeren ympäristössä, Balkašjärven ja Baikaljärven vesistössä sekä idässä Kamtšatkan niemimaalla asti.Haukea on myös istutettu useisiin maihin. Irlanti lasketaan yleensä luonnollisen levinneisyysalueen piiriin, mutta hauki tuotiin saarelle 1500-luvulla. Urheilukalastuksen takia haukea on istutettu myös esimerkiksi Yhdysvalloissa ja Kanadassa alueille, joissa sitä ei ole luonnollisesti elänyt. Euroopassa laji on viety Irlannin lisäksi Espanjaan, Italiaan ja Afrikassa Madagaskariin, Marokkoon, Tunisiaan ja Ugandaan. Ilmastosyiden takia hauki ei kuitenkaan ole muun muassa Madagaskarilla pärjännyt.Kansainvälinen luonnonsuojeluliitto on arvioinut hauen maailmanlaajuisesti elinvoimaiseksi lajiksi. Yksilömäärää ei tiedetä, mutta sen oletetaan olevan suuri ja kannan koko vaikuttaa olevan vakaa. Lisäksi lajin elinvoimaisuuteen vaikuttavat laaja levinneisyysalue ja se, ettei siihen kohdistu erityisiä uhkia.Vaikka levinneisyysalue onkin laaja ja laji kokonaisuutena elinvoimainen, monissa levinneisyysalueen maissa kanta on kapea. Hauen ydinaluetta ovat Suomi, Skandinavia, Baltian maat, Venäjä, Alaska ja osia Kanadasta. Näillä alueilla hauella on elinkelpo kanta käytännössä kaikissa vesistöissä. Monissa maissa, kuten Tšekissä, Slovakiassa, Kazakstanissa, Uzbekistanissa ja Turkmenistanissa, hauki esiintyy lähinnä yhdessä joessa ja korkeintaan muutamissa populaatioissa. Suomen ulkosaariston vielä 1970-luvulla vahvat haukikannat olivat taantuneet jo 1990-luvulle tultaessa kaikkialla etelärannikolla voimakkaasti, kuten on käynyt myös Ruotsin puolella. Tarkkaa syytä ilmiölle ei tunneta; syiksi on arveltu muun muassa Itämeren tilan heikkenemistä kutualustana ja hauenpoikasten suojapaikkoina toimivan rakkolevän dramaattista vähenemistä. Joka tapauksessa näyttää siltä, että hauen lisääntyminen ulkosaaristossa ei enää kunnolla onnistu. Tilanteen pientä kohenemista on kuitenkin paikoitellen ollut havaittavissa 2000-luvun ensimmäisen vuosikymmenen puolivälin paikkeilta alkaen.
Eräs hauen yleisyyden syy on sen vähäiset vaatimukset vesistön ja vedenlaadun suhteen. Se pystyy elämään monenlaisissa järvissä, niin matalavetisissä, happamissa kuin myös vähähappisissakin järvissä, ja virtaavissa vesissä, jopa melko voimakkaissa virroissa. Joissakin hauet kuitenkin pääsääntöisesti etsivät järvimäisiä olosuhteita eli runsaskasvisia sivu-uomia ja suvantopaikkoja. Koska hauki tulee toimeen helposti monenlaisissa ympäristöissä, sitä on helppo myös istuttaa uusilla elinalueille.Yleisimmillään hauet ovat keskiravinteisissa tai runsasravinteisen rajalla olevissa järvissä, ja ne viihtyvät erityisesti alle neljä metriä syvissä vesissä. Pienet hauet suosivat matalampaa vettä, mutta suurimmat, yli 40 senttimetriä pitkät hauet elävät usein lähempänä syvemmän veden reunaa. Vesikasvillisuuden merkitys on suuri, sillä sitä hauki käyttää saaliin vaanimiseen.Vaikka hauki elääkin pohjoisen pallonpuoliskon viileissä vesissä, biomassa on suurimmillaan vesissä, joissa lämpötila on 19–21 astetta. Kasvunopeus kiihtyy selvästi, kun veden lämpötila ylittää 10 asteen rajan. Hauki sietää jopa 29,4-asteista vettä ja toisaalta 0,1-asteista vettä.Hauki sietää hyvin happitason, happamuuden ja suolaisuuden vaihteluja. Hauki elää matalissa järvissä vielä, kun järven happitaso on 0,3 mg/l. Lajia on tavattu jopa vesistöstä, jonka happitaso oli 0,04 mg/l. Pääsääntöisesti hauet alkavat etsiä hapekkaampia ympäristöjä, kun happipitoisuus on alle 4 mg/l. Suurin osa hauista elää makeassa vedessä, mutta erityisesti Itämeressä sitä on tavattu lievästi suolaisissa vesissä. Eteläisellä Itämerellä hauen elinympäristön suolapitoisuus on noin 6 ppt, vajaa viidesosa valtamerten suolaisuudesta. Hauki pystyy elämään vielä vedessä, jonka suolapitoisuus on 10 ppt, mutta se ei lisäänny ympäristössä, jonka suolapitoisuus on yli 7 ppt.
Hauki on petokala. Se siirtyy eläinplanktonista kalaravintoon jo varsin varhaisessa vaiheessa, ensimmäisenä kesänään alle 10 senttimetrin mittaisena. Hauen poikaset syövät vielä vesikirppuja, hankajalkaisia ja hyönteisten toukkia. Jo noin viisisenttinen hauki saattaa syödä pikkukaloja, mutta selkärangattomat ovat pääasemassa, jos sopivan kokoista kalaravintoa ei ole saatavilla. Toisaalta vielä 10–15 senttimetrin mittaisetkin hauet syövät jonkin verran kookkaita hyönteistoukkia ja muita selkärangattomia.Hauki on opportunisti, eikä se karta mitään kalalajia ravintonaan: se pyrkii syömään aina helpoimmin saatavilla olevaa kalaa. Pääosin ravinto koostuu elinalueen muutamasta valtalajista. Hauki suosii yleensä runsaslukuisia sekä ominaisuuksiltaan helppoja saaliita, kuten hitaita uimareita ja heikosti parveutuvia lajeja. Muutokset lajistossa vaikuttavat hauen suosimiin lajeihin. Osittain tästä syystä eri vuodenaikoina hauet käyttävät ravinnokseen eri lajeja. Suomessa sisävesien tavallisimmat saalislajit ovat särki, salakka, muut särkikalat ja ahven ja rannikolla puolestaan särki, ahven, silakka, kivinilkka ja kolmipiikki. Pohjois-Amerikassa merkittävin ravintokala on todennäköisesti kelta-ahven. Paitsi pienempiä kaloja, hauki voi napata toisinaan myös sammakon tai uivan myyrän, joissain tapauksissa isokokoinen hauki tappaa jopa uivan vesilinnun poikasen.Vaikka hauki ei varsinaisesti valitse saaliskalojaan, sen oma koko vaikuttaa jossain määrin siihen, kuinka suuria kaloja se pyydystää. 35 senttimetriä pitkät hauet pyydystävät keskimäärin 8 senttimetrin ja 65 senttimetriä pitkät hauet 15 senttimetrin pituisia kaloja. Hauet voivat kuitenkin saalistaa jopa itsensä kokoisia kaloja tai syödä satoja pieniä poikasia. Pitkä ruumiinmuoto ja venyvä vatsalaukku mahdollistavat suurtenkin saaliiden nielemisen. Saaliin korkeutta tosin rajoittaa suu, joka aukeaa vain rajallisesti.Hauki on toisinaan kannibaali, eikä se epäröi syödä pienempää lajitoveriaan. Kannibalismia esiintyy sitä enemmän mitä huonommin muuta ruokaa on saatavilla. Toiset hauet saattavat olla jopa merkittävin ravinnonlähde paikoissa, joissa kalaston monimuotoisuus on suppeaa.Merialueen kalastajat puhuvat usein ”silakkahauesta”, jolla tarkoitetaan silakkaparvia seurailevia, usein melko rotevan kokoisia haukia. Varmaa näyttöä näiden silakkaan erikoistuneiden haukien olemassaolosta ei ole kuitenkaan saatu. Ilmeisesti hauki on merelläkin vain opportunisti, eli se suosii silakkaa, mikäli sitä on saaliskaloista helpoimmin saatavilla.
Pienet hauet tarvitsevat ravintokalaa 5–10 kiloa kasvaakseen yhden kilon. Suurilla hauilla tämä suhde kuitenkin muuttuu ja on jopa 30:1, eli kasvaakseen kilon hauki tarvitsee kolmekymmentä kiloa ravintokalaa. Vaikka luku kuulostaa suurelta, ei suurikaan hauki haittaa sen saaliskalojen populaatioita. Hauilla on tärkeä rooli vesistön hyvinvoinnin kannalta rehevöitymisen hillitsijöinä: kun haukia on riittävästi, eivät särkikalakannat pääse runsastumaan liikaa. Useissa lähteissä on mainittu, että petokalojen osuuden vesistön koko kalakannasta tulisi olla noin 30–40 prosentin luokkaa, jotta tasapaino säilyisi.
Hauki käyttää saalistaessa näköaistiaan, minkä takia se ruokailee valoisaan aikaan. Hauki saalistaa vaanien yleensä vesikasvillisuuden seassa tai isojen kivien ja uppopuiden suojassa. Koska hauki on erakko, se saalistaa yksin eikä juuri koskaan aja saalistaan takaa.Kun potentiaalinen saaliskohde on havaittu, hauki kääntyy kohti saalistaan. Näin se pystyy silmillään arvioimaan etäisyyden paremmin. Sameammissa vesissä näköaistin merkitys vähenee ja kylkiviiva-aistin kasvaa.Hauki saattaa lähestyä uhriaan hitaasti, ja sopivalla etäisyydellä se jännittää ruumiinsa S-kirjaimen muotoon ja syöksyy uhrin kylkeen. Syöksyyn se pystyy käyttämään jännityksen ansiosta koko kylkilihaksistoa, ja sitä tehostaa takana olevien evien suuri pinta-ala. Hauki kääntää saaliinsa suussaan ja nielee sen pää edellä. Akvaariokokeiden perusteella hauki odottaa yleensä niin kauan, kunnes saalis on noin puolen ruumiinmitan päässä, ja isku osuu lähes aina saaliin keskikohtaan. Hauen terävät, pitkät ja taaksepäin suuntautuneet hampaat tekevät saalin pakoyrityksen lähes mahdottomaksi.
Skotlannin tasolla haukikoiraat saavuttavat sukukypsyyden kaksivuotiaina ja naaraat kolmevuotiaina. Pohjoisemmassa yksilöiden kehitys saattaa olla hieman hitaampaa. Hauen ensimmäiseen kutuun vaikuttavat useat tekijät, muun muassa lämpötila ja ravinnon saatavuus.Hauet kutevat keväällä pian jäiden sulamisen jälkeen. Ne alkavat etsiä kutupaikkoja, kun veden lämpötila on noin 8–12 °C-astetta. Kutu tapahtuu siksi levinneisyysalueen eteläosissa aiemmin kuin sen pohjoisosissa. Yleensä hauet kutevat maalis–toukokuussa, mutta esimerkiksi Lapissa joskus vasta heinäkuussa.Hauet kutevat mataliin kasvillisuuspohjaisiin paikkoihin. Koiraat tulevat kutupaikalla ensin ja naaraat vähän myöhemmin. Kudun aikana koiras ui naaraan viereen. Tämä torjuu kosijan, jos ei ole vielä valmis kutuun. Valmis naaras ui hitaasti ja koiras alkaa seurata sitä. Kun niiden silmät ovat samalla kohdalla, koiras työntää ulos kiduskannen alaosan ja kiduspoimun, jotka näyttävät valkoisilta tummaa taustaa vasten. Kutevat kalat alkavat uida kiemurrellen ja kasvavalla nopeudella. Koiras tönäisee naarasta pari kertaa pyrstöllään. Sen jälkeen kun sukupuoliaukot ovat asetettu lähekkäin, mätiä ja maitia purkautuu ulos. Hedelmöityneet mätimunat leviävät ympäriinsä koiraan heilautettua pyrstöään. Mäti tarttuu heikosti, eikä sitä tule kerralla kuin pieni määrä.Kutupari toistaa menot useita kertoja ja liikkuu laajalla alueella. Kookkaat naaraat kutevat muutaman päivän, minkä aikana ne parittelevat usean koiraan kanssa. Mäti leviää tällaisen parittelukäyttäytymisen ansiosta laajalla alueella, mikä varmistaa sen, että osa siitä päätyy kehityksen kannalta hyvään paikkaan. Tämä estää myös poikasten kasautumisen ja vähentää näin ravintokilpailua.Mätimunan halkaisija on 2,6–3 millimetriä. Niitä on 45 senttimetrin pituisessa hauessa noin 25 000 ja 90 senttimetrin pituisessa noin 125 000. Munat tarttuvat vesikasveihin. Jos vedenpinta laskee munimisen jälkeen nopeasti, tulvaniityillä voi tuhoutua merkittäviä määriä mätimunia. Poikaset kuoriutuvat kahdessa viikossa, jos vesi on 10-asteista. Tästä seuraa ruskuaispussivaihe, jonka aikana poikaset ovat kiinni vesikasveissa päässä sijaitsevalla kiinnittymisrauhasella. Poikaset saattavat tehdä jo sen aikana joitakin lyhyitä uintimatkoja. Ruskuaispussi kuluu loppuun noin kahdessa viikossa, jolloin poikanen alkaa uida. Se on 12 millimetriä pitkä, ja sen suu on avautunut. Muutaman päivän päästä poikanen käy ensimmäisen kerran pinnalla täyttämässä uimarakkonsa ilmalla.
Hauet ovat paikkauskollisia kaloja, jotka liikkuvat vähän pidempiä matkoja pelkästään kutuaikana. Tutkimuksissa on havaittu, että koemielessä pyydetyt, eri paikkaan kuljetetut ja vapautetut hauet ovat hakeutuneet usein ja varsin nopeasti takaisin samoille paikoille, joista ne aluksi pyydettiin. Tästä on päätelty, että hauki viettää suurimman osan elämästään muutaman neliökilometrin alueella. Vaikka hauki ei vaellakaan, se liikkuu alueellaan aktiivisesti. Se vaihtelee suojapaikkojaan muun muassa ravinnontarpeen, veden lämpötilan, happipitoisuuden ja kirkkauden, saaliskalojen liikkeen ja vuodenaikojen vaihtelun mukaan.Pidempiä vaelluksia hauki tekee vapaaehtoisesti lähinnä silloin, kun sopivia kutupaikkoja on alueella niukasti tarjolla. Esimerkiksi Pohjanlahdella hauet lisääntyvät usein mielellään rannikon tuntumassa sijaitsevilla järvillä ja lammilla, joista on puro- tai muu yhteys mereen. Nämä sisävedet lämpenevät keväällä nopeasti ja ravinto- ynnä muut olosuhteet ovat hauenpoikasten kannalta muutenkin otollisemmat kuin erityisesti pohjoisen merialueen melko karuilla rannoilla.Hauet liikkuvat vesissä myös pystysuunnassa. Kesäisin hauet liikkuvat enemmän syvemmällä, viileissä vesissä. Talvella puolestaan hauet nousevat lähelle pintaa, kun pohjan happipitoisuudet alkavat laskea.
Hauki on pääosin kuluttaja, koska se on ravintoketjunsa huippulaji. Lajien välisessä vuorovaikutuksessa hauki on erityisesti saalistaja, joka vaikuttaa saalislajeihinsa ja kilpailijoihinsa. Haukiyksilöihin puolestaan ei kohdistu kovinkaan suurta painetta saalistajien taholta.Ihmisten lisäksi aikuisia yksilöitä saalistetaan satunnaisesti, kun ne ovat kutemassa matalassa vedessä. Munia ja nuoria yksilöitä käyttävät ravinnokseen myös muut kalat, vesilinnut, nisäkkäät ja jotkin hyönteiset, kuten suursukeltajat. Minkki ja saukko saalistavat haukia, ja sääksi on sekä Euroopassa että Pohjois-Amerikassa yleinen haukia syövä petolintu. Linnuista myös harmaahaikaran, merimetson, valkopäämerikotkan, uivelon, silkkiuikkujen ja kuikkien on havaittu käyttävän haukia ravinnokseen.Koska hauki on ravintoketjun huippulaji, monet ympäristömyrkyt kertyvät haukiin. Vuonna 2000 julkaistiin tutkimus, jossa havaittiin, että 20 järvessä Kanadan kilven alueella metyylielohopean pitoisuudet ylittivät Maailman terveysjärjestön ihmisravinnolle tehtyjen suositusten raja-arvot. Hauissa on havaittu 1990-luvulla myös kohonneita PCB- ja DDT-arvoja.
Haukea on istutettu laajalle alueelle, ja se on vieraslajina vaikuttanut kalakantoihin. Haukea on istutettu kontrolloimaan myös muita vieraslajeja, erityisesti karppia useissa Yhdysvaltain osavaltioissa. Pääosin haukea on istutettu tarkoituksenmukaisesti, mutta esimerkiksi Yhdysvalloissa sen istutuksia on tehty myös laittomasti.Koska hauki on opportunisti, se saattaa vaikuttaa negatiivisesti saaliskalojen määrään. Hauki saattaa aiheuttaa suuria populaatiomuutoksia ja jopa joidenkin lajien paikallisen häviämisen. Suurin vaikutus hauen leviämisellä on ollut särkien määrään. Lisäksi se kilpailee Pohjois-Amerikassa samasta ravinnosta jättihauen kanssa. Tämän on pelätty vaikuttavan lohikalojen määrään, mutta tutkimustuloksia asiasta on vain vähän.Hauki saattaa risteytyä jättihauen kanssa. Vaikka hauen ja jättihauen koiraspuoleiset jälkeläiset ovat steriilejä, naaraat ovat usein hedelmällisiä.
Hauelta on löydetty useita eri loislajeja, mihin on todennäköisesti syynä hauen ruokailutottumusten monipuolisuus. Vuonna 1980 tehdyssä tutkimuksessa Manitoban hauilta löydettiin kahdeksantoista loiseläinlajia. Niistä yleisimpiä olivat tiehytmatoihin kuuluva Uvulifer ambloplites ja sukkulamatoihin kuuluva Raphidascaris acus. Muita tavallisia loisia ovat erilaiset heisimadot ja pintaloisina kalajuotikkaat ja kalatäit. Tavallisimmat heisimadot ovat haukimadot ja lapamadot. Haukimadot elävät yleisinä hauen suolessa, mutta ne eivät juurikaan haittaa muuten tervettä yksilöä. Mittarijuotikkaita voi olla kylmän veden aikaan hauen iholla kymmenittäin. Ne imevät verta, kuten myös kalatäit. Kummatkaan eivät kuitenkaan aiheuta ongelmia hauelle.Hauilla tavataan muutamaa näkyvää sairautta, kuten sarkomatoosia ja läikkätautia. Sarkomatoosin oireet ilmenevät nahasta runsaasti kohollaan olevina verestävinä kasvainpahkuroina kyljissä peräaukon tuntumassa, mutta ne voivat levitä myös koko kalaan ja nahasta syvemmälle lihaksistoon. Sarkomatoosi on tarttuva sairaus, jonka vuoksi sarkomatoottista kalaa ei pitäisi laskea uudelleen veteen tartuttamaan muita kaloja. Itämerellä Ahvenanmaan eteläpuolella olevilla hauilla on yli 20 prosentilla yksilöistä löydetty näitä kasvaimia. Kasvaimia on Irlannissa ollut joissain populaatioissa 12,5 prosentilla hauista ja Pohjois-Amerikassa 20 prosentilla. Tutkimuksissa on havaittu todisteita siitä, että retrovirukset saattaisivat aiheuttaa haukien sarkomatoosia.Läikkätaudiksi kutsutaan erilaisia bakteerien aiheuttamia ihovaurioita. Se aiheuttaa vaihtelevan kokoisia haavoja ja suomuttomia kohtia. Erityisen helposti läikkätautia saavat aiemmin ihovaurioita kokeneet tai muuten stressaantuneet yksilöt. Läikkätautiin tiedetään kuolleen haukia.Usein erityisesti viljeltyihin lohikaloihin liitettyä VHS-tautia esiintyy myös hauen hautomoissa. Lisäksi sitä on havaittu Euroopassa luonnossa eläviltä yksilöiltä.
Hauki on yksi haukien suvun seitsemästä lajista. Carl von Linné antoi hauelle sen tieteellisen nimen Esox lucius. Esox tulee vanhasta latinasoidusta galliankielisestä sanasta, joka tarkoitti isoa kalaa. Sanaa käytti muun muassa luonnontieteilijä Plinius. Lucius on puolestaan vanha latinankielinen sana kalalle.Hauki on sukunsa ainoa laji, jota tavataan koko holarktisella alueella. Kolmea lajia tavataan vain Pohjois-Amerikassa ja kolmea Euroopassa. Lajin hauki kantamuodon syntypaikka ei ole täysin selvillä. Lajiston määrä ja fossiiliaineisto viittaavat siihen, että hauki olisi lähtöisin Pohjois-Amerikasta, mistä se olisi levinnyt Euraasiaan Beringian kautta.Hauen pohjoisamerikkalaisten ja eurooppalaisten yksilöiden välinen perinnöllinen muuntelu on pientä. Tämä on yleistä pohjoisilla makean veden kaloilla, koska jääkauden aikana laji on pystynyt selviytymään vain muutamissa refugeissa ja yksilömäärä on ollut pieni. Vuonna 2014 julkaistun tutkimuksen mukaan hauesta pystyy erottamaan kolme kehityslinjaa. Kaksi niistä on lähtöisin eurooppalaisesta refugista ja yksi itäaasialaisesta refugista, josta laji levisi jääkauden jälkeen myös takaisin Pohjois-Amerikkaan.Vaikka hauet ovat geneettisesti melko samanlaisia Euroopassa ja Amerikassa, eteläisen Euroopan populaatioissa – erityisesti Adrianmeren valuma-alueella, Italiassa, Tonavan altaassa ja Ranskan lounaisosissa – on selvästi enemmän vaihtelua. Hauen uskottiin pitkään olevan sukunsa ainoa laji Euroopassa, mutta 2000-luvulla tehdyt tutkimukset ovat paljastaneet, että Euroopassa on kolme haukilajia. Vuonna 2011 löydettiin Italiasta Esox cisalpinus ja vuonna 2014 Ranskasta Esox aquitanicus.
Haukea on kalastettu ruoaksi jo pitkään. Parhaiten hauen kalastusta on dokumentoitu Suomessa ja entisen Neuvostoliiton alueella. Kanadassa haukea on pyydetty erityisesti Suurilta järviltä, Manitobasta ja Saskatchewanista Se on ollut suosittu ruokakala, koska sitä on pystynyt pyydystämään vaivattomasti ympäri vuoden.Luonnonvarakeskuksen mukaan Suomen haukisaalis vuonna 2015 oli 7,53 miljoonaa kiloa. Sisävesistä pyydystettiin 6,5 miljoonaa kiloa ja merialueilta miljoona kiloa. Vapaa-ajankalastajat saivat saaliikseen 7,18 miljoonaa kiloa ja ammattikalastajat 349 000 kiloa. Kokonaissaalis on pudonnut selvästi 1990-luvun lopusta ja 2000-luvun alusta. Hauen vuosisaalis vuonna 1999 oli 11,3 miljoonaa ja vuonna 2000 10,1 miljoonaa kiloa. Ammattikalastajat ovat pyydystäneet 2000-luvulla keskimäärin 346 000 vuodessa. Määrä on pysynyt suurin piirtein samana, vaikka se onkin vaihdellut vuosittain. Hauki oli vuonna 2011 ammattikalastajien yhdeksänneksitoista eniten pyydystämä kalalaji. Vapaa-ajankalastajilla hauki on kuitenkin toiseksi tärkein saalislaji ahvenen jälkeen.Haukea pyydetään pääasiassa verkoilla, katiskoilla, vieheillä, täyillä ja iskukoukuilla. Myös rysäpyynti ja tuulastus voivat tuottaa hyvän haukisaaliin. Suomessa hauen pienin sallittu saaliskoko oli ennen 40 senttiä, mutta alamitta poistettiin vuonna 1993.
Suomessa hauki on suosittu ruokakala, vaikkakin vähärasvaisena kalana joidenkin mielestä hiukan mauton verrattuna vaikkapa rasvaisempiin lohikaloihin. Varsinkin isoja haukia pidetään puisevan tuntuisina, minkä takia ihmisravinnoksi myytävät hauet luokitellaan Suomessa kolmeen eri luokkaan. Parhaaseen I-luokkaan kuuluvat alle kaksikiloiset ja heikoimpaan III-luokkaan yli neljäkiloiset hauet.Ranskalainen keittiö tunnistaa myös hauen, vaikka haukea ei juurikaan arvosteta kalaruokien raaka-aineena. Vaikka usein toisin uskotaan, hauki on Ranskassa yleisesti edullista ja esimerkiksi halvempaa kuin lohi.Suomessa jo yli kiloisten haukien käyttö ihmisravintona ei ole kovin suositeltavaa, sillä hauissa on havaittu haitallisia määriä raskasmetalleja,  joita kertyy lajina pitkäikäisen hauen elimistöön sen ravinnosta – hauki on vesistössä usein ravintoketjun huipulla. Haukien elohopeapitoisuuksissa on kuitenkin suurta järvi- ja merialuekohtaista vaihtelua. Lasten, nuorten ja hedelmällisessä iässä olevien ei suositella haukien syömistä kuin 1-2 kertaa kuukaudessa. Raskaana olevien ja imettävien äitien ei tule syödä haukea ollenkaan.Hauki on melko ruotoinen kala, mutta se pystytään fileoimaan vähäruotoiseksi. Fileoidessa turhaa ruotojen katkomista tulisi välttää, koska kypsästä lihasta kokonaiset ruodot on helpompi poistaa. Jos hauesta käytetään vain fileet, sen hukkaprosentiksi tulee noin 40. Hävikkiin heitettävä osuus pienenee, jos ruodut ja muut sopivat osat käytetään esimerkiksi kalaliemeen. Fileoitavaa haukea ei välttämättä tarvitse suolistaa, vaikka se onkin suositeltavaa, jotta voitaisiin estää sapen puhkeaminen fileointivaiheessa.Myös hauen mätiä käytetään ravinnoksi. Ennen syömistä se pitää kuitenkin pitää vähintään vuorokauden pakastuslämpötilassa, jotta mahdolliset loistartunnat saadaan estettyä.
Haukia alettiin kasvattaa Euroopassa 1970-luvulla. Kasvatuksessa tähdättiin pääosin poikasten tuottamiseen urheilukalastusta varten, vaikkakin Suomessa myös kalastusteollisuus on hyötynyt kasvatuksesta. Vaikka hauen kasvattamoja on Pohjois-Amerikassa, alan tutkimus on keskittynyt Ranskaan ja itäiseen Eurooppaan.
Hauki saattaa hyökätä myös ihmisen kimppuun. Suomessa kesäisin uutisoidaan muutamia kertoja haukien aiheuttamista puruhaavoista. Kalataloustieteen professorin Hannu Lehtosen mukaan hyökkäykset saattavat johtua refleksistä. Sameissa vesissä hauet eivät välttämättä huomaa ohi liikkuvan kohteen kokoa, vaikka hauet eivät todennäköisesti pure saalistustarkoituksella niin isoa saalista, jota ne eivät pysty nielemään. Hauki päästää kuitenkin irti nopeasti otettuaan esimerkiksi nilkasta kiinni huomattuaan saaliin turhan isoksi.
Hauki yhdistettiin usein suomalaisessa mytologiassa kuolemaan, vaikka se oli myös arvostettu ruokakala ja tarinoiden jättiläiskala. Sen uskottiin pystyvän kulkemaan kuolleiden ja elävien maailman välillä, esimerkiksi uimalla järven pohjan kautta toiseen maailmaan. On myös taltioitu uskomuksia, joissa kuollut joutui poikkeuksellisesti ”hauen suoleen” eikä tavanmukaisesti Manan majoille. ”Hauen suoli” oli erityisen lopullinen kohtalo. Sinne joutunut vainaja ei ollut tavalliseen tapaan vainajana tavoitettavissa, eikä tietäjäkään saanut sieltä ketään nostettua, ei edes itseään jos sinne joutui. Hauelle annettiin joskus tehtäväksi viedä elävän ihmisen sielu tuonelaan, mistä uskottiin seuraavan vakava sairastuminen.Hauki on tunnettu nimellä Veenkoira, ja se on myyteissä antanut tulen ja soiton. Se on ollut järviseutujen kalaemuu. Taikamenoissa hauen luut olivat merkittävässä asemassa. Väinämöisellä oli hauen leukaluusta tehty kantele, joka oli henkisen rikkauden lähde. Hauen pään luilla oli kaikilla oma nimensä, ja ne viittaavat maatalouteen, kalastukseen ja šamanismiin. Hauen päätä ja koukkuluuta on käytetty arpaluuna. Hauen luilla pystyi myös lisäämään sato-onnea.Tietoja hauen palvonnasta ei ole, mutta sen myyttistä asemaa korostavat monet tarinat. Se liittyy Ilmarisen ja Väinämöisen urotekoihin, esimerkiksi kosintamyytissä Ilmarinen vie voitonmerkkinä Pohjolan emännälle hauen pään.Suomessa on aikoinaan laitettu kaivoon tai lähteeseen haukia, niin sanottuja aljohaukia, joiden tehtävä oli inkeriläisten lemmikkikäärmeillä. Se oli suojeleva haltijakala. Lisäksi hauki söi kaivosta sammakkoja ja toimi eräänlaisena vedenlaadun mittarina.
Harvey, B.: A Biological Synopsis of Northern Pike.    Department of Fisheries and Oceans, 2009.   Teoksen verkkoversio (pdf) (viitattu 14.4.2017).  (englanniksi)
Kojo, Arto: Suuri haukikirja.   Helsinki: Readme.fi, 2016.  ISBN 978-952-220-970-2.   
Lehtonen, Hannu: Iso kalakirja.   Helsinki: WSOY, 2003.  ISBN 951-0-28134-4.   
Moyle, Peter B.: Inland Fishes of California.   Berkeley and Los Angeles, California: University of California Press, 2002.  ISBN 0-520-22754-9. Google-kirjat (viitattu 24.6.2017).  
Muus, Bent J. & Dahlstrøm, Preben: Suomen ja Euroopan sisävesikalat.  Suomentanut Markku Varjo. Helsinki: Gummerus Kustannus, 2005.  ISBN 951-20-6768-4.   
Raat, Alexander J. P.: Synopsis of Biological Data on the Northern Pike.   Rome: Food and Agriculture Organization of the United Nations, 1988.  ISBN 92-5-102656-4. Teoksen verkkoversio (pdf) (viitattu 14.4.2017).  (englanniksi)
University of Michigan, Animal Diversity Web (ADW): Esox lucius, American pike (englanniksi)
Centre for Agriculture and Biosciences International (CABI): Esox lucius (pike) (englanniksi)
Haukilahti on Suur-Tapiolan suuralueeseen kuuluva Espoon kaupunginosa, jonka alueella on ollut pysyvää asutusta 1700-luvulta lähtien. Haukilahden asukasluku alkoi kasvaa 1800-luvun lopulla ja 1900-luvun alussa, kun alueen maita lohkottiin huvilatonteiksi helsinkiläisille loma-asukkaille. Asukasluvun kasvu voimistui merkittävästi 1930-luvulla kun alueen liikenneyhteydet paranivat Jorvaksentien valmistuessa. Sotien jälkeen alueelle asutettiin myös jonkin verran siirtoväkeä, mutta suurimman väestönkasvun kaupunginosa koki 1950-luvun lopun ja 1970-luvun välisenä aikana, jolloin sinne rakennettiin paljon esikaupunki-alueille tyypillisiä rivi- ja kerrostaloja. Alueen ensimmäinen yleiskaava astui voimaan vuonna 1974.
Haukilahden rakentamisesta 1950-luvulta lähtien vastasivat yksittäiset rakennusyhtiöt ja arkkitehdit toisin kuin monissa muissa Helsingin ympäristön lähiö- ja esikaupunkihankkeissa. Haukilahden rakennuskanta onkin tästä syystä vaihtelevaa.
Varhaisimmat ihmisen jättämät merkit Haukilahdessa ovat pronssikautiset röykkiöhaudat Hauenkalliolla vesitornin lähellä. Haukilahti oli tuolloin vielä kallioinen ja osin soistunut saari. Haukilahden hautaröykkiö on pronssikaudelle tyypillinen hiidenkiuas, jossa polttohaudatun vainajan ympärille on ensin tehty kivikehä ja sen päälle vasta varsinainen hautaröykkiö. Sitä tutkittiin vuonna 1913, ja sieltä löytyi saviastioiden paloja sekä palaneita luita.Gäddvikin kylä mainitaan ensi kertaa vuoden 1544 maakirjassa, jossa se oli merkitty kuulumaan Espoon keskiaikaiseen nimismiespitäjään, Finnovikeniin. Gäddvikistä itään sijaitsi Björnvikin kylä, ja kylien raja oli myös Porvoon ja Raaseporin läänien raja. Gäddvik puuttuu kirjoista vuodesta 1560 aina vuoteen 1756, jolloin alueelle muutti virolaisia torppareita. Haukilahden alueelle oli merkitty 1774 tehtyyn Gräsan kartanon maita esittävään karttaan kuusi torppaa. 1800-luvulle mennessä torppien määrä oli kasvanut yhdeksään.
Varakkaat helsinkiläiset alkoivat 1800-luvun lopulla perustaa Haukilahteen huviloitaan. Gräsagårdin kartanon maista lohkottiin muun muassa Toppelundin huvilapalsta kauppias Mauritz Svenssonille. Vuoteen 1917 mennessä Gräsagårdin kartanosta oli erotettu 28 erillistä palstaa. Vuonna 1924 valmistunut palstajako näkyy edelleen kaupunginosan tonttirakenteessa.Venäjän keisarikunta päätti rakentaa Helsingin ympärille kantalinnoitetun maalinnoituksen, Krepost Sveaborgin, josta oli tarkoitus tulla osa Suomenlahden rannikoille rakennettua Pietari Suuren merilinnoitusta. Linnoituksen tärkeimpänä tehtävänä oli suojata Pietaria sulkemalla Suomenlahti vahvoilla rannikkolinnoituksilla Porkkala-Tallinna-linjan kohdalta. Merilinnoitusten lisäksi sisämaahan rakennettiin niitä täydentävät maalinnoitukset, joista merkittävimmät sijaitsivat Viipurin, Tallinnan ja Helsingin ympäristöissä. Hajautetun järjestelmän mukaisesti rakennettu linnoitusketju ympäröi kaupunkia jotakuinkin nykyistä Kehä I:tä seuraillen.Haukilahteen sijoittui maarintaman tukikohta XXXIV (34), jonka linnoitustyöt alkoivat ensimmäisen maailmansodan ollessa jo käynnissä keväällä 1916. Haukilahden ja Westendin raja-alueen korkeimmille kohdille rakennettiin 14 erillistä asemaa, jotka rakentuivat suojahuoneista, A- ja C-tyyppien ampuma- ja tähystyspesäkkeistä sekä näitä yhdistäneistä betonirakenteisista vallihaudoista. Linnoituksen eteläisimpään osaan rakennettiin kallioon räjäytetty ammusluola. Haukilahdesta etelään sijaitsi myös Miessaaren merilinnoitus. Linnoitteita ei koskaan käytetty taisteluissa, ja asemat jäivät osin keskeneräisiksi venäläisten poistuessa Suomesta itsenäistymisen jälkeen 1918.Haukilahden alueen linnoituksista ovat säilyneet asemat 2–4, 12 ja 13. Parhaiten ovat säilyneet Toppelundinpuistossa ja Westendin pulkkamäen alueilla sijaitsevat linnoitukset 4, 12 ja 13. Näiden linnoitusten alueella on betonivahvisteisia vallihautoja, erityyppisiä ampumapesäkkeitä ja suojahuoneita. Toppelundinpuistossa on lisäksi säilynyt kallioon louhittu ammusluola. Linnoituksen muut Haukilahden alueella sijaitsevat asemat ovat huonommassa kunnossa. Joitakin niistä on täytetty ja käytetty kaatopaikkoina, kuten asema kahden alueella Länsiväylän laidalla. Linnoitusten yhdyshautoja ei ole myöskään vahvistettu betonilla, ja niitä tukeneet hirsirakenteet ovatkin ajan myötä maatuneet ja vallihaudat kuluneet eroosion vaikutuksesta. Asema kahden alueella on säilynyt kallioon kaivettu luola, jonka seinät on pinnoitettu osittain betonilla. Paikalliset käyttivät sitä Helsingin pommitusten aikana 1939–1944 pommisuojana. Helsingin teollisuuspiiri inventoi jäljellä olevat linnoitukset 1938 ajatuksena siirtää tuotantoa niiden suojaan sodan varalta.
Haukilahden kehitys pysyi pitkään muuta Espoota hitaampana, sillä sinne ei ollut nopeita maaliikenneyhteyksiä Helsingistä tai muualta Espoosta. Rakentaminen alkoi lisääntyä vasta 1920-luvulla, kun Svenska Småbruk och Egna Hem -yhdistys alkoi myydä 3–6 hehtaarin huvilapalstoja kymmenen vuoden maksuajalla. Useat varakkaat helsinkiläisperheet hankkivat lomanviettopaikan Haukilahden alueelta, jossa toimi vielä tuolloin saha, jolla oli rannalla oma puutavaran lastaussatama. Kulku Haukilahteen tapahtui vielä 1930-luvulla laivalla, mutta tilanne muuttui, kun valtio päätti 1932 rakentaa Jorvaksentien (nykyinen Länsiväylä) torjuakseen työttömyyttä Helsingin länsipuoleisilla alueilla. Uusi tie lyhensi matka-aikaa Helsinkiin merkittävästi ja johti alueen palstoittamisen kiihtymiseen.Maa-alaltaan suuren Toppelundin palstan omisti 1930-luvulla Valdemar Bonsdorff. Hän rakennutti alueelle kasvihuoneet, joiden jäänteet ovat edelleen nähtävissä. Palsta vaihtoi omistajaa 1939, kun sen osti Wärtsilän silloinen pääjohtaja Wilhelm Wahlforss. Toppelund toimi Wahlforssin perheen kesäpaikkana.
Haukilahden Pitkänkallionmäelle sijoitettiin talvisodassa Helsingin ilmatorjunnan 51. Valonheitinpatterin seitsemäs jaos, jonka tehtävänä oli valaista Helsinkiin pimeän turvin pyrkiviä pommikoneita. Jaoksen varustukseen kuului Strömbergin valmistama hakuvalonheitin ja Goerz-kuulosuunnin. Jaos aloitti toimintansa 13. lokakuuta 1939, kun se oli vastaanottanut kalustonsa. Jaoksen asuintiloiksi pakko-otettiin Pitkänkallionmäen lähiympäristössä sijainnut johtaja Baderin talo; lisäksi johtaja Salo luovutti huvilansa vapaaehtoisesti samaan tarkoitukseen.Valonheitinjaoksen vahvuus kasvoi yli 30 mieheen, kun se sai 15. lokakuuta täydennysjoukkoja. Miehistö sai loka-marraskuun aikana kaluston huoltokoulutusta ja suoritti valaisuharjoituksia. Valonheittimelle järjestettiin runsaasti viihdytystilaisuuksia ennen sodan syttymistä 30. marraskuuta 1939. Läntinen jaos, johon Haukilahden valonheitinpatteri kuului, ei joutunut koko talvisodan aikana pommitusten kohteeksi. Viholliskoneet sen sijaan pudottivat lentolehtisiä läheisen hiekkakuopan alueelle sodan alkupäivinä. Talvisodan ennätyspakkaset koettelivat myös Pitkänkallionmäen patteria, kun esimerkiksi 18. tammikuuta 1940 lämpötila laski −39 asteeseen mäellä. Valonheitinpatteri ei päässyt kertaakaan suorittamaan varsinaista tehtäväänsä eli viholliskoneiden valaisua, sillä viholliskoneet suorittivat vain kaksi yöpommitusta Helsinkiin talvisodan aikana. Jaoksen lottakanttiini lopetettiin Moskovan rauhan solmimisen jälkeen maaliskuun lopulla ja sen miehistö kotiutettiin 5. huhtikuuta.Haukilahden valonheitinpatteri palasi toimintaan 12. heinäkuuta 1941 yleisen liikekannallepanon jälkeen. Asemat kunnostettiin, niistä vedettiin puhelinyhteys Helsingin paikallistorjuntakeskukseen ja lottakanttiini jatkoi jälleen toimintaansa. Miehistö majoittui jatkosodan ajan talvisodan tapaan lähellä sijainneisiin huviloihin. Vihollisen pommituslennot rajoittuivat alkuun häirintäpommituksiin. Vuoden 1942 tammi-maaliskuun pommitukset tuhosivat Helsinkiä, ja niiden jälkeen ilmapuolustus päätti siirtyä tehokkaaksi osoittautuneeseen sulkuammuntataktiikkaan. Torjunta tehostui entisestään keväällä 1943, kun Helsinkiin saatiin ilmatorjuntatutkia ja uusia IT-tykkejä. Pitkänkallionmäen patteri osallistui myös Kalle Nurmen komennossa Helsingin suurpommitusten torjuntaan. Haukilahden patterista vastasivat naislotat heinäkuun 1944 lopusta aina 15. lokakuuta 1944 saakka, jolloin patteri lopetti lopullisesti toimintansa.
Omakotitalojen rakentaminen lisääntyi voimakkaasti toisen maailmansodan jälkeen, kun evakkoja alettiin asuttaa muualle Suomeen. Haukilahdesta lohkottiin tontteja muun muassa nykyisen Salakkatien alueelta, jonne asutettiin rintamamiehiä. Haukilahdessa on säilynyt jonkin verran ennen vuotta 1950 rakennettuja rakennuksia, jotka ovat lähinnä omakotitaloja. Esimerkkeinä näistä ovat kivinen kaksikerroksinen omakotitalo Haukilahdenkadun varressa ja Telamäentien alueella sijaitsevat omakotitalot. Wilhelm Wahlforssin sotaa ennen hankkiman Toppelundin palstan uuden 560 neliön päärakennuksen valmistumista juhlittiin 1951. Toppelundin palsta oli Wahlforssien omistuksessa liki 30 vuotta, kunnes ensin palstan pohjoisosa myytiin Keskus-Sato Oy:lle ennen W. Wahlforssin kuolemaa vuonna 1969. Wahlforssin perikunta päätti myydä palstan eteläosan kymmenen vuotta myöhemmin Espoon kaupungille. Toppelundin 560-neliöinen päärakennus oli luokiteltu 2009 yhdeksi kaupunginosan kulttuurihistoriallisesti arvokkaimmaksi rakennuskohteeksi, ja se oli suojeltu kokonaisuudessaan.Haukilahden rakennuskanta kasvoi selvästi 1950-luvulle tultaessa alueen parantuneiden liikenneyhteyksien ansiosta. Vuoden 1957 peruskartassa on nähtävissä Haukilahden pohjoisosaan syntyneet uudet pientaloalueet. Kaupunginosan tiestö oli vielä melko alkeellista, eteläosan rakentaminen hyvin vähäistä ja maankäyttö yleisesti ottaen suhteellisen tehotonta. Kerros- tai rivitaloja ei ollut vielä rakennettu. Haukilahden rantojen asutus oli pääasiassa huvilamuotoista ja kausiluontoista. Uudenmaan lääninhallitus määräsi 4. toukokuuta 1950 Haukilahteen rakennuskiellon kaavan laatimista varten. Kiellon aikana tehtiin jonkin verran rakentamista poikkeusluvilla.
1960-luvulla asutus alkoi Jorvaksentien laidalla lisääntyä hiljalleen. Rannan lähellä oli vielä 60-luvun alussa maatila, kalastustila ja huvila-asuntoja ja Jorvaksentie oli ainoa tieyhteys Haukilahdesta Westendiin. Kaupunginosassa vielä tänäkin päivänä sijaitseva Pattisten puisto toimi Battiksen tilan laidunalueena aina vuoteen 1958, jolloin tila luopui lehmistään. Myös ammattimainen kalastustoiminta Haukilahden alueella päättyi kahden viimeisen ammattikalastajan lopettaessa toimintansa 1960-luvun alussa. Kaupunginosan rakentaminen tapahtui 1960-luvun alkuvuosina yhden rivitalon vuositahdilla. Haukilahden rakentaminen voimistui entisestään, kun Espoosta tuli kauppala 1963. Kunnallinen kaavoitusmonopoli syntyi Espoossa 1966, kun oikeudet kaavoitukseen siirtyivät lääninhallitukselta kunnalle. Tämän seurauksena kaikille asuinalueilla alettiin laatia yleiskaavaa. Haukilahden kaavoitustyöt annettiin arkkitehti Risto Sammalkorven tehtäväksi, kaavan luonnos valmistui tammikuussa 1964. Kaavoituksen aikanakin rakennustoiminta jatkui poikkeusluvin.Haukilahden muutos nykyistä asuaan kohti alkoi Sammalkorven tekemästä kaavaluonnoksesta, jossa suurin osa teistä oli jo nykyisillä paikoillaan. Luonnoksen mukaan Haukilahdentie (nykyinen Haukilahdenkatu) olisi toiminut sisäänajoväylänä Jorvaksentieltä, josta se olisi kaartanut kauppakeskuksen, Pattisten pellon ja Sorsakiven ohi Westendiin. Muista pääväylistä Mellstenintie ja Toppelundintie olivat luonnoksessa jo nykyisillä paikoillaan. Muuten tavallisen asemakaavaluonnoksen erikoisin piirre on Haukilahteen suunniteltu metro. Rata olisi tullut suunnitelmien mukaan Tapiolasta ja ylittänyt Länsiväylän nykyisen Ahventien kohdalla. Asemaa suunniteltiin Haukilahdenkadun ja Hauenkalliontien risteykseen, mistä metro olisi jatkanut Hauenkalliontietä seuraten kohti Matinkylää. Asemakaavassa suunniteltu metro ei toteutunut, mutta rakennusvaiheessa olevan Länsimetron lähin asema oli 2014 tulossa Niittykumpuun. Haukilahden tiestöä nimeämään asetettiin erityinen kadunnimitoimikunta, jonka tekemistä ehdotuksista osa on käytössä edelleen alueen teiden nimistössä. Haukilahden alueella säilytettiin kahdeksan vanhaa kadunnimeä, joista viisi saivat myös suomenkielisen vastineen.
Nopeimman rakentamisen vaihe oli vuosina 1963–1967. Alueen rakentaminen tehtiin paloittain, ja siitä vastasivat useat rakennusyritykset. Haukilahden asuntokanta kasvoi 1960-luvulla noin 30-kertaiseksi, ja alueelle nousi yli 1 300 uutta asuntoa. Uudet rakennukset olivat pääasiassa rivi- ja kerrostaloja. Haukilahden sataman ruoppaaminen ja rakentaminen aloitettiin 1966 alueen asutuksen lisääntyessä. Vanha kauppakeskus valmistui 1962. Kaupunginosan maamerkiksi muodostunut vesitorni sai rakennusluvan 14. marraskuuta 1966. Tornin rakentaminen aloitettiin 1967, ja se otettiin käyttöön syyskuussa 1968. Torni maksoi lähes kolme miljoonaa markkaa.Yksittäiset rakennusyritykset rakensivat uudet rakennukset Haukilahden alueelle 1960-luvun alussa tontti kerrallaan, minkä seurauksena suurimmasta osasta rakennuksia tuli arkkitehtuuriltaan vaihtelevia ja yksilöllisiä. Alueelle rakennettiin esimerkiksi paljon atriumtyyppisiä rivitaloja, joissa yksityisen sisäpihan ympärille on sijoitettu rakennuksen yksityiset sisätilat. Rakennusmateriaaleina 1960-luvun rakennuksissa käytettiin pääasiassa puuta, tiiltä ja niiden yhdistelmiä. Rakennukset olivat paikan päällä tehtyjä elementtirakentamisen sijasta, jolloin niissä tehtiin paikoin arkkitehdin näkemyksestäkin poikkeavia teknisiä ratkaisuita. Haukilahden rakennuksia suunnittelemassa olivat muun muassa arkkitehdit Matti Aaltonen, Jaakko Laapotti ja Toivo Korhonen.
Haukilahden keskeisimmät alueet olivat jo 1970-luvun vaihteessa rakennettu. Alueen ensimmäinen kaava saatiin voimaan vasta 6. toukokuuta 1974 sisäministeriön vahvistettua sen. Kaava lähinnä vahvisti jo valmistuneen rakentamisen tilan. Sama 1974 vahvistettu kaava oli edelleen 2000-luvulla suurimmin osin voimassa Haukilahden alueella; muutokset ovat olleet lähinnä niin sanottuja yhden tai kahden tontin kokoisia ”postimerkkikaavoja”. Rakennustahti hidastui, ja 1970-luvulla tuli enää 674 ja 1980-luvulla 411 uutta asuntoa. Vuonna 1985 käynnistyi vielä entisen Toppelundin palstan eteläosan kaavoitus. Espoo oli ostanut sen omistaneelta perikunnalta viisi vuotta aiemmin. Kaava valmistui 1988, ja alueelle oli sijoitettu siinä pientalotontteja. Entisen Toppelundin palstan pohjoisosaan valmistuivat 1980-luvulla Toppelundin koulu, monitoimitalo Simpukka, Haukilahden kirjasto ja -päiväkoti. Haukilahden sataman asemakaava vahvistettiin 1986, mistä käynnistyivät nykymuotoisen sataman ruoppaus- ja rakennustyöt. Vuosina 1986–1988 sataman rakentamiseen käytettiin kaikkiaan noin kuusi miljoonaa markkaa.1990-luvun lama ja kaavoitetun rakennusmaan loppuminen vähensivät uusien asuntojen rakentamista, ja vuosikymmenen aikana uusia asuntoja nousikin puolet vähemmän 1980-lukuun nähden. Haukilahteen valmistuivat 1990-luvulla muun muassa uusi kauppakeskus Länsiviitta ja rannan läheisyydessä sijaitseva Toppelundin päiväkoti. Haukilahden nykyinen satama vihittiin pitkien rakennustöiden jälkeen käyttöön elokuussa 1997. 2000-luvulla uusia rakennuksia tuli enää alle 100, mikä johtuu pitkälti juuri kaavoitetun maan loppumisesta alueella. 2000-luvun puolivälissä Haukilahden asunnoista noin 24 prosenttia oli vuokra-asuntoja.Kaupunginosan rakennuskanta ei näyttänyt 2010-luvun alussa enää merkittävästi kasvavan, sillä alueelle oli tarkoitus rakentaa vain 32 uutta asuinrakennusta seuraavan vuosikymmenen aikana. Tilanne voi tosin olla 2010-luvulla muuttumassa, sillä Espoon kaupunki suunnitteli syyskuussa 2014 esimerkiksi kaavoittavansa uuden asuinalueen Toppelundinpuiston Mellstenintien puoleiseen laitaan.
Juutilainen, Seppo & Melkko, Markku & Miettinen, Heikki (toim.): Haukilahti – Gäddvik.   Espoo: Haukilahden seura – Gäddvikssällskapet ry, 2006. ISBN 978-951-857467-8.    

Haukilahden lukio on Espoon Otaniemessä sijaitseva noin 350 opiskelijan lukio. Lukion historia juontaa juurensa vuonna 1952 opetuksen aloittaneeseen Etelä-Espoon Yhteiskouluun, joka oli perustamishetkellään Espoon toiseksi vanhin oppikoulu. Yhteiskoulu sai lukio-oikeudet vuonna 1958. Koulu kunnallistettiin vuonna 1977, ja jatkoi toimintaansa Haukilahden koulurakennuksessa peruskoulun yläkouluna ja lukiona. Koulu ja lukio erkanivat toisistaan syksystä 2016 alkaen, kun lukio muutti Aalto-yliopiston kampukselle Espoon Otaniemeen. Haukilahden koulu jatkoi Haukilahden alkuperäisen oppilaitosrakennuksen käyttöä, joskin siirtyi syksyllä 2017 sisäilmaremontin seurauksena väistötiloihin Kiloon.
Haukilahden koulun ja lukion perustamista valmisteleva kokous pidettiin Gräsan kansakoululla (nykyinen Niittykummun koulu) 30. maaliskuuta 1949. Koulun toimintaa tukeva Etelä-Espoon Yhteiskoulun Kannatusyhdistys rekisteröitiin 26. lokakuuta 1950. Suomenkielisen koulun perustamisesta kiinnostunut professori Aapeli Saarisalo myi Espoon kunnalle omistamansa kolmikerroksisen huvilan tontteineen koulua varten. Koulu sai lukioluvat 24. huhtikuuta 1952 ja aloitti toimintansa oppikouluna 1. syyskuuta 1952, jolloin koulussa oli 37 ensiluokkalaista. Kouluun sisäänkirjoittautuminen maksoi ensimmäisenä vuonna 500 markkaa ja lukukausimaksu oli 8 000 markkaa henkilöltä. Maksu pysyi samana alkuvuosina, mutta lukukausimaksusta annettiin alennusta saman perheen lapsille. Koulupäivät olivat ensimmäisinä vuosina maksimissaan yli kymmenen tunnin mittaisia kello 8.15–18.40. Kannatusyhdistys osti tontin rakennuksineen kunnalta 11 miljoonalla helmikuussa 1956. Koulurakennusta laajennettiin 1950-luvun lopulla kahteen otteeseen.
Koululle myönnettiin lukio-oikeudet huhtikuussa 1958, ja ensimmäinen koulun oma oppilasryhmä jatkoi keskikoulusta koulun lukioon jo saman vuoden syyslukukaudella. Ensimmäiset ylioppilaat valmistuivat Haukilahden lukiosta keväällä 1961. Koulurakennusta laajennettiin 1960-luvulla kahteen kertaan. Toisen laajennuksen yhteydessä 1963 sen julkisivu kääntyi silloisen Jorvaksentien laajentamisen seurauksena etelään Haukilahteen päin, kun pääsisäänkäynti ja kulku kouluun siirtyivät rakennuksen eteläpuolelle rakennetulle Koulutanhualle. TVH liitti koulun samalla kaupungin vesihuoltoon.
Peruskoulu alkoi Espoossa 1970-luvulla, mikä Etelä-Espoon yhteiskoulun kannatusyhdistyksen oli otettava huomioon. Peruskoulujärjestelmän tulo aiheutti esimerkiksi vuonna 1972 kadon koulun opettajakunnassa, kun koko oppilaitoksen toiminnan jatkuminen oli vaakalaudalla. Samana vuotena siirryttiin jo peruskoulun mukaiseen jakoon ala- ja yläasteen, vaikka koulu jatkoi toimintaansa vielä yksityisenä. Monien kokousten jälkeen koulun kannatusyhdistys päätti keväällä 1976 vuokrata koulun tontin Espoon kaupungille, jonka tehtäväksi tuli ylläpitää Haukilahden koulua ja lukiota. Koulutontin ja sen rakennusten ylläpito jäi kannatusyhdistyksen vastuulle. Yhdistys ryhtyi suunnittelemaan rakennusten peruskorjausta ja laajentamista, mutta sen resurssit eivät olleet riittävät rakennusprojektiin. Vuonna 1984 kaupunki ja kannatusyhdistys tekivät sopimuksen, jonka mukaisesti koulun tontti vuokrattiin kaupungille 30 vuodeksi 80 000 markan vuosihintaan, joka oli sidottu elinkustannusindeksiin.
Espoon kaupunki aloitti 1988 koulurakennuksen laajentamisen ja saneerauksen, ja 1990 valmistuneeseen siipeen tulivat muun muassa uusi ruokala ja auditorio. 1990-luvulla lukio siirtyi muiden Suomen julkisten lukioiden tapaan luokattomaan lukio-opetukseen. Koulun tilat ovat 2000-luvulle tultaessa jääneet ahtaiksi, mikä on tuntunut etenkin peruskoulun puolella, jossa oppilaita on ollut noin sata liikaa tiloihin nähden. 1990-luvun laman aikana rakennettu auditorio oli jo valmistuessaan liian pieni.Tilakeskuksen vuonna 2013 tekemän selvityksen mukaan Espoossa on 33 koulua, jotka vaativat perusteellista korjausta ja 15–20 koulua, joita uhkaa sulkeminen, ellei niitä korjata viiden vuoden aikana. Näistä kiireellisenä kohteena mainitaan viiden muun ohessa Haukilahden koulun ja lukion rakennus. Sisäilman puhtauteen liittyvät ongelmat ovat ainakin osasyy kaikissa listatuissa tulevissa koulukorjauksissa. Tilakeskuksen investointiesityksessä vuosille 2015–2019 Haukilahden koulu ja lukio mainittiin peruskorjattavien ja laajennettavien kohteiden listalla. Tilakeskuksen esitys ei määrittänyt kohteelle valmistumistavoitetta, mutta sivistystoimi esitti tavoitteeksi vuotta 2019. Opetus- ja varhaiskasvatuslautakunnan lausunnossa Tilakeskus-liikelaitoksen investointiesityksestä Haukilahden koulun ja lukion peruskorjaus nähtiin kiireisimpänä peruskorjauskohteena Tapiolan alueella, jonka korjaamista suunniteltiin aloitettavaksi Tapiolan koulun ja lukion peruskorjauksen jälkeen. Haukilahden oppilaitosrakennusta esitettiin lausunnossa myös laajennettavaksi peruskorjauksen yhteydessä.Lukio siirtyi syksystä 2016 alkaen Aalto-yliopiston Otaniemen kampukselle ennen Haukilahden oppilaitosrakennuksen kunnostus- ja laajennustöiden aloittamista. Koulun päärakennus siirtyi vanhaan puutekniikan rakennukseen osoitteessa Tekniikantie 3. Tämän lisäksi koulun oli tarkoitus käyttää muun muassa fysiikan-, kemian- ja taiteen laitosten tiloja sekä Otahallia opetukseen.
Haukilahden lukioon oli lukukaudella 2016–2017 108 aloituspaikkaa, joista 15 urheilulinjalle. Lukion kielivalikoimaan ovat kuuluneet englanti (A), ruotsi (A, B1), saksa (A, B2/B3), ranska (B2/B3) ja espanja (B3).Lukiossa on toiminut vuodesta 1994 lähtien urheilulinja, jonka painopistelajeja ovat golf, jalkapallo, jääkiekko ja voimistelu. Lukukaudella 2014–2015 Haukilahden lukiossa opiskeli noin vajaa sata valmennusurheilijaa, joista osa on Olympiakomitean tuen piirissä. Näiden lisäksi lukiossa opiskeli 40 maajoukkue- ja kansainvälisen tason urheilija sekä 51 SM-tason urheilijaa; 14 urheilijaa harrasti muita kuin neljää painopistelajia. Lukio tekee muiden kuin neljän painopistelajin harjoittelutoiminnassa yhteistyötä paikallisten urheiluseurojen, kuten Tapiolan Hongan, Westend Indiansin, ETK:n ja EsTT:n kanssa. Muut kuin urheilulinjalla opiskelevat opiskelijat voivat anoa kolmeen eri tasoon jaettua urheilustatusta, joka oikeuttaa joustavampiin opiskelukäytänteihin.
Lukioon pääsyn keskiarvoraja oli vuoden 2014 yhteishaussa 8,25. Lukio sijoittui keväällä 2013 STT:n lukiovertailussa sijalle 143 ja keväällä 2014 sijalle 212. Helsingin Sanomien kevään 2014 lukiovertailussa Haukilahti sijoittui sijalle 47. Valtion taloudellinen tutkimuskeskus VATT teki vuosina 2002–2013 tutkimuksen, jossa arvioitiin lukioiden laatua. Tutkimuksen mukaan julkisuudessa esitetyt erilaiset lukiovertailut ovat harhaanjohtavia eikä lukioita voida luotettavasti asettaa paremmuusjärjestykseen niiden laadun perusteella.
Koulun toimintaa tukenut entinen kannatusyhdistys, Etelä-Espoon Yhteiskoulun Kannatusyhdistys r.y. perustettiin 1950 yksityistä Etelä-Espoon Yhteiskoulua varten. Yhdistys rakensi suuren osan koulun kiinteistöstä ja omisti vuoteen 2014 tontin, jolle koulu on rakennettu. Yhdistys vuokrasi koulurakennusta Espoon kaupungille ja pystyi tukemaan vuokratuloista koulun opetusta ja opiskelua vuosittain noin 16 000 eurolla. Yhdistys rahoittanut koulun kansallisiin merkkipäiviin liittyviä tapahtumia, kansainvälisiä projekteja, teemapäiviä, koulukiinteistön kunnostusta ja jakoi vuosittain stipendejä.Kannatusyhdistyksen omistama maa-alue myytiin Espoon kaupungille vuonna 2014. Yhdistyksen toimintaa jatkamaan perustettiin Etelä-Espoon Yhteiskoulun Säätiö, joka aloitti toimintansa alkuvuodesta 2016. Säätiön tehtäviksi muotoutuivat edeltäjänsä tapaan opiskelun ja opetustoiminnan tukeminen yläkoulussa ja lukiossa. Lukion osalta säätiö tukee opiskelijoita, opintomatkoja, sekä jakaa vuosittain stipendejä. Säätiön tehtäviin kuuluivat myös kouluun liittyvä julkaisutoiminta, sekä erilainen viranomaisyhteistyö koulun ja lukion toimintaedellytysten parantamiseksi.
Juutilainen, Seppo & Melkko, Markku & Miettinen, Heikki (toim.): Haukilahti – Gäddvik.   Espoo: Haukilahden seura – Gäddvikssällskapet ry, 2006.  ISBN 978-951-857467-8.   
Talli, Riitta: Aapelista se alkoi... : Etelä-Espoon yhteiskoulu, Haukilahden koulu ja lukio 1952-2002.   Espoo: Etelä-Espoon yhteiskoulun kannatusyhdistys, 2002.  ISBN 952-91-4998-0.   
Kukkanen, Kari: Etelä-Espoon yhteiskoulun 30-vuotishistoriikki.   Espoo: Etelä-Espoon yhteiskoulun kannatusyhdistys, 1982.     
Etelä-Espoon yhteiskoulu, Haukilahden koulu ja lukio 40 vuotta.   Espoo: Haukilahden koulu ja lukio, 1992.

Haukilahti (ruots. Gäddvik) on Espoon kaupunginosa, joka kuuluu Suur-Tapiolan suurpiiriin. Kaupunginosa sijaitsee Suomenlahden rannalla, ja sen maa-alue on vanhaa maankohoamisaluetta, joka on kohonnut merestä viimeisen jääkauden jälkeisinä vuosituhansina. Kaupunginosaa reunustavat 20–30 metrin korkuiset mäet, jotka nousivat ensimmäisenä merenpinnan yläpuolelle. Haukilahdessa oli vuoden 2017 alussa 5 746 asukasta, ja sen väestötiheys oli 1 787 henkilöä neliökilometriä kohden.
Haukilahden moderni historia alkaa noin 1500-luvulta, mutta alueen kehitys nykytilaansa on tapahtunut pääosin vasta toisen maailmansodan jälkeisinä vuosikymmeninä, jolloin kaupunginosaan rakennettiin paljon uusia omakoti-, rivi- ja kerrostaloja. Haukilahti kasvoi sotien jälkeen pienestä helsinkiläisten lomanviettopaikasta noin 6 000 asukkaan esikaupunkialueeksi, minkä seurauksena alueen pääelinkeino muuttui maanviljelystä nykyiseen palvelu- ja kaupan alan liiketoimintaan.
Haukilahden pinta-ala on 3,2 neliökilometriä. Kaupunginosa rajautuu lännessä Matinkylään, idässä Westendiin ja pohjoisessa Niittykumpuun. Haukilahden eteläpuolella avautuu Suomenlahteen kuuluva Miessaarenselkä, joka on saanut nimensä selän eteläpuolella sijaitsevasta Miessaaresta. Haukilahden ja Matinkylän rajalla virtaava Gräsanoja laskee Haukilahden satama-altaaseen.Haukilahden kaupunginosan reunoja kiertävät jono 20–30 metrin korkuisia kallioalueita (Hauenkallio, Telamäki, Rajakallio, Pitkänkallio). Näiden alueiden väliin jää matalia painautumia (5–15 m merenpinnasta). Kaupunginosan matalimmat alueet sijaitsevat Telaniityllä ja Pattisten puistossa, joka on Haukilahden maatunut lahdelma. Kaupunginosan alueen maaperää hallitsevat nykyisin matalien alueiden savimaa ja korkeiden paikkojen kalliot, joiden päällä on paikoittain ohut karikekerros.Haukilahden maanmuodot ovat kokonaisuudessaan muotoutuneet viimeisimmän jääkauden jälkeen alueen kohotessa merestä maannousemisen seurauksena. Alue muodostui tuhansien vuosien aikana alkuun Litorinameren ulkosaareksi, josta tuli myöhemmin kookas sisäsaari maankohoamisen jatkuessa. Haukilahden alue oli edelleen saari ajanlaskun alun aikoihin noin 2 000 vuotta sitten, kun merenpinta oli 7–8 metriä nykyistä korkeammalla.Kaupunginosan kasvillisuutta hallitsivat 3 000–4 000 vuotta sitten jalot lehtipuut, jotka hävisivät ilmaston kylmentyessä. Metsien rehevyys niukkeni, jolloin valoisat mäntyjen ja koivujen hallitsemat sekametsät valtasivat Haukilahden alueella sijainneet saaret. Joitakin vuosisatoja ennen ajanlaskun alkua Haukilahden alueen ilmasto alkoi jäälleen muuttua merelliseksi ja alueelle levisivät tiheät kuusikot. Samalla Pitkänkallionmäen luoteispuolella sijainnut merenlahti alkoi soistua.Haukilahden kerrostaloalueet sijoittuvat sataman länsipuolelle Mellstenin rantatielle, Pitkänkallionmäen ja Hauenkallionmäen korkeimmille kohdille sekä Westendin rajalle ja Haukilahdenkadun varteen. Rivitaloalueita on muun muassa entisen Toppelundin palstan pohjoisosassa, Telämäen ja Pattistenpuiston alueilla sekä Pitkänkallionmäen ympärillä. Alueen liikerakennukset ovat Haukilahdenkadun varrella.
Varhaisimmat ihmisen jättämät merkit Haukilahdessa ovat pronssikautiset röykkiöhaudat Hauenkalliolla vesitornin lähellä. Haukilahti oli tuolloin vielä kallioinen ja osin soistunut saari. Gäddvikin kylä mainitaan ensi kertaa vuoden 1544 maakirjassa, jossa se oli merkitty kuulumaan Espoon keskiaikaiseen nimismiespitäjään, Finnovikeniin. Gäddvik puuttuu kirjoista vuodesta 1560 aina vuoteen 1756, jolloin alueelle muutti virolaisia torppareita. Haukilahden alueelle oli merkitty 1774 tehtyyn Gräsan kartanon maita esittävään karttaan kuusi torppaa.
Varakkaat helsinkiläiset alkoivat 1800-luvun lopulla perustaa Haukilahteen huviloitaan. Gräsan kartanon maista lohkottiin vuoteen 1917 mennessä 28 erillistä palstaa. Vuonna 1924 valmistunut palstajako näkyy edelleen kaupunginosan tonttirakenteessa.Haukilahteen sijoittui myös Venäjän keisarikunnan rakentaman Krepost Sveaborgin maarintaman tukikohta XXXIV (34), jonka linnoitustyöt alkoivat ensimmäisen maailmansodan ollessa jo käynnissä keväällä 1916. Linnoitteita ei koskaan käytetty taisteluissa, ja asemat jäivät osin keskeneräisiksi venäläisten poistuessa Suomesta itsenäistymisen jälkeen 1918.Haukilahden kehitys pysyi pitkään muuta Espoota hitaampana, sillä sinne ei ollut nopeita maaliikenneyhteyksiä Helsingistä tai muualta Espoosta. Kulku Haukilahteen tapahtui vielä 1930-luvulla laivalla, mutta tilanne muuttui, kun valtio päätti 1932 rakentaa Jorvaksentien (nykyinen Länsiväylä) torjuakseen työttömyyttä Helsingin länsipuoleisilla alueilla. Uusi tie lyhensi matka-aikaa Helsinkiin merkittävästi ja johti alueen palstoittamisen kiihtymiseen.
Haukilahden Pitkänkallionmäelle sijoitettiin talvisodassa Helsingin ilmatorjunnan 51. Valonheitinpatterin seitsemäs jaos, jonka tehtävänä oli valaista Helsinkiin pimeän turvin pyrkiviä pommikoneita. Jaos aloitti toimintansa 13. lokakuuta 1939, kun se oli vastaanottanut kalustonsa. Jaoksen lottakanttiini lopetettiin Moskovan rauhan solmimisen jälkeen maaliskuun lopulla ja sen miehistö kotiutettiin 5. huhtikuuta. Haukilahden valonheitinpatteri palasi toimintaan jatkosodan alulla 12. heinäkuuta 1941 yleisen liikekannallepanon jälkeen. Pitkänkallionmäen patteri osallistui myös Helsingin suurpommitusten torjuntaan. Haukilahden patterista vastasivat naislotat heinäkuun 1944 lopusta aina 15. lokakuuta 1944 saakka, jolloin patteri lopetti lopullisesti toimintansa.
Omakotitalojen rakentaminen lisääntyi voimakkaasti toisen maailmansodan jälkeen, kun evakkoja alettiin asuttaa muualle Suomeen. Haukilahdesta lohkottiin tontteja muun muassa nykyisen Salakkatien alueelta, jonne asutettiin rintamamiehiä.Haukilahden rakennuskanta kasvoi selvästi 1950-luvulle tultaessa alueen parantuneiden liikenneyhteyksien ansiosta. Vuoden 1957 peruskartassa on nähtävissä Haukilahden pohjoisosaan syntyneet uudet pientaloalueet. Kaupunginosan tiestö oli vielä melko alkeellista, eteläosan rakentaminen hyvin vähäistä ja maankäyttö yleisesti ottaen suhteellisen tehotonta. Kerros- tai rivitaloja ei ollut vielä rakennettu. Haukilahden rantojen asutus oli pääasiassa huvilamuotoista ja kausiluontoista. Uudenmaan lääninhallitus määräsi 4. toukokuuta 1950 Haukilahteen rakennuskiellon kaavan laatimista varten. Kiellon aikana tehtiin jonkin verran rakentamista poikkeusluvilla.1960-luvulla asutus alkoi Jorvaksentien laidalla lisääntyä hiljalleen. Rannan lähellä oli vielä 60-luvun alussa maatila, kalastustila ja huvila-asuntoja ja Jorvaksentie oli ainoa tieyhteys Haukilahdesta Westendiin. Kaupunginosan rakentaminen tapahtui 1960-luvun alkuvuosina yhden rivitalon vuositahdilla. Haukilahden rakentaminen voimistui entisestään, kun Espoosta tuli kauppala 1963. Kunnallinen kaavoitusmonopoli syntyi Espoossa 1966, kun oikeudet kaavoitukseen siirtyivät lääninhallitukselta kunnalle. Tämän seurauksena kaikille asuinalueilla alettiin laatia yleiskaavaa, ja Haukilahden kaavan luonnos valmistui tammikuussa 1964. Kaavoituksen aikanakin rakennustoiminta jatkui poikkeusluvin. Kaavaluonnoksessa suurin osa teistä oli jo merkitty nykyisille paikoilleen.
Nopeimman rakentamisen vaihe oli vuosina 1963–1967. Haukilahden asuntokanta kasvoi 1960-luvulla noin 30-kertaiseksi, ja alueelle nousi yli 1 300 uutta asuntoa. Uudet rakennukset olivat pääasiassa rivi- ja kerrostaloja. Kaupunginosan maamerkiksi muodostunut vesitorni otettiin käyttöön syyskuussa 1968. Haukilahden rakennuksia suunnittelemassa olivat muun muassa arkkitehdit Matti Aaltonen, Jaakko Laapotti ja Toivo Korhonen.
Haukilahden keskeisimmät alueet olivat jo 1970-luvun vaihteessa rakennettu. Alueen ensimmäinen kaava saatiin voimaan vasta 6. toukokuuta 1974 sisäministeriön vahvistettua sen. Kaava lähinnä vahvisti jo valmistuneen rakentamisen tilan. Sama 1974 vahvistettu kaava oli edelleen 2000-luvulla suurimmin osin voimassa Haukilahden alueella; muutokset ovat olleet lähinnä niin sanottuja yhden tai kahden tontin kokoisia ”postimerkkikaavoja”. Rakennustahti hidastui, ja 1970-luvulla tuli enää 674 ja 1980-luvulla 411 uutta asuntoa. Entisen Toppelundin palstan pohjoisosaan valmistuivat 1980-luvulla Toppelundin koulu, monitoimitalo Simpukka, Haukilahden kirjasto ja -päiväkoti.1990-luvun lama ja kaavoitetun rakennusmaan loppuminen vähensivät uusien asuntojen rakentamista, ja vuosikymmenen aikana uusia asuntoja nousikin puolet vähemmän 1980-lukuun nähden. Haukilahteen valmistuivat 1990-luvulla muun muassa uusi kauppakeskus Länsiviitta ja rannan läheisyydessä sijaitseva Toppelundin päiväkoti. Haukilahden nykyinen satama vihittiin pitkien rakennustöiden jälkeen käyttöön elokuussa 1997. 2000-luvulla uusia rakennuksia tuli enää alle 100, mikä johtuu pitkälti kaavoitetun maan loppumisesta alueella.Kaupunginosan rakennuskanta ei näyttänyt 2010-luvun alussa enää merkittävästi kasvavan, sillä alueelle oli tarkoitus rakentaa vain 32 uutta asuinrakennusta seuraavan vuosikymmenen aikana. Espoon kaupunki kaavoitti toukokuussa 2016 uuden asuinalueen Toppelundinpuiston Mellstenintien puoleiseen laitaan. Alueen kaavamuutos toteutui tosin alkuperäistä suunnitelmaa suppeampana, esimerkiksi kaavoitetun rakennusoikeuden jäädessä noin puoleen alun perin suunnitellusta.
Haukilahden alueella oli 2013 noin 1 037 työpaikkaa. Eniten työllistivät terveys- ja sosiaalipalvelut (144 työpaikkaa), tukku- ja vähittäiskauppa (175 työpaikkaa) sekä ammatillinen, tieteellinen ja tekninen toiminta (116 työpaikkaa).
Haukilahdessa on kaksi kunnan ylläpitämää suomenkielistä päiväkotia (Haukilahden ja Toppelundin päiväkodit) ja vuonna 1990 perustettu yksityinen ruotsinkielinen päiväkoti, jolla on ollut ostopalvelusopimus Espoon kaupungin kanssa. Haukilahden päiväkodin sisäilmaongelmista kärsinyt alkuperäinen rakennus purettiin syksyllä 2017, ja sen tilalle rakennettiin uusi kaksikerroksinen päiväkoti. Uudet tilat nostavat Haukilahden päiväkodin päivähoitopaikkojen määrän 147:ään. Kaupunginosassa aloitti 1995 ranskankielinen kielikylpypäiväkoti, joka kuitenkin lopetti toimintansa myöhemmin ja siirtyi Helsingin Kruununhakaan.Haukilahdessa on sijainnut kaksi peruskoulua, vuonna 1985 toimintansa aloittanut Toppelundin koulu ja Haukilahden koulu. Haukilahden koulun kanssa samassa rakennuksessa toimi aiemmin Haukilahden lukio, joka siirtyi syyslukukaudesta 2016 alkaen Aalto-yliopiston kampukselle Otaniemeen vaihtamatta kuitenkaan nimeään. Myös Haukilahden koulu siirtyi pois rakennuksesta elokuussa 2017, kun koulurakennuksessa käynnistyi sisäilmaremontti. Haukilahden koulu ja lukio jatkavat 1951 perustetun yksityisen edeltäjänsä, Etelä-Espoon yhteiskoulun toimintaa, joka oli perustamisensa aikaan Espoon toinen oppikoulu.Haukilahden keskustassa kauppakeskus Länsiviitan lähellä sijaitsee Espoon kaupungin ylläpitämä Haukitalo, joka toimii alueen ikäihmisten kohtaamispaikkana. Rakennuksessa järjestettävään senioreille suunnattuun toimintaan kuuluvat erilaiset liikunta- ja hyvinvointiryhmät. Haukitalossa toimii myös kunnallinen hammashoitola, ja rakennusta on käytetty Espoon työväenopiston opetuspaikkana. Rakennuksessa toimii myös lounasravintola Haukitalo.Koulun ja päiväkodin välissä sijaitsee myös punatiilirakenteinen pääasiassa nuorisotilana toimiva Haukilahden monitoimitalo. Kaupunginosassa on oma kirjasto, jonka toiminnan jatkamisesta on kamppailtu kaupungin kanssa. Kirjasto on toiminut samoissa tiloissa Toppelundin koulun kanssa, mutta muuttaa samaan uuteen rakennukseen päiväkodin kanssa vuodenvaihteessa 2018–2019. Pitkänkallionmäen läheisyydessä sijaitsee yksityisen Esperi Caren ylläpitämä hoivakoti Opri ja Oleksi, jossa on 16 asukaspaikkaa.
Haukilahdessa toimii 1990-luvulla avattu kauppakeskus Länsiviitta ja 1968 avattu Sorsakivi. Länsiviitassa sijaitsevissa entisten Alepan ja Sparin tiloissa toimii toimii S-market Haukilahti. Länsiviitan pohjoispuolella sijaitsee Haukilahden vanha kauppakeskus, jonka tiloissa on toiminut Kotipizza ja georgialaista ruokaa tarjoileva ravintola Rioni. Sorsakiven tiloissa on K-Market ja SOL-pesula.Haukilahden näkyvimmän maamerkin, vesitornin huipulla 76 metrin korkeudessa sijaitsee 150-paikkainen näköalaravintola Haikaranpesä. Satamassa toimivat Haukilahden ranta- ja Haukilahden paviljonki -ravintolat, jonka tiloissa toimii myös venekerho Espoon Merenkävijöiden (EMK) toimisto. Mellstenin rannassa osan vuodesta auki oleva kahvila Café Mellsten, jossa on 60 asiakaspaikkaa sisällä ja 320 terassilla. Kauppakeskus Länsiviitassa toimivat ravintolat Ra-Yu Sushi ja E.T. Charlie. Haukilahdensolmun läheisyydessä sijaitsevassa, vuonna 1978 valmistuneessa, toimistorakennuksessa oli joulukuussa 2018 muun muassa Norilsk Nickel toimisto. Rakennuksessa oli myös Talvivaara Kaivososakeyhtiön toimisto ennen yhtiön konkurssia vuonna 2018. Nykyisin nimellä AHTI Business Park tunnettu rakennus on aiemmin toiminut Datasaab-Valmetin pääkonttorina.
Espoon kaupunki ylläpitää Haukilahden ranta-alueella kulkevaa Rantaraitiksi kutsuttua hiekkatietä ja Hauenkalliolla sijaitsevaa 1980-luvun alussa rakennettua 0,8 kilometrin pururataa. Haukilahden rantaviivalla on kaksi varsinaista uimarantaa, valvottu Mellstenin ranta ja valvomaton Toppelundin ranta. Kaupunginosan rannoilla on uinnin lisäksi harrastettu muun muassa avantouintia ja 1970-luvulta lähtien surffausta. Surfing ry käyttää kotirantanaan Haukilahtea. Espoon kaupunki ylläpitää talvisin avantoa ja lämmitettyjä pukeutumistiloja Mellstenin uimarannalla. Haukilahdessa on toiminut vuodesta 1980 juniorijalkapalloseura Haukilahden Pallo (HooGee, ruots. Gäddviks Boll). Kaupunginosassa on yksi yksityinen kuntosali, vanhassa ostoskeskuksessa toimiva Livia-kuntoklubi.Haukilahdessa sijaitsee useita erilaisia pallokenttiä. Yleiskäyttöisiä pallokenttiä ovat Pattistenpuiston, Toppelundin koulun ja Haukilahden koulun kentät, sekä vanhalla maanottopaikalla sijaitseva Haukilahden kenttä ”Sandika”. Näiden pintamateriaalit ovat vaihtelevia: Pattistenpuistossa on sekä hiekka- että nurmipintaiset kentät, kun taas kokonaan hiekkapintaisia ovat Haukilahden koulun kenttä ja Sandika. Toppelundin koulun kentällä on tekonurmipinnoite, jonka jalkapalloseura HooGee asensi sponsorirahoituksella kesällä 2018. Koripallokenttiä on Toppelundin koulun kentän länsipäässä, Pattistenpuistossa ja Sandikan pohjoispäässä. Pattistenpuistossa on myös hiekkapintainen lentopallokenttä, Mellstenin rannalla on rantalentopallokenttä ja Lahnapuistosta löytyy petanque-kenttä. Toppelundin ja Haukilahden koulujen kentät, sekä Sandika on jäädytetty pakkastalvina ulkoluistelukentiksi.
Haukilahden kaupunginosan kotiseutuyhdistys, Haukilahden Seura ry (ruots. Gäddvikssällskapet), perustettiin vuodenvaihteessa 1964–1965, kun kaupunginosan muutos pienestä huvila-alueesta asumalähiöksi oli kiivaimmillaan. Seura oli aktiivisessa toiminnassa aina 1970-luvun alulle, mutta toiminta hiljeni useamman vuoden ajaksi yhdistyksen avainhenkilöiden kuoltua. Toiminta elpyi 1980-luvun alkuun mennessä, ja seura onkin sen jälkeen järjestänyt alueella erilaista toimintaa, kuten yleisötapahtumia ja erilaisia asukasaktiviteetteja. Se on myös jakanut lähialueiden kouluihin stipendejä, julkaissut Haukilahden Viesti -lehteä ja ollut vaikuttamassa alueen kaavoitus- ja rakennushankkeisiin. Haukilahden Seura on nykyisin Espoon kaupunginosayhdistysten liiton ja Suomen kotiseutuliiton jäsen. Seuran jäsenmäärä on vaihdellut sadan ja kahdensadan välillä.
Haukilahti kuuluu Olarin seurakuntaan, joka on osa Espoon seurakuntayhtymää. Haukilahti-Niittykummun alueella oli 4 029 Olarin seurakuntaan kuuluvaa taloutta, jotka muodostivat 27 prosentin osuuden seurakunnan jäsentalouksista.Olarin seurakunta ylläpiti kauppakeskus Länsiviitan lähellä sijaitsevaa, 15. syyskuuta 1991 vihittyä Haukikappelia, jossa oli mahdollista järjestää kaste- ja vihkitilaisuuksia sekä rajoitetusti myös siunaustilaisuuksia. Haukikappelin kappelisalissa oli istumapaikat sadalle vieraalle. Olarin seurakunta myi kappelin ja viimeinen siellä järjestetty messu pidettiin keväällä 2016. Haukikappelin tilalle rakennettiin uusi asuinkerrostalo.
Haukilahden 5 746 henkilön väestöstä suurin osa on työikäisiä 25–64-vuotiaita. Kaupunginosan väkiluku kasvoi tasaisesti muuta Espoota hieman hitaammin vuoteen 1984 saakka, jolloin kaupunginosassa asui 6 372 henkilöä. Kasvu taittui 1980-luvun puolivälissä, mistä lähtien alueen väestö on pienentynyt perheiden lasten muuttaessaan kotoaan. Arvioiden mukaan alle 18-vuotiaiden määrä supistuu alueella reilulla 900 hengellä, kun taas yli 70-vuotiaita haukilahtelaisia on vuonna 2021 peräti 1 400 nykyistä enemmän. Vieraskielisten osuus Haukilahden asukkaista oli tammikuussa 2015 alle 6,5 prosenttia, joka on lähes puolet vähemmän kuin Espoossa keskimäärin (13,3 %).
Vuoden 2015 lopussa Haukilahdessa asui 2 509 työllistä henkilöä. Alueen väestön suurimpia työllistäjiä olivat tukku- ja vähittäiskauppa; kuljetus ja varastointi; majoitus- ja ravitsemistoiminta (514 henkilöä), julkinen hallinto ja maanpuolustus; pakollinen sosiaalivakuutus; koulutus; terveys- ja sosiaalipalvelut (543 henkilöä), sekä ammatillinen, tieteellinen ja tekninen toiminta; hallinto- ja tukipalvelutoiminta (475 henkilöä).Ylen tulokoneen mukaan Haukilahden alueen yli 18-vuotiaasta väestöstä ylemmän korkeakoulututkinnon oli suorittanut 29 prosenttia, ammattikoulun tai lukion 25 prosenttia, alimman korkea-asteen 14 prosenttia ja alemman korkeakoulututkinnon 14 prosenttia. Tutkijoita oli neljä prosenttia väestöstä. Vuonna 2016 alueen veronalaisista tuloista laskettu väestön keskitulo oli 57 141 euroa, mikä oli yli 44 prosenttia korkeampi koko Espoon lukuun nähden. Taloussanomien vuoden 2012 tilastojen pohjalta kokoamassa vertailussa Haukilahden postinumeroalue (02170 Espoo) oli 15. vaurain alue koko Suomessa.
Kansallinen kokoomus on ollut Haukilahden suurin puolue vuosina 2007–2017 pidetyissä eduskunta-, kunnallis- ja europarlamenttivaaleissa, ja se on saanut noin puolet alueen äänistä. Toiseksi ja kolmanneksi suurimmat äänisaaliit alueelta ovat yleisimmin saaneet Ruotsalainen kansanpuolue (14–20 %) ja Vihreä liitto (9–14 %). Presidentinvaaleissa 2006 ja 2012 ensimmäisellä ja toisella kierroksella eniten ääniä sai Sauli Niinistö. Niinistö oli myös suosituin ehdokas vuoden 2018 presidentinvaalissa yli 75 prosentin kannatuksella.
Haukilahden alueella oli vuonna 2018 kaikkiaan 31 joukkoliikenteen pysäkkiä, joille kulkevat muun muassa seuraavat HSL:n bussilinjat:
Näiden useammalla pysäkillä pysähtyvien linjojen lisäksi kaupunginosan pohjoisosassa on Haukilahdensolmun moottoritieliittymä, jonka kahden bussipysäkin kautta kulkee joukko seutuliikenteen yölinjoja. Haukilahtea palveli aiemmin joukko Espoon sisäisen liikenteen ja kuntienvälisen seutuliikenteen busseja, mutta nämä korvattiin Länsimetron aukeamisen jälkeen tammikuussa 2018 metroa tukevalla liityntälinjastolla.Haukilahteen sijoitettiin seitsemän kaupunkipyöräasemaa keväällä 2018, kun Helsingin ja Espoon kaupunkipyöräjärjestelmä laajeni Etelä-Espooseen. Järjestelmä on käytössä huhtikuun alusta lokakuun lopulle.Länsiväylän ansiosta kaupunginosaan on hyvät liikenneyhteydet Helsingistä ja Kirkkonummelta. Haukilahden katuverkosto ei ole merkittävästi muuttunut vuoden 1964 kaavaluonnoksesta tiennimiä lukuun ottamatta. Liikenteen valtaväylinä ovat edelleen luonnoksesta löytyvät Haukilahdenkatu, Toppelundintie ja Hauenkalliontie (luonnoksessa Haukilahdentie, Toppelundintie ja Kokkovuorentie). Kaupunginosan sisääntuloväylä on Länsiväylän Haukilahdensolmuun yhdistyvä Haukilahdenkatu.Haukilahdessa on venesatama, jossa on yhteensä 637 venepaikkaa (170 kaupungin hallinnassa) ja 324 autopaikkaa. Sataman alueella toimii neljä venekerhoa, Haukilahden venekerho, Espoon merenkävijät, Mellstenin venekerho ja Matinkylän venekerho. Satamasta on kesäkuun alusta syyskuun alkuun saaristoveneyhteys läheiseen Isoon Vasikkasaaren ulkoilusaareen.
Juutilainen, Seppo & Melkko, Markku & Miettinen, Heikki (toim.): Haukilahti – Gäddvik.   Espoo: Haukilahden seura – Gäddvikssällskapet ry, 2006. ISBN 978-951-857467-8.
 Kuvia tai muita tiedostoja aiheesta Haukilahti Wikimedia CommonsissaYle Elävä arkisto: Kaksi Haukilahtea –dokumentti
HC Energie Karlovy Vary on tšekkiläinen jääkiekkojoukkue Karlovy Varysta. Joukkue pelaa maan pääsarjassa Tipsport Extraliga.
Joukkueen oli tarkoitus liittyä KHL:ään sen toiselle kaudelle 2009-2010. Joukkueen oli tarkoitus toimia maajoukkueen tapaisena ja siihen oli tarkoitus houkutella tšekkiläisiä huippupelaajia Tšekin Extraligasta samalla tavalla kuin Dinamo Minsk ja Dinamo Riika tekevät omassa maassaan. HC Energien juniorit liittyivät KHL:n junioriliigaan, MHL:ään kaudella 2012-2013.

He-Man on Mattel-lelufirman Masters of the Universe -lelusarjan keskushenkilö, joka ilmestyi vuonna 1982. Myöhemmin He-Man on tullut tutuksi lukuisista eri sarjakuvista, mutta eritoten Filmation-animaatioyhtiön välillä 1983–1985 tuottamasta He-Man and the Masters of the Universe -piirrossarjasta. Vuonna 2002 piirrossarjasta tehtiin myös uusioversio, joka ei kuitenkaan menestynyt odotetulla tavalla.
Lelujen yhteydessä julkaistuissa ensimmäisissä minisarjakuvissa He-Man oli Eterniassa vaelteleva barbaari, joka sai pääkallolinnan Velhottarelta erikoisia voimia ja aseita. Hänen tavoitteenaan oli suojella harmaakallolinnan salaisuutta Skeletorilta. Minisarjakuvan kolmannessa numerossa He-Manin todellisen henkilöllisyyden kerrotaan olevan Prinssi Adam, joka on planeetta Eternian hallitsijoiden Kuningas Randorin ja Kuningatar Marlenan poika. 1980-luvun animaatiossa Marlenan kerrotaan tulevan maapallolta, jonka myötä He-Man oli vain puoliksi eternialainen.
Uudessa versiossa Pääkallolinnan Velhotar lahjoittaa Prinssi Adamille taikamiekan, jolla hän kykenee muuntautumaan He-Maniksi lausumalla "Pääkallolinnan kautta... minulla on Voimaa!" (Englanniksi hän sanoo: "By the power of Grayskull... I have the power!"). Ensimmäisissä tarinoissa voimamiekka oli jaettu kahteen puoliskoon. Toisen piti hallussaan He-Man ja Skeletor etsi toista tai silloin tällöin piti hallussaan toista puoliskoa. Hän yritti epätoivoisesti saada haltuunsa molemmat puoliskot, jonka myötä Skeletor saisi mahtavia voimia hallitakseen Pääkallolinnaa. Myöhemmissä tarinoissa käsite miekan kahden puoliskon voimasta jätettiin pois. Samaa juonta käytettiin myös Filmationin vuonna 1981 aloittamassa sarjassa Blackstar.
Prinssi Adam omistaa pelokkaan vihreän tiikerin nimeltä Cringer. Kun Adam muuntautuu He-Maniksi, Cringeristä tulee suuri ja rohkea haarniskoitu taistelukissa miekan säteestä. Taistelukissa toimii He-Manin sotaratsuna ja taisteluparina.
Adamin ystävänä on kaunis ja vahvatahtoinen Teela, joka on kuninkaallisen vartioston kapteeni. Hänen adoptioisänsä on Duncan, joka toimii myös Teelan neuvonantajana. Adam ja Teela ovat olleet ystäviä lapsuudesta lähtien ja nyt kuninkaallisten vartijoiden johtajana hänen tehtävään on suojella Prinssiä. Teela usein pitää Adamia laiskana ja pelkurina tietämättä tämän toista henkilöllisyyttä. Teelan on kerrottu olevan Velhottaren ainoa tytär ja pääkallolinnan tuleva perijä. Velhotar antoi tyttärensä adoptoitavaksi lapsen isän kuoltua tämän ollessa vauva.
Duncan, joka tunnetaan myös nimellä Asemies, on Eternian kuninkaallisperheen teknologian ja aseiden keksijä, joka useissa tarinoissa kehitti erinäisiä aseita auttaakseen He-Mania ja hänen ystäviään.
Jättimäistä pääkalloa muistuttava Pääkallolinna (kulkee myös nimellä harmaakallolinna) on He-Manin voiman lähde ja hänelle voimat antanut linnassa asuva Velhotar kommunikoi telepaattisesti He-Manin kanssa. Hän loi He-Manin valjaat harvinaisesta eternialaisesta mineraalista koroditesta, joka lisää hänen fyysistä vahvuutta.
Suojellakseen perhettään He-Man pitää kaksoishenkilöllisyytensä salaisuutena. Ainoastaan Pääkallonlinnan Velhotar, Asemies, Orko ja Cringer tietävät He-Manin salaisuuden. Myöhemmin paljastettiin Adamilla olevan kaksoissisar Adora, joka on periaatteessa Eternian prinsessa. Hän johtaa kapinallista ryhmää Eterniassa, jotka vastustavat Hordakia. Adamin tavoin Adoralle on annettu pääkallon voimat ja hän pitää hallussaan omaa miekkaa, jolla hän muuntautuu She-Ra'aksi.
He-Manin päävihollinen on siniseen asuun pukeutunut velho nimeltä Skeletor. Hänellä on päänä pääkallo ja hän pitää yllään huppua. Hän hallitsee mustan magian sekä useita taisteluliikkeitä. Skeletor käyttää aseenaan tuhonsauvaa, jonka kärjessä on pässinkallo, josta hän kanavoi ja vahvistaa taikansa. Sauva toimii myös eräänlaisena kristallipallona, jonka avulla hän näkee Eternian tapahtumia. Skeletorin alkuperä on salaperäinen ja animaatioissa hänet on kuvailtu toisesta ulottuvuudesta tulleeksi paholaiseksi. Myös joissain sarjakuvissa Skeletorin henkilöllisyydeksi on viitattu Prinssi Keldor, joka on Kuningas Randorin nuorempi veli. Tämän myötä hän olisi He-Manin setä. Elokuvassa Masters of the Universe paljastettiin Skeletorin olleen Hordakin oikea käsi, kunnes hänet kaapattiin. Skeletor asuu käärmevuorella, jossa hänen linnakkeensa on tehty mustasta basaltista, jota ympäröi jättiläismäinen kivikäärme. Käärmevuori sijaitsee Eternian harmonianmeren toisella puolella. Skeletor johtaa sekalaista ryhmää, johon kuuluvat Evil-Lyn, Petomies, Rautaleuka, Tri-Klops ja Mer-Man.
2000-luvun animaatiosarjassa Prinssi Adam on 16-vuotias poika, joka sai Velhottarelta taikamiekan, jonka avulla hän kykenee muuntautumaan He-Maniksi. Miekka kuului aikaisemmin kuningas Harmaakallolle. Se on tuhoutumatonta materiaalia ja kanavoi Adamiin muinaisten voimaa, jonka avulla hän muuntautuu He-Maniksi ja samalla muuntaa hänen lemmikkinsä Cringerin.
Sarjassa He-Man on erittäin voimakas ja on osoittanut sen muun muassa kykenemällä heittämään kuningas Hsss'n tornin Felis Foliasta Eternian aurinkoon saakka. Hän on tyrmännyt myös useita jättiläisiä muutamalla lyönnillä naamaan. Hänen voimallaan on kuitenkin rajansa, ennen kuin He-Man muuntautuu takaisin prinssi Adamiksi. Hänen on nähty ottavan paljon vahinkoa vastaan ennen kuin hän menettää voimansa ja muuntautuu takaisin pojaksi. Muun muassa Zalesian Ram jalokivi, jonka mystinen taika voi läpäistä minkä tahansa materiaalin. He-Man selviää kyseisen jalokiven voiman iskusta, kun Serpos osuu häntä rintakehään, jonka seurauksena He-Man törmää lennosta vuoreen. He-Man selviää osumasta, mutta muuntautuu pian Adamiksi.
He-Man tunnetaan valtavasta vahvuudesta. Animaatioden alkutunnusten ja ensimmäisten lelujen pakkauksien mukaan hän väittää olevansa Universumin voimakkain mies. He-Manin vahvuus on kuitenkin usein vaihdellut. Hahmon ensimmäisessä DC Comicsin sarjakuvaesiintymisessä hän kykeni vastaamaan Teräsmiehen antamiin iskuihin. Alkuperäisessä animaatiosarjassa He-Man kykeni uimaan paljon nopeammin kuin tavallinen ihminen. Sarjoista ei juuri selviä, kuinka kauan hän pystyy pysymään He-Manina, ennen kuin muuntautuu takaisin Adamiksi. Vuoden 2002 animaatiosarjassa He-Man kykeni selviytymään kahdesta voimakkaasta räjähdyksestä, mutta muuntautui takaisin Adamiksi. Tämä antaa ymmärtää, että He-Man kestää rajallisen määrän fyysistä vahinkoa, ennen kuin hänen voimansa ehtyvät. He-Man pystyy myös muuntautumaan takaisin Adamiksi kohottamalla miekkansa ja sanomalla "Let the power... return" ("Voima palautukoon"). He-Manin muuttumista takaisin Adamiksi ei tosin ole näytetty kunnolla kuin kerran 1983 ilmestyneessä piirrossarjan jaksossa "The problem with power", jossa He-Man luopuu voimistaan, koska uskoi Skeletorin juonen takia tappaneensa viattoman sivullisen. Muuten muutos on näytetty kahdessa muussa jaksossa vain välähdyksenä kuvan ulkopuolella. 2003 animaatiosarjassa He-Man joutuu luopumaan hetkellisesti voimistaan päästäkseen irti kasvin muodostamista kahleista; kyseisessä sarjassa nimittäin Adam ja He-man on kuvattu eri kokoisiksi.
He-Manin fyysinen vahvuus ei kuitenkaan rajoitu vain voimakkuuteen, sillä hän kykenee olemaan erittäin nopea ja akrobaattinen. He-Man tunnetaan myös yleensä väkivallattomana ja turvautuu taistelukykyihinsä viimeisenä vaihtoehtona ja mieluummin käyttää älyään päihittääkseen vastustajansa. He-man käyttää voimakeinoja ainoastaan puolustukseen eikä koskaan pyri vahingoittamaan vihollistaan. Poikkeuksena ovat esimerkiksi 1980-luvun animaatiojaksot "The curse of spellstone", "Quest for He-man" ja "Prince Adam no more", joissa He-Man liittolaisineen joutui taistelemaan vastustajiensa taistelurobotteja vastaan. 
He-Man käyttää pääsääntöisesti aseenaan miekkaansa, mutta toisinaan muita aseita, kuten laseraseita. Hänen miekkansa kykenee estämään niin taianomaisia kuin teknisiä laseraseidenkin osumia. Alun perin He-Man käytti aseenaan kirvestä ja pitää myös nykyisin rintakehällään korodite-mineraalista tehtyjä valjaita, jotka lisäävät hänen fyysistä vahvuuttaan. Filmationin luomassa 1980-luvun animaatiossa He-Manilla oli useita erilaisia kykyjä, jotka olivat enemmän tai vähemmän hassuja. Hahmo kykeni muun muassa puhaltamaan vastustajansa kumoon, kuten Teräsmies, muuntautumaan ihmistornadoksi, juoksemaan suurella nopeudella ja hiomaan hiekkaa käsiensä välissä luodakseen lasia.

Heaven and Hell on Black Sabbath -yhtyeen kappale vuoden 1980 studioalbumilta Heaven and Hell, jonka todennäköisesti tunnetuin raita se on. Kappale koostuu useasta osasta, mikä tekee siitä tyyliltään progressiivisen. Sävellys on merkitty yhtyeen yhdessä tekemäksi, sanoitus on laulusolisti Ronnie James Dion käsialaa.
Black Sabbathin tuolloisen laulusolistin ja kappaleen kirjoittajan Ronnie James Dion mukaan kappale kertoo jokaisen ihmisen kyvystä valita hyvän ja pahan tekemisen väliltä; ihmisillä on ikään kuin Taivas ja Helvetti sisällään. Dio myös piti kappaletta yhtenä suosikeistaan.Black Sabbathin lisäksi kappaletta  konserteissa esittivät myös Dion sooloyhtye sekä Dio-johtoisen Black Sabbathin jäsenten uusi yhtye Heaven and Hell. Live-esityksissä kappaletta oli tavallisesti pidennetty yleisön huudatuksilla ja pidennetyillä sooloilla: esimerkiksi Black Sabbathin Live Evil -livealbumilla ”Heaven and Helliin” oli yhdistetty yhtyeen toinen kappale ”The Sign of the Southern Cross”, jolloin yhdistetyn raidan kesto nousi lähemmäs kahtakymmentä minuuttia. Monissa myöhemmissä esityksissä Dio lisäsi kappaleeseen kaksi säkeistöä, jotka jatkoivat taivas ja helvetti -symboliikkaa kertomalla enkelin ja demonin ilmaantumisesta tarinan kertojan luo. Tällainen esitys kuullaan mm. Dion Holy Diver Live ja Heaven and Hell -yhtyeen Live from Radio City Music Hall -albumeilla, joista jälkimmäisessä pidennetyt osiot kasvattavat kappaleen studioversion alkuperäistä pituutta lähes kymmenellä minuutilla.
Kappale on saavuttanut arvostusta kriitikoiden piirissä. Se pääsi sijalle 11 Martin Popoffin kirjassa The Top 500 Heavy Metal Songs of All Time, VH1 puolestaan listasi sen kaikkien aikojen 81. parhaaksi hard rock -kappaleeksi.”Heaven and Hellistä” on tehnyt coverin muun muassa liechtensteinilainen metalliyhtye Elis. Pelkästään suomenkielisiä Black Sabbath -käännöksiä esittävä Sapattivuosi-yhtye puolestaan julkaisi kappaleen nimellä ”Tuli ja maa” vuoden 2009 albumillaan Ihmisen merkki.

”Heaven’s on Fire” on Kiss-yhtyeen kappale albumilta Animalize. Kappaleen laulaa laulaja-kitaristi Paul Stanley, ja sen sävelsivät ja sanoittivat Stanley ja Desmond Child. Kappale oli ensimmäinen Animalize-albumilta singlenä julkaistu kappale. Singlen b-puolella on kappale ”Lonely Is the Hunter”. ”Heaven's on Firestä” tehtiin myös musiikkivideo.

Hedwiges Maduro (s. 13. helmikuuta 1985 Almere, Flevoland, Alankomaat) on alankomaalainen jalkapalloilija, joka edustaa Sevillaa. Maduro on puolustava keskikenttäpelaaja.
Maduro oli yksi Alankomaiden lupaavimmista nuorista pelaajista. Hän debytoi maansa korkeimmalla sarjatasolla, Eredivisiessä, 26. helmikuuta 2005 ja Alankomaiden maajoukkueessa vain kolmen liigaottelun jälkeen Romaniaa vastaan.

Heian-palatsi oli Japanin pääkaupunkina vuosina 794–1868 toimineen Heian-kyōn eli nykyisen Kioton alkuperäinen keisarillinen palatsi. Se toimi Japanin hallinnollisena keskuksena ja keisarin asuntona suurimman osan Heian-kautta vuosina 794–1185. Kaupungin suunnitteluun käytettyjen kiinalaisten periaatteiden mukaisesti palatsi sijaitsi kaupungin pohjoispuolen keskiosassa .
Heian-palatsi koostui suuresta suorakulmion muotoisesta ja muureilla ympäröidystä alueesta, jonka sisäpuolella oli useita seremoniaalisia ja hallinnollisia rakennuksia. Niihin kuuluivat valtion ministeriöt. Alueella oli myös erikseen muureilla ympäröity "sisäpalatsi" eli Japanin keisarin asuinpaikka. Keisarin asuintilojen lisäksi sisäpalatsissa olivat keisarin puolisoiden asunnot sekä joitakin keisariin läheisesti liittyviä virallisia ja seremoniaalisia rakennuksia.
Palatsin alkuperäinen tarkoitus oli luoda esimerkki Kiinasta 600-luvulta lähtien Japaniin omaksutusta keskushallintomallista. Se loi myös sopivat puitteet keisarin asuintiloille, valtion asioiden hoidolle ja niihin liittyville seremonioille. Palatsin asuinkäyttö jatkui 1100-luvulle saakka, mutta suuriin valtiollisiin toimituksiin rakennetut tilat alkoivat jäädä pois käytöstä jo 800-lukuun mennessä. Tämä johtui paitsi siitä, että useita lakiseremonioita ja -menettelyjä lakkauttettiin, mutta myös siitä, että useita jäljelle jääneitä seremonioita siirrettiin pienimuotoisempaan sisäpalatsiin.
Heian-kauden keskivaiheilta lähtien palatsia tuhosivat useat tulipalot ja muut mullistukset. Kun sitä rakennettiin uudelleen, keisari ja joidenkin asioiden hoito siirtyivät palatsin ulkopuolelle. Hovin vallan heiketessä samaan aikaan tämä vähensi edelleen palatsin merkitystä hallinnollisena keskuksena. Lopulta vuonna 1227 palatsi paloi maan tasalle, eikä sitä enää rakennettu uudelleen. Sen jäännösten päälle rakennettiin niin, ettei siitä nykyään ole enää lähes mitään jäljellä. Tieto palatsista perustuu siten ajan kirjallisiin lähteisiin, jäljelle jääneisiin kaavioihin ja maalauksiin sekä pääosin 1970-luvun lopulla paikalla tehtyihin rajattuihin kaivauksiin.
Palatsi sijaitsi Heian-kyōn suorakulmion muotoisen asemakaavan pohjoisreunan keskiosassa. Sen sijainti päätettiin jo kahteen aiempaan pääkaupunkiin eli Heijō-kyōhon (nykyisessä Narassa) ja Nagaoka-kyōhon sovelletun kiinalaisen mallin mukaan. Suuren palatsin kaakkoiskulma sijaitsi keskellä nykyistä Nijōn linnaa. Pääsisäänkäynti palatsiin oli Suzakumon-portti (35°00′49″N, 135°44′32″E ), joka muodosti Rashōmon-portilta kaupungin keskustan läpi kulkevan suuren Suzaku-kadun pohjoisen päätepisteen. Palatsi oli siten suuntautunut etelään ja katseli Heian-kyōn symmetristä asemakaavaa kohti. Suzakumon-portin lisäksi palatsilla oli 13 muuta porttia, jotka oli asetettu symmetrisesti sen sivumuureille. Suuri katu (jap. 大路, ōji) johti jokaiselle porteista, lukuun ottamatta kolmea porttia palatsin pohjoissivulla. Ne olivat kaupungin pohjoisrajalla.
Suuri palatsi (jap. 大内裏, Daidairi) oli muurien ympäröimä suorakulmion muotoinen alue, joka oli pohjois-eteläsuunnassa 1,4 kilometrin pituinen ja sijaitsi ensimmäisen (jap. 一条大路, Ichijō ōji) ja toisen (jap. 二条大路, Nijō ōji) suuren kadun välissä. Länsi-itäsuunnassa se oli 1,2 kilometrin levyinen ja rajoittui kahden suuren pohjois-eteläsuuntaisen kadun (jap. 西大宮大路, Nishi Ōmiya ōji sekä jap. 大宮大路, Ōmiya ōji) väliin. Kolme tärkeintä rakennelmaa suuren palatsin sisällä olivat virallinen alue (jap. 朝堂院, Chōdō-in), vastaanottoalue (jap. 豊楽院, Buraku-in) ja sisäpalatsi (jap. 内裏, Dairi). 
Chōdō-in oli suorakulmiomainen, muurin ympäröimä alue aivan Suzakumon-portin pohjoispuolella ja suuren palatsin etelämuurin keskiosan kohdalla. Sen suunnittelu perustui kiinalaisiin esimerkkeihin ja noudatti kiinalaista arkkitehtuuria. Aikaisemmista pääkaupungeista saatujen arkeologisten todisteiden mukaan myös aiemmissa palatseissa oli samantyyppinen rakennuskompleksi. Sen muoto pysyi huomattavan vakaana 600-luvulta eteenpäin.Chōdō-inin päärakennus oli Daigokuden (jap. 大極殿) eli suuri audienssihalli, joka sijaitsi sen pohjoisosassa. Daigokudenin julkisivu oli etelään päin. Se oli suuri (noin 52 metriä idästä länteen ja 20 metriä pohjoisesta etelään) kiinalaistyylinen rakennus, jossa oli tarkoitus pitää kaikkein merkittävimmät valtion seremoniat ja toiminnot. Sen seinät oli värjätty valkoisiksi, pilarit punaisiksi ja sen kattotiilet olivat vihreitä. Chōdō-inin eteläosassa oli "kaksitoista hallia", joissa byrokraatit istuivat tarkassa arvojärjestyksessä seremonioita varten. Heian-jingū-pyhäkössä Kiotossa on ilmeisen uskollinen rekonstruktio Daigokudenista jokseenkin pienemmässä mittakaavassa.  
Chōdō-inissä pidettiin valtaannousuaudienssit. Siellä keisarin kuului valvoa byrokraattien keskusteluja tärkeistä valtion asioista aikaisin aamulla, vastaanottaa kuukausittaisia selontekoja virkamiehiltä, pitää uudenvuoden onnitteluseremonia ja vastaanottaa ulkovaltojen lähettiläitä. Aamukeskustelukäytäntöä ei kuitenkaan seurattu enää vuonna 810 eikä myöskään käytäntöä kuukausittaisista raporteista. Ulkovaltojen lähettiläitä ei otettu enää vastaan suurimpana osana Heian-kautta, ja uudenvuoden juhlinnat siirrettiin supistettuina sisäpalatsiin 900-luvun loppuun mennessä. Chōdō-inissä pidettiin vain valtaannousuaudienssit ja tietyt buddhalaiset seremoniat.Buraku-in oli toinen suuri, suorakulmion muotoinen ja kiinalaistyylinen alue, joka sijaitsi Chōdō-inin länsipuolella. Se rakennettiin virallisia juhlia ja juhla-aterioita varten, mutta sitä käytettiin myös muissa huvituksissa, kuten jousiammuntakilpailuissa. Kuten Chōdō-inissä, myös Buraku-inin alueen pohjoispäässä oli pihalle katsova halli. Tätä hallia (jap. 豊楽殿, Burakuden) käyttivät keisari ja hovimiehet valvoessaan Buraku-inin tapahtumia. Buraku-inin käyttö lakkasi kuitenkin vähitellen Chōdō-inin tavoin, kun useita toimintoja siirrettiin sisäpalatsiin. Se on yksi ainoista palatsin paikoista, jossa on tehty kaivauksia.Suuressa palatsissa sijaitsi lisäksi myös sisäpalatsi, ministeriöt, vähäisempiä virastoja, työpajoja, varastorakennuksia ja suuri avoin tila eli "pitojen mäntyniitty" (jap. 宴の松原, En no matsubara) sisäpalatsin itäpuolella. "Valtioneuvoston" (jap. 太政官, Daijōkan) rakennukset sijaitsivat muurilla rajatulla alueella aivan Chōdō-inin itäpuolella. Ne oli sijoiteltu tyypilliseen symmetriseen asemakaavaan, jossa rakennusryhmä avautuu eteläpuolen sisäpihalle. Palatsissa oli myös Shingon-in (jap. 真言院), ainoa pääkaupungissa sallittu buddhalainen instituutio Tō-jin ja Sai-jin temppeleiden lisäksi. Sen sijoitus aivan sisäpalatsin viereen kielii shingon-buddhalaisuuden vaikutuksesta Heian-kauden alussa.
Sisäpalatsi eli Dairi sijaitsi Chōdō-inin koillispuolella hieman itään suuren palatsin pohjois-eteläsuuntaisesta keskiakselista. Siellä olivat valtaistuinhalli, keisarin asuintilat ja keisarillisten puolisoiden sekä hovineitojen paviljongit. Dairia ympäröi kaksi muuria. Dairin itsensä lisäksi ne sulkivat sisäänsä joitakin toimistoja ja varastoja sekä Chūwa-inin (jap. 中和院). Se oli keisarin uskonnolliseen rooliin liittyvien šintolaisten rakennusten ryhmä, joka sijaitsi Dairista länteen suuren palatsin maantieteellisessä keskustassa. Muureista suuremman pääportti oli Kenreimon (jap. 建礼門). Se sijaitsi muurin eteläosassa Dairin pohjois-eteläsuuntaisen keskiakselin kohdalla.Itse keisarin asuinalueen eli Dairin sulki sisäänsä toinen muuri Chūwa-inin itäpuolella. Se oli noin 215 metriä pitkä pohjois-eteläsuunnassa ja 170 metriä leveä. Sen pääportti oli Shōmeimon (jap. 承明門) muurin eteläosassa aivan Kenreimonin pohjoispuolella. Chōdō-inin ja Buraku-inin juhlallisen kiinalaistyylisen arkkitehtuurin sijaan Dairi rakennettiin intiimimpään japanilaiseen tyyliin, joskin silti suuressa mittakaavassa. Sisäpalatsi edusti shinden-tyylin varianttia, jota käytettiin ajan aatelistaloissa. Rakennusten seinät oli jätetty maalaamatta ja niiden paanutetut katot oli valmistettu sypressin kaarnasta. Ne oli nostettu puutasoille ja liitetty toisiinsa katetuilla tai kattamattomilla hieman maasta nostetuilla kulkukäytävillä. Rakennusten ja käytävien välissä oli sorapihoja ja pieniä puutarhoja.
Dairin suurin rakennus oli valtaistuinhalli eli Shishinden (jap. 紫宸殿). Se oli varattu virallisiin tilaisuuksiin. Rakennus oli suorakulmiomainen halli, jonka mitat olivat itä-länsisuunnassa noin 30 metriä ja pohjois-eteläsuunnassa noin 25 metriä. Se sijaitsi Dairin keskiakselilla suorakulmaisella sisäpihalla Shōmeimon-porttia vastapäätä. Appelsiinipuu ja kirsikkapuu kasvoivat symmetrisesti rakennuksen etuportaikon eri puolilla. Sisäpiha rajautui molemmilla puolilla pienempiin halleihin, jotka yhdistyivät Shishindeniin. Ryhmitelmästä syntyi sama kiinalaisvaikutteinen rakennussommitelma kuin kauden aristokratian shinden-tyylisissä huviloissa. 
Shishindeniä käytettiin virallisissa tilaisuuksissa ja seremonioissa, joita ei pidetty Chōdō-inin Daigokudenissa. Sinne siirtyi jo varhain merkittävä osa suurempaan ja muodollisempaan Daigokudeniin aiotuista toiminnoista, sillä hallinnon päivittäisten tehtävien hoitaminen keisarin läsnä ollessa lopetettiin Daigokudenissa jo 800-luvun alussa. Kun Ritsuryō-säädöksissä kuvattujen hallintomenettelyjen merkitys heikkeni, perustettiin keisarin henkilökohtainen "sihteeristö" (jap. 蔵人所, Kurōdodokoro). Se alkoi enenevässä määrin hallinnoida valtion eri elimiä. Se sijoitettiin Kyōshōdeniin (jap. 校書殿), halliin Shishindenin lounaispuolelle.Shishindenin pohjoispuolella oli Jijūden (jap. 仁寿殿), hieman pienempi samalla tavalla rakennettu halli, jonka tarkoituksena oli toimia keisarin asuntona. Kuitenkin jo 800-luvulta alkaen keisarit päättivät usein asua muissa Dairin rakennuksissa. Vielä pienempi kolmas halli, Shōkyōden (jap. 承香殿), sijaitsi edellisten pohjoispuolella Dairin pääakselilla. Kun Dairi rakennettiin uudelleen tulipalon jälkeen vuonna 960, keisareiden vakituinen asunto siirtyi pienempään Seiryōdeniin (jap. 清涼殿), itään katsovaan rakennukseen aivan Shishindenin luoteispuolella. Vähitellen Seiryōdenia alettiin käyttää enemmän myös tapaamisiin, ja keisarit viettivätkin suuren osan ajastaan palatsin tässä osassa. Rakennuksen vilkkain osa oli hovimiesten halli (jap. 殿上間, Tenjōnoma), jonne korkea-arvoiset aateliset tulivat tapaamaan toisiaan keisarin läsnä ollessa.
Keisarinna asui virallisten ja epävirallisten keisarillisten vaimojen kanssa myös Dairissa, sen pohjoisosan rakennuksissa. Arvokkaimmat rakennukset olivat keisarinnan ja virallisten vaimojen käytössä. Ne olivat rakennuksia, jotka sopivat alun perin kiinalaisten suunnitteluperiaatteiden mukaan sijainneiltaan kyseiseen tarkoitukseen (jap. 弘徽殿, Kokiden, jap. 麗景殿, Reikeiden ja jap. 常寧殿, Jōneiden), ja niitä, jotka olivat lähinnä keisarin asuntoa Seiryōdenissa (jap. 後涼殿, Kōryōden ja jap. 藤壷, Fujitsubo). Vähäisemmät vaimot ja hovineidot asuivat muissa Dairin pohjoispuolen rakennuksissa.
Yhtä Japanin keisarillisista arvonmerkeistä, keisarin kopiota pyhästä peilistä, säilytettiin Dairin Unmeiden-hallissa (jap. 温明殿).Nykyinen Kioton keisarillinen palatsi, joka sijaitsee entisen Heian-kyōn koilliskulmassa, on rakennettu paljolti Heian-kauden Dairin mukaan. Erityisesti Shishinden ja Seiryōden ovat tästä esimerkkejä.
Hovi muutti uuteen pääkaupunkiin Heian-kyōhon vuonna 794 keisari Kammun käskyn jälkeen. Palatsi oli ensimmäinen ja tärkein kaupunkiin rakennettava rakennus. Se ei kuitenkaan ollut vielä aivan valmis muuton aikaan: Daigokuden valmistui vasta vuonna 795 ja sen rakentamisesta vastuussa ollut valtion virasto lakkautettiin vasta vuonna 805.Chōdō-inin ja Buraku-inin loisteliaat kiinalaistyyliset rakennukset alkoivat jäädä pois käytöstä suhteellisen varhain, samaan aikaan kuin monimutkaisille ja kiinalaisvaikutteisille ritsuryō-hallintosäädöksille kävi samoin. Säädökset vähitellen joko lakkautettiin tai niitä ei enää noudatettu. Palatsin sydän siirtyi sisäpalatsiin eli Dairiin, jossa Shishinden ja myöhemmin jopa Seiryōden saivat Daigokudenin aikaisemman roolin virallisena hallintopaikkana. 
Samalla kun toiminnat keskittyivät Dairin sisälle, suurta palatsia alettiin pitää yhä turvattomampana, erityisesti öisin. Eräs syy tähän saattaa olla ajan yleinen taikausko: asumattomia rakennuksia välteltiin henkien ja aaveiden pelosta, ja jopa suurella Buraku-inin alueella ajateltiin olevan kummituksia. Lisäksi palatsissa ylläpidetty todellinen turvallisuustaso alkoi laskea. 1000-luvun alkuun mennessä nähtävästi vain yhtä palatsin porteista, itämuurin Yōmeimonia, vartioitiin. Niinpä rosvouksesta ja jopa väkivaltarikoksista tuli palatsissa ongelma 1000-luvun alkupuolella.Tulipalot olivat lähes kokonaan puusta rakennetulla palatsialueella jatkuva ongelma. Daigokuden rakennettiin uudelleen palojen jälkeen vuosina 876 ja 1058, vaikka sitä käytettiinkin vain rajoitetusti. Vuoden 1177 suurpalo tuhosi merkittävän osan suuresta palatsista ja sen jälkeen Daigokudenia ei enää rakennettu uudelleen. Myös Buraku-in tuhoutui palossa vuonna 1063 ja se jätettiin tuhoutuneeksi.Vuodesta 960 lähtien tulipalot tuhosivat toistuvasti myös Dairia. Se kuitenkin rakennettiin järjestelmällisesti uudelleen, ja sen käyttö keisarin virallisena asuntona jatkui 1100-luvun lopulle saakka. Kun Dairin rakennustyöt olivat palojen jälkeen käynnissä, keisarien täytyi usein asua toisarvoisissa sato-dairi-palatseissaan (jap. 里内裏) muualla kaupungissa. Nämä palatsit antoi keisarin käyttöön usein vaikutusvaltainen Fujiwara-suku. Erityisesti Heian-kauden jälkipuoliskolla se käytännössä hallitsi maan politiikkaa luovuttamalla joukostaan vaimot toisiaan seuranneille keisareille. Niinpä palatsin asuntokäyttö alkoi siirtyä keisarien äidin puolen isovanhempien residensseille jo ennen Heian-kauden loppua. Vuodesta 1086 insei-järjestelmä (jap. 院政), jossa hallinnassa oli eläköitynyt keisari, vähensi edelleen palatsin merkitystä. Eläkkeelle jääneet keisarit harjoittivat valtaansa omista asuinpalatseistaan kaupungin sisä- ja ulkopuolella.
Vuoden 1177 palon jälkeen alkuperäinen palatsikompleksi hylättiin, ja keisarit siirtyivät asumaan pienempiin palatseihin (aiemmat sato-dairi-palatsit) muualle kaupunkiin ja sen ulkopuolisiin huviloihin. Vuonna 1227 tulipalo tuhosi loputkin Dairista, ja vanhan suuren palatsin käyttö loppui kokonaan. Vuonna 1334 keisari Go-Daigo antoi asetuksen suuren palatsin rakentamiseksi uudelleen, mutta rakennustöihin ei saatu resursseja, ja hanke täytyi haudata. Nykyinen Kioton keisarillinen palatsi sijaitsee aivan entisen Tsuchimikadon kartanon (jap. 土御門殿, Tsuchimikadodono) eli kaupungin luoteiskulman suuren Fujiwara-residenssin länsipuolella.
Vaikka itse palatsi on tuhoutunut täysin, siitä on saatu merkittäviä määriä tietoa sen aikaisista ja lähes sen aikaisista lähteistä. Heian-palatsi toimi tapahtumapaikkana monissa aikakauden kuvitteellisia ja todellisia tapahtumia kuvaavissa teksteissä. Niissä on tärkeää tietoa sekä itse palatsista että siellä pidetyistä hovin seremonioista, hovin toiminnasta ja palatsissa työskentelevien tai asuvien hovimiesten päivittäisistä rutiineista. Merkittäviä teoksia ovat esimerkiksi Murasaki Shikibun Genjin tarina, Sei Shōnagonin niin kutsuttu Tyynykirja ja Eiga monogatari -kronikka. Lisäksi joihinkin emakimono-kuvakääröhin on kuvattu (joskus kuvitteellisia) tapahtumia palatsissa; Genjin tarinan emakimono noin vuodelta 1130 on niistä ehkä parhaiten tunnettu esimerkki. Lisäksi palatsista on osittain vaurioituneita karttoja 900- ja 1100-luvuilta. Niihin on kuvattu Dairin alueen rakennusten sijoittelu ja toiminnot.Kirjallisten todisteiden lisäksi paikalla pääosin 1970-luvun lopulta saakka tehdyt arkeologiset kaivaukset ovat tuoneet lisätietoa palatsista. Erityisesti rakennusten, kuten Buraku-inin, olemassaolo ja sijainti on saatu todistettua yhdessä ajan dokumenttilähteiden kanssa.
Farris, William Wayne: Sacred Texts and Buried Treasures: Issues on the Historical Archaeology of Ancient Japan.   Honolulu: University of Hawai'i Press, 1998. ISBN 0-824-82030-4.    Hall, John W.: Medieval Japan – Essays in Institutional History. Kyoto as Historical Background.  Stanford: Stanford University Press, 1974. ISBN 0-8047-1511-4.    McCullough, William H.: The Cambridge History of Japan: Heian Japan. The Heian court 794–1070; The capital and its society.  Cambridge: Cambridge University Press, 1999. ISBN 0-521-22353-9.    McCullough, William H. & McCullough, Helen Craig: A Tale of Flowering Fortunes, s. 833–854. Appendix B: The Greater Imperial Palace.  Stanford: Stanford University Press, 1980. ISBN 0-8047-1039-2.
Genjin tarinan emakien kuvagalleria, jossa on useita fiktionaalisia kuvia palatsista (englanniksi)
Imaizumi Atsuo (今泉篤男): Kyōto no rekishi (京都の歴史).   Tōkyō: Gakugei Shorin (学芸書林), 1970.      McCulloughin mukaan merkittävin japanilainen lähdeteos palatsista. Kioton kymmenosaisen historian ensimmäinen osa.
Morris, Ivan: The World of the Shining Prince: Court Life in Ancient Japan.   New York, NY: Kodansha, 1994. ISBN 1-56836-029-0.    
Ponsonby-Fane, Richard Arthur Brabazon: Kyoto: The Old Capital of Japan, 794–1869.   Kyoto: The Ponsonby Memorial Society, 1956.
Heidi Susanna Puurula (o.s. Vahakallio, s. 13. lokakuuta 1971 Helsinki) on suomalainen laulaja ja laulujen sanoittaja. Koulutukseltaan hän on 
filosofian maisteri (FM).  Hän on laulanut Aikakone-yhtyeessä taiteilijanimellä Vera vuodesta 1994 alkuvuoteen 2013.Kesällä 2013 Puurula julkaisi tiedon, että on perustanut uuden Kuulas-yhtyeen, jossa hänen lisäkseen ovat Emilia Takayama ja Susanna Jyllinmaa.  
Aikakoneessa hän toimi pääosin taustalaulajana, mutta lauloi myös sooloja kappaleissa Toiseen maailmaan, Maapallon tie, Tulisitko ja Venetsia. Aikakone-yhtyeessä toimimisen lisäksi hän on sanoittanut monia kappaleita. Esimerkiksi Kirka, Laura Voutilainen, Heidi Kyrö ja Sani ovat tulkinneet hänen sanoituksiaan. Laura Voutilaiselle hän sanoitti muun muassa kappaleet "Palaa" ja "Timanttinen tähti". 
Puurula on naimisissa muusikko Jukka Puurulan kanssa, jonka kanssa hänellä on kaksi poikaa.Kuulas julkaisi debyyttialbuminsa Kuupuutarha keväällä 2016. 
Lisäluettelo Heidi Puurulan uusimmista sanoituksista, ks. YLE:n fono.fi-tietokanta:  http://www.fono.fi/TekijaHakutulos.aspx?tekija=Puurula+Heidi
Heini Karoliina Sistonen (s. 3. maaliskuuta 1973 Tampere) on entinen suomalainen pika-aitajuoksija. Hän edusti Tampereen Pyrintöä ja häntä valmensivat Pekka Peltonen ja Aki Salo.
Sistonen voitti 100 metrin aitajuoksun Suomen mestaruuden Tampereella 1996 ajalla 13,66 s. Samojen kilpailujen alkueräjuoksussa hän teki ennätyksensä 13,55 s. Sisäratojen SM-kilpailuissa hän saavutti 60 metrin aitajuoksussa kultaa Jyväskylässä 1994 ennätyksellään 8,40 s sekä pronssia Tampereella 1995 ajalla 8,46 s.
Sistonen edusti Suomea kerran aikuisten ulkorata- ja hallimaaottelussa sekä Euroopan cupin kilpailussa.

Heinijärvi on Pirkanmaalla Sastamalassa sijaitseva järvi, joka kuuluu Kokemäenjoen vesistön Kokemäenjoen alueen Kuloveden alueeseen. Järvi on osa Heinijärven valuma-alueesta, jonka laskujoki Heinijärvenoja laskee Lammentaustanlahdessa Rautaveteen Heinoossa.
Järven pinta-ala on 18,4 hehtaaria ja sen pituus on 2,2 kilometriä ja leveys 200 metriä. Se on syntynyt kalliomurrokseen, jossa virtaa myös järven läpi laskeva Heinijärvenoja. Järveen laskee joitakin tulo-ojia ympäröivästä metsistä. Merkittävin niistä on Ritajärvenoja, jonka kautta laskevat Valkeajärvi, Ylinen Ritajärvi ja Alinen Ritajärvi. Myös Perkojärven vedet päätynevät Heinijärveen, vaikka laskuojaa ei ole olemassa.Järven rantaviiva on 5,6 kilometriä pitkä ja ranta on pääosin moreeni- ja kalliopohjaista metsämaastoa. Rannat ovat monin paikoin jyrkkiä. Itärannalla sijaitsee Heinijärven kylä, jonka puitteissa on järven ainoat pellot. Järven rannoille on rakennettu runsaasti loma-asuntoja. Heinoon ja Hornion yhdistävä maantie kulkee järven itäpuolella. Puolivälissä sitä ylittää korkeajännitelinja järven.
Sastamalan kaupunki perusti vuonna 2014 Ritajärven luonnonsuojelualueen, johon osa järven länsirantojen metsistä kuuluvat. Ne on valittu Ritajärvenojan ympäriltä.
Vuoden 1847 pitäjänkartassa  ja 1855 Kalmbergin kartastossa Heinijärvi ja Alinen Heinijärvi kuuluivat samaan järveen, jota silloin kutsuttiin Heinijärveksi. Mikäli Kalmbergin kartta on piirretty Heinijärven osalta oikein, voidaan järven pituutta verrata mittakaavaan. Järvi olisi tällöin ollut 3,6 kilometriä pitkä. Nykykartassa sama matka saadaan, kun Alimmaisen Heinijärven eteläpäästä mittaa etäisyyden Heinijärven pohjoispäähän ja lisä siihen hieman lisää. Kartoissa huomattava eri näkyy Heinijärven kylän rantaviivassa. Kylässä on pitkä niemi, joka työntyy luoteeseen ja se on raivattu pelloksi.Järvi laskettiin vuonna 1862. Vuonna 1887 talollinen leski Matilda Elisabet Yliellilä haki korvauksia vesijättömaahan liittyvässä asiassa. Päätös asiasta saatiin 1888.

Helavalkeat eli toukovalkeat ovat aikaisemmin Suomessa pelloille ja muille avoimille paikoille sytytettyjä kokkoja helajuhlan eli toukojuhlan aikana. Muinaissuomalaiset polttivat helavalkeita pahojen henkien pois ajamiseksi. Juhlissa juotiin simaa ja tanssittiin. Karja on usein päästetty ensi kerran laitumelle ja ajettu tulien läpi sairauksien ehkäisemiseksi. Tapa tunnetaan Hämeestä, Satakunnasta ja Uudeltamaalta. Nykyisin tapaa on pidetty yllä esimerkiksi Kuusjoella, Kurussa, Nummi-Pusulassa ja muualla, usein kyläyhdistysten voimin.

Helen Wagner (3. syyskuuta 1918 – 1. toukokuuta 2010) oli yhdysvaltalainen näyttelijä.Wagner syntyi Lubbockissa, Texasissa. Hänet tunnetaan parhaiten pitkäaikaisesta sarjasta As the World Turns, jossa hän esitti Nancy Hughes McCloskya 2. huhtikuuta 1956 alkaen. Hänellä oli uransa aikana vain pari keskeytystä, joten hän esitti Nancya kaikkiaan yli viidenkymmenen vuoden ajan.
Wagner pääsi Guinnessin ennätysten kirjaan näyttelijänä, joka on esittänyt pisimmän ajan yksittäistä roolia. Hän esiintyi ennen As the World Turns -uraansa jo Guiding Light -sarjassa 1950-luvun alussa. 
Wagner oli naimisissa Robert Willeyn kanssa vuodesta 1954. Hänen puolisonsa kuoli vuonna 2009. Wagnerille myönnettiin vuonna 2004 Emmyn Lifetime Achievement Award.

Helilä (aiemmin ruots. Heligby) on Kotkan kaupunginosa. Helilä oli entisen Kymin pitäjän kirkonkylä ja myöhemmin Karhulan kauppalan keskusta. Kaupunginosa muodostaa nykyisin Karhulan kaupunginosan kanssa merkittävän keskuksen Kotkassa. 
Helilän kaupunginosan alue asemakaavassa eroaa Kotkan kaupungin tilastoalueiden rajoista, eikä sen vuoksi tarkkaa asukaslukua voi ilmoittaa. Helilä kuuluu Karhulan ja Rauhalan kaupunginosien kanssa samaan tilastoalueeseen, jonka yhteinen asukasluku on 5 304 (31.12.2012).
Helilästä tuli Kymin pitäjän kirkonkylä sen jälkeen kun uusi kirkko päätettiin rakentaa sinne 1720-luvulla (vihitty käyttöön 1729). Sitä ennen Kymin kirkko ja edeltävä kappeli olivat sijainneet nykyisen Kyminlinnan seudulla. Kirkon sijoittamiseen Helilään vaikutti muun muassa paikan sijaitseminen saaristolaisille kulkukelpoisen Kymijoen Korkeakoskenhaaran varrella.  
Karhulan kauppalan aikana (1951–1976) Helilä oli kauppalan keskusta, vaikka kauppalan nimi johdettiinkin Helilän kylään muodostuneesta Karhulanniemen teollisuusalueesta. Karhula oli alun perin tilannimi Helilän kylässä. Vuonna 1977 tehdyn Kotkan, Karhulan ja Kymin kuntaliitoksen jälkeen muodostettuun Karhulan kaupunginosaan on liitetty suuri osa entisestä Helilän kylästä ja kauppalanosasta. Nykyisin Helilä käsittääkin vain entisen alueen pohjoisosat sekä Marttilan, Käpylän ja Malmingin alueet Karhulan–Sunilan rautatien itäpuolelta.
Helilän kaupunginosan alueella sijaitsee Kymin kirkko ja Helilän koulu. Helilän koulun edeltäjä Helilän kansakoulu on Kotkan vanhin kansakoulu, joka aloitti toimintansa vuonna 1875. Helilän puutaloasujaimisto on lähestulkoon kokonaan hävinnyt kerrostalojen tieltä.

Helmikuun manifesti on Yrjö Nortan ja Toivo Särkän ohjaama mustavalkoinen suomalainen elokuva vuodelta 1939. Se on Suomen itsenäistymiskehitystä kuvaava paatoksellinen historiallinen draama, jonka käsikirjoituksen on laatinut Särkän aiheen pohjalta kirjailija Mika Waltari. Elokuvan pääosissa ovat Tauno Palo ja Regina Linnanheimo. Helmikuun manifesti oli tuotantoyhtiö Suomen Filmiteollisuuden ensimmäinen varsinainen suurelokuva. Se oli suuri yleisömenestys ja sai aikansa elokuvakriitikoilta valtaosin kiittävät arvostelut. Venäläisvastaisuutensa vuoksi se oli Suomessa kielletty ulkopoliittisista syistä vuosina 1944–1987.
Helmikuun manifesti kuvaa Suomen itsenäisyyteen johtanutta kehitystä alkaen vuonna 1807 solmitusta Tilsitin sopimuksesta vuoteen 1918. Erityisesti se keskittyy helsinkiläisen tuomari Kotkan isänmaallisen perheen vaiheisiin ja rooliin itsenäisyysaktivismissa vuodesta 1899 alkaen. Elokuvan nimi viittaa Venäjän keisarin Nikolai II:n vuonna 1899 antamaan helmikuun manifestiin. 
Spektaakkelimaista elokuvaa leimaa ylinäyttelemisen ja yltiöisänmaallisuuden ohella propagandistinen historiallisten tapahtumien kuvaus ja ryssävihan lietsonta. Jälkikäteen sen on ymmärretty kuvastavan lähinnä omana aikanaan vallinnutta historiantulkintaa ja palvelleen silloisia poliittisia tarpeita. Elokuvan tekijät halusivat sen vahvistavan Suomen kansan taistelutahtoa sodan uhkan kasvaessa.
Keisarit Aleksanteri I (Leo Lähteenmäki) ja Napoleon (Ossi Elstelä) sopivat Tilsitissä vuonna 1807 Suomen liittämisestä Venäjään, ja Suomen sodan jälkeen Aleksanteri I vahvistaa Porvoon valtiopäivillä Suomen autonomian. Kertojanääni kuvaa autonomian olleen Suomessa onnellisen kehityksen aikaa vuoteen 1899, jolloin keisari Nikolai II (Arvo Kuusla) antoi helmikuun manifestin. Helsingissä tuomari Kotka (Yrjö Tuominen) perheineen päättää ryhtyä toimiin isänmaan pelastamiseksi. Innokkain on hänen poikansa Jaakko (Tauno Palo). Perheen jäsenet ovat mukana passiivisessa vastarinnassa: keräämässä suurta adressia, järjestämässä kansalaiskokouksia, levittämässä maanalaista Vapaita sanoja -lehteä ja organisoimassa kutsuntalakkoja laitonta asevelvollisuusjulistusta vastaan. Kaikkia toimia pyrkii häiritsemään kiero venäläinen urkkija (Kaarlo Angerkoski). Perheen valaessa uutenavuotena 1900 tinaa seinälle heijastuu ratsastavan kasakan varjo. Kenraalikuvernööri Bobrikoff (Aku Korhonen) karkottaa tuomari Kotkan ulkomaille.
Jaakko joutuu suurta mielenosoitusta hajottaneiden kasakoiden hyökkäyksen kohteeksi, mutta hänet pelastaa isänmaallinen työmies Sihvola (Eino Kaipainen). Heistä tulee toverit, ja Jaakko tutustuu myös Sihvolan nuorempaan sisareen Ainoon (Regina Linnanheimo), joka vaikuttaa olevan ihastunut Jaakkoon. Jaakko ja Sihvola alkavat molemmat suuntautua aseelliseen aktivismiin. Eugen Schauman (Runar Schauman) ampuu Bobrikoffin. Myöhemmin sorto hellittää tilapäisesti, ja tuomari Kotka pääsee palaamaan kotiin. Viaporin kapinaan osallistunut Sihvola joutuu vuorostaan pakenemaan ulkomaille, ja Jaakko lupaa huolehtia Ainosta, joka otetaan Kotkien perheeseen sisäköksi.
Toinen sortokausi alkaa. Perustuslaillisen kantansa vuoksi tuomari Kotka karkotetaan uudelleen, tällä kertaa Siperiaan, josta hän ei vanhana ja sairaana miehenä enää palaa. Aino auttaa Jaakkoa piiloutumaan venäläisiltä santarmeilta, joille on selvinnyt, että tämä johtaa aktivistien maanalaista toimintaa. Jaakko lähtee jääkärikoulutukseen Saksaan, ja Aino lupaa odottaa hänen paluutaan. Kotkan perhe, Jaakon teini-ikäinen sisarenpoika Hannes (Erkki Laine) ja Aino seuraavat sivusta vuoden 1917 vallankumousta. Suomi julistetaan itsenäiseksi, mutta uusi sota on ovella. Sihvola palaa punakaartilaisena, mutta Kotkien perheen arvot sisäistänyt Aino ei halua enää seurata veljeään. Hannes lähtee salaa kotoa liittyäkseen valkoisten joukkoihin. Sihvolalle paljastuu, että punaisia komentavatkin petolliset venäläiset, jotka lopuksi ampuvat hänet kasarmin pihalle.
Jaakko on palannut Suomeen valkoisten upseeriksi, ja hänen johtamansa joukko aloittaa venäläisten riisumisen aseista. Sota päättyy valkoisen talonpoikaisarmeijan voittoon ja Suomen lopulliseen vapautumiseen. Jaakko palaa perheensä luo ja kertoo Hanneksen kaatuneen sodassa. ”Niin kallis oli Suomen vapauden hinta”, toteaa iäkäs äiti (Irja Elstelä). Jaakko ja Aino saavat viimein toisensa ja valmistautuvat rakentamaan uutta onnellista Suomea.
Elokuvan käsikirjoitukseen sisältyi lisäksi kohtaus, jossa itsenäisyyssenaatti keskustelee joulukuussa 1917 järjestysvaltakysymyksestä ja Svinhufvud kehottaa varautumaan vapaussotaan. Kohtausta ei liene kuvattu, ainakaan se ei sisältynyt ensi-iltaversioon.
Helmikuun manifesti oli elokuvana tarkoitettu kansalliseksi monumentiksi. Suomessa tehtiin samoihin aikoihin muitakin hengeltään isänmaallisia historiallisia melodraamoja, kuten Suomi-Filmin Jääkärin morsian (1938) ja Aktivistit (1939) sekä Jäger-Filmin Isoviha (1939). Kyse oli laajemmasta eurooppalaisesta trendistä: ”elokuvanationalismin vuosikymmeneksi” sanottu 1930-luku oli kansallista historiaa kuvanneiden suurelokuvien aikaa monessa muussakin maassa. Suomessa elokuva-alan taloudellinen elpyminen mahdollisti suurtuotantoihin ryhtymisen juuri vuosikymmenen lopussa.T. J. Särkkä oli suunnitellut jo vuonna 1936 tuottavansa kansallisen suurelokuvan sortovuosien aktivismista, ja hän tilasi käsikirjoituksen kirjailija Arvi Kivimaalta. Sillä kertaa hanke ei kuitenkaan toteutunut. Ajatus nousi uudelleen esiin pari vuotta myöhemmin, mahdollisesti kilpailevan Suomi-Filmin tuottaman Jääkärin morsiamen menestyksen innoittamana. Nyt Särkkä kääntyi Mika Waltarin puoleen, joka teki käsikirjoituksen tämän antaman idean pohjalta. Särkkä halusi elokuvan, joka tehostaisi Suomen kansan puolustustahtoa tulevien uhkien edessä muistuttamalla sortovuosien vastarinnasta. IKL:n Ajan Suunta -lehdelle syksyllä 1938 antamassaan haastattelussa hän sanoi tulevan elokuvan ”herättävän nukahtaneita” ajattelemaan niin ”mennyttä kuin tulevaakin”, sillä ”itsenäisyytemme ei ole koskaan täysin taattu”. Lähtökohta sopi hyvin myös Waltarille, joka osasi rakentaa aiheesta yleisöön menevää draamaa. Hänestä oli 1930-luvun lopulla tullut lyhyessä ajassa suoranainen SF-yhtiön ”hovikäsikirjoittaja”. Hän kertoi uutta käsikirjoitusta tehdessään tutkineensa suunnattoman määrän lähdekirjallisuutta. Waltari teki taustatyön keväällä 1938 ja kirjoitti tekstin kesän aikana. ”Itkin, olin alasti ja hikosin”, hän kuvaili työskentelyään kesähelteellä myöhemmin antamassaan humoristisessa lehtihaastattelussa.Suomen johtavat tuotantoyhtiöt Suomen Filmiteollisuus ja Suomi-Filmi kävivät eräänlaista kilpailua kansallisesti merkittävien aiheiden filmatisoinnista. Helmikuun manifesti tehtiin samanaikaisesti kuin Suomi-Filmin Aktivistit, ja kummassakin ohjaajana toimi tuotantoyhtiönsä johtohahmo: SF:ssä Särkkä, Suomi-Filmissä Risto Orko. Helmikuun manifesti ehti ensi-iltaan seitsemän viikkoa ennen Aktivisteja.
Kuvaukset kestivät syyskuusta 1938 tammikuuhun 1939. Särkkä ohjasi elokuvan itse, vaikka tukeutui toisena ohjaajana edelleen toimineeseen Yrjö Nortaan. Kaikki Särkän kymmenen aiempaakin ohjaustyötä olivat syntyneet yhteistyössä Nortan kanssa. Pääosaan saatiin Tauno Palo, jonka elokuvauralle mahtuu joukko muitakin vastaavia isänmaallis-paatoksellisia roolitöitä.Helmikuun manifesti oli Suomen Filmiteollisuuden siihenastisen historian suurin tuotanto. Ossi Elstelä suunnitteli lavasteet, jotka käsittivät yhteensä yli 40 rakennelmaa. Niihin kuuluivat muun muassa Haagan studioalueelle rakennettu kopio Suomenlinnan Kuninkaanportista ja SF:n studioon rakennettu Pietarin Talvipalatsin sisätilojen jäljennös. Elstelä esitti itse elokuvan avauskohtauksessa Napoleonia. Kuvaajana toimi virolaissyntyinen Theodor Luts. Historiallisten sotilaspukujen asiantuntijaksi löydettiin vasta 19-vuotias Bure Litonius, jonka ura puvustajana alkoi tästä elokuvasta. Näyttelijöitä ja avustajia oli sadoittain. Suurimuotoisin kohtaus oli Helsingin Senaatintorilla kuvattu rekonstruktio vuoden 1902 suuresta kasakkamellakasta, johon kutsuttiin lehti-ilmoituksella vapaaehtoisia avustajia. Väkeä saapui tiettävästi 10 000 henkeä, mutta huonon sään vuoksi kaksi ensimmäistä kuvausyritystä epäonnistuivat. Kohtauksen lopullisena kuvauspäivänä 24. lokakuuta 1938 paikalla oli 8 000 ihmistä. Elokuvan musiikin on säveltänyt Martti Similä, jonka erikoisalaa elokuvasäveltäjänä olivat suomalaiskansalliset aiheet. Lisäksi musiikkina käytettiin runsaasti tunnettuja isänmaallisia kappaleita, kuten "Maamme"-laulua, "Porilaisten marssia" ja "Jääkärimarssia".Bobrikovin murhaa kuvannut kohtaus oli tavallaan uusinta Carl von Haartmanin vuonna 1930 ohjaaman Kajastus-elokuvan vastaavasta kohtauksesta. Hahmoja esittivät jopa samat näyttelijät, Aku Korhonen Bobrikovina ja Runar Schauman Eugen Schaumanina. Runar Schauman oli roolihahmolleen etäistä sukua. Murhakohtaus kuvattiin aidolla tapahtumapaikalla Valtioneuvoston linnan pääportaikossa. Muutkin kuvauspaikat sijaitsivat pääosin Helsingissä tai sen lähistöllä.
Elokuvaa mainostettiin etukäteen poikkeuksellisen näkyvästi. Sitä markkinoitiin muun muassa mainoslauseella: ”Kansakunnan tie vapauteen. Pääosassa Suomen kansa.” Mainonnassa siitä käytettiin myös nimitystä ”Suomen cavalcade”. Nimitys viittaa muutama vuosi aiemmin valmistuneeseen Hollywood-elokuvaan Cavalcade. Ensi-ilta haluttiin ajoittaa ajankohtaan, jolloin helmikuun manifestin antamisesta tulisi kuluneeksi 40 vuotta. Ensi-iltapäivä oli 19. helmikuuta 1939 samanaikaisesti useassa kaupungissa. Helmikuun manifesti oli alkuun lapsilta kielletty, mitä moitittiin useissa kolumneissa ja yleisönosastokirjoituksissa. Tuottaja-ohjaaja Särkkä ilmaisi itsekin julkisesti pettymyksensä ja hämmästyksensä siitä, että elokuva oli kielletty lapsilta. Valtion elokuvatarkastamo taipui pian ja muutti 8. maaliskuuta elokuvan sallituksi. Tapauksesta tuli SF-yhtiölle arvovaltavoitto. Lisäksi maaliskuussa 1939 vietetty suuren adressin keräämisen 40-vuotisjuhla huipentui siten, että adressia vieneen lähetystön elossaoleville jäsenille järjestettiin Helmikuun manifestin erikoisnäytös.Elokuvasta tehtiin levitykseen 15 kopiota, mikä oli siihen mennessä suurin määrä Suomessa. Vuonna 1939 valmistuneista suomalaisista elokuvista Helmikuun manifestilla oli neljänneksi eniten katsojia. Vuoden 1945 loppuun mennessä sen kävi katsomassa 706 969 henkeä, joista aikuisia oli 609 784 ja alennuslippulaisia 97 185. Se oli SF-yhtiön historian seitsemänneksi katsotuin elokuva. Suomessa sen ruotsinkielinen levitysnimi oli Februarimanifestet. Elokuva myytiin vuonna 1942 Ruotsiin, jossa sitä esitettiin nimellä Under knutpiskan ('solmuruoskan alla').
Helmikuun manifesti kuuluu niihin elokuviin, jotka toisen maailmansodan jälkeen joutuivat venäläisvastaisuutensa (ja oletetun neuvostovastaisuutensa) vuoksi poliittisen elokuvasensuurin kohteiksi. Jo vuonna 1935 voimaan tulleet elokuvatarkastussäännöt kielsivät hyväksymästä sellaisia elokuvia, joissa ”toisia kansoja tarkoituksellisesti loukataan”. Käytännössä Helmikuun manifestin kaltaisten elokuvien ilmeiseen venäläisvastaisuuteen ei kuitenkaan niiden valmistumisaikana puututtu. Poikkeuksen tosin muodosti Isoviha, joka valmistui huonoon aikaan syksyllä 1939 toisen maailmansodan jo sytyttyä ja kiellettiin siksi. Suomen ja Neuvostoliiton jouduttua keskenään sotaan sekin vapautettiin kiellosta.Jatkosodan päätyttyä ja välirauhansopimuksen astuttua voimaan syksyllä 1944 elokuvatarkastamo kielsi välittömästi ilman erillistä määräystä kolme kotimaista näytelmäelokuvaa: Helmikuun manifestin, Aktivistit ja Isonvihan. Jääkärin morsian kiellettiin myöhemmin vuonna 1949. Keväällä 1946 astui voimaan uusi elokuvatarkastuslaki, joka mahdollisti kerran hyväksyttyjen elokuvien uudelleentarkastuksen, mikäli ”yleiset olosuhteet” olivat oleellisesti muuttuneet. Helmikuun manifestin kohdalla esityskielto vahvistettiin uusintatarkastuksessa 1. maaliskuuta 1946, ja kielto säilyi myöhemmin tuottajan anomuksista huolimatta myös kolmessa lisätarkastuksessa vuosina 1948, 1950 ja 1963. Suomen elokuva-arkisto sai tosin marraskuussa 1960 poikkeusluvan yhteen uusintaesitykseen T. J. Särkän 70-vuotisjuhlien yhteydessä.
Jossakin vaiheessa maailmansodan jälkeen tuottaja leikkasi elokuvasta noin 11 minuuttia lyhentämällä lähinnä vuoden 1917 vallankumouksia ja Suomen sisällissotaa koskevia jaksoja. Leikatuiksi tulivat muun muassa vallankumouksellisten venäläisten matruusien mielivaltaisuuksia esittänyt kohtaus ja koko Sihvolan kuoleman sisältänyt jakso, joiden voitiin katsoa kuvanneen kielteisessä valossa nimenomaan bolševikit ja siten epäsuorasti myös Neuvostoliiton. Poistot eivät kuitenkaan hellyttäneet tarkastusviranomaisia. Vuonna 1963 Särkkä vetosi Suomen ulkoministeriöön elokuvan vapauttamiseksi kiellosta ja vakuutti, että hän oli poistanut kiusallisimmat kohtaukset kaikista esityskopioista ja negatiivinauhoista. Särkän toistuvien pyyntöjen jälkeen elokuvatarkastamo oli tuolloin mahdollisesti jo valmis vapauttamaan Helmikuun manifestin, mutta ulkoministeriö esti vapautuksen, sillä noottikriisin jälkeisessä tilanteessa oltiin ulkopoliittisesti varpaillaan. Ministeriön poliittisen osaston päällikkö Max Jakobson totesi vuonna 1964 antamassaan lausunnossa, että vaikka sodan jälkeen kiellettyjen kotimaisten elokuvien sisällössä ei sinällään olisikaan mitään haitallista, ne oli syytä pitää varmuuden vuoksi edelleen kiellettyinä, jottei syntyisi vaikutelmaa ”vanhentuneiden asenteiden” revanssista. Vuonna 1980 saman ministeriön osastopäällikkö Klaus Törnudd oli sitä vastoin jo valmis harkitsemaan esityskiellon kumoamista, mutta päätös jäi vielä silloinkin tekemättä.
Helmikuun manifesti vapautettiin kiellosta viimein 30. huhtikuuta 1987. Tuolloin toteutetun uudelleentarkastuksen yhteydessä sen ikärajaksi merkittiin S eli sallittu. Elokuva esitettiin televisiossa ensimmäisen kerran maaliskuussa 1991, jolloin se keräsi 486 000 katsojaa. Yleisradio on 1990- ja 2000-luvulla esittänyt sitä televisiossa muutaman vuoden välein. Särkän aikanaan elokuvan vapauttamisen toivossa tekemien järjestelmällisten leikkausten seurauksena Helmikuun manifestin täyspitkää versiota pidettiin pitkään pysyvästi kadonneena, mutta syksyllä 2002 yksi nitraattikopio löytyi elokuva-arkiston Tuusulan varastosta. Esityskopiosta puuttui yksi kela, joka korvattiin leikatusta versiosta otetulla. Vertaamalla kopion sisältöä elokuvan käsikirjoitukseen pääteltiin, että kyseessä oli todennäköisesti alkuperäinen tai vähintään sitä pitkälti vastaava versio. Vuoden 2009 televisioesityksessä käytettiin tätä alkuperäistä versiota.Finnkino julkaisi elokuvan DVD:llä vuonna 2006. DVD-version kesto on 91 minuuttia.
Helmikuun manifesti sai aikansa elokuvakriitikoilta pääosin myönteiset arvostelut. Muun muassa Uuden Suomen Salama Simonen ja Ajan Suunnan arvostelija pitivät sitä merkittävänä isänmaallisena suurelokuvana, ja Ilta-Sanomien arvostelija kiitti varsinkin historian elävöittämisestä. Hans Kutter Hufvudstadsbladetissa ja John E. Zidbäck Helsingin Sanomissa kehuivat myös teknistä toteutusta, ja Särkkä sai erityisen tunnustuksen onnistuneista joukkokohtauksista. Useissa lehdissä kehuttiin erikseen myös Waltarin käsikirjoitusta. Suhtautuminen oli myönteistä nimenomaan porvarillisessa valtalehdistössä, jossa elokuvan tarjoama kuva Suomen historiasta hyväksyttiin. Tapahtumien kuvaus nähtiin ehyenä ja toimivana. Vasemmistolehdissä esitetyt arviot elokuvasta olivat kriittisempiä. Suomen Sosialidemokraatissa Heikki Välisalmi piti sitä melko hajanaisena, mutta antoi tunnustusta sisällissota-aiheen hienovaraisesta käsittelystä, vaikka huomauttikin, että ”ryssien” roolia oli tarpeettomasti ja hieman epähistoriallisesti korostettu. Osassa vasemmistolehtiä arvosteltiin suoremmin elokuvan antamaa kuvaa historiasta yksipuoliseksi ja virheelliseksi, osassa taas oltiin helpottuneita siitä, että sisällissodan kipupisteet käytännössä ohitettiin sovinnollisessa hengessä.
Aikalaisarviot eivät nostaneet erityisesti esiin yksittäisiä näyttelijöitä. Helsingin Sanomien Zidbäckin mielestä elokuvan näyttelijäsuoritukset olivat kaikkiaan hyviä ja osa korkeatasoisiakin.
Mika Waltari totesi itse vuonna 1963 Elokuva-Aitalle antamassaan haastattelussa, että elokuvan lopussa oli ”tarpeetonta tendenssiä”, jonka hän jälkeenpäin olisi mielellään suonut leikattavan pois.Ensimmäisen televisioesityksen yhteydessä vuonna 1991 lehdissä esitetyt arviot Helmikuun manifestin laadusta olivat selvästi kriittisempiä kuin elokuvan valmistumisen aikoihin, mutta elokuvalla nähtiin olevan vähintäänkin historiallista arvoa. Putte Wilhelmsson arveli Uuden Suomessa elokuvan olevan yhä huomionarvoinen ainakin aikansa historiakuvan taltiointina. Katso-lehden arvostelija Tarmo Poussu piti elokuvaa käsikirjoituksen ja epookin kuvauksen ansiosta ”kohtuullisen onnistuneena” sen yksipuolisesta historiakuvasta ja teatraalisesta näyttelemisestä huolimatta. Peter von Baghin mukaan elokuva välittää onnistuneesti menneen ajan hengen, ja tutut historialliset kohtaukset on siinä ”elävöitetty ansiokkaasti, melkein näkemyksellisesti”. Hänen mukaansa elokuva kertoo myös omasta ajastaan vähintään yhtä paljon kuin kuvaamastaan historiasta. Vuonna 2012 Elokuvauutiset-verkkosivulla kriitikkokenen mukaan? totesi arviossaan DVD-julkaisusta, että kyseessä on huono elokuva, jonka paatoksellinen yltiöisänmaallisuus ja teatraalinen näytteleminen lähinnä vaivaannuttavat katsojaa ja jota on vaikea uskoa Mika Waltarin kirjoittamaksi. Elokuva sai kuitenkin tunnustusta siitä, että se palveli oman aikansa tarpeita.
Helmikuun manifesti esiteltiin elokuvallisena historiankirjoituksena, jossa todellisten tapahtumien rinnalla seurattiin kansakunnan historiaa kuvitteellisten päähenkilöiden elämänvaiheiden kautta. Todelliset ja kuvitteelliset tapahtumat etenevät juonessa jatkuvasti rinnakkain. Henkilöhahmoilla on vain niukasti itsenäistä persoonallisuutta, sillä heidän tehtävänsä tarinassa on lähinnä edustaa aatetta ja yhteiskuntaluokkaa sekä osallistua merkittäviin historiallisiin tapahtumiin. Särkän mukaan elokuvassa käytettiin ”läpileikkausmaista, välähdyksenomaista perspektiivilyhennystekniikkaa”, sillä aihe (kansakunnan historia) oli liian suuri kuvattavaksi vain yksilön kehityksen kautta. Paikoin tarinan fiktiivisten hahmojen suuhun on laitettu todellisten historianhenkilöiden lausumia sanoja. Lisäksi tuomari Kotkan perheen roolin korostaminen ilmentää näkemystä perheestä ja kodista kansakunnan tukipylväänä.Jääkärin morsiamen ja Aktivistien tavoin Helmikuun manifestin tarina on tyyliltään luonnehdittavissa melodraamaksi. On tosin myös sanottu, että elokuvan monumentaalisuus paikoin ylikorostuu draaman kustannuksella, kun historialliset kuvaelmat keskeyttävät perinteisen kerronnan etenemisen. Spektaakkelimaisilla historiaa kuvittavilla kohtauksilla haettiin paitsi autenttisuutta myös näyttävyyttä, joka tarjoaisi katsojille jotakin ainutlaatuista. Peter von Baghin mukaan kohtaus, jossa kasakat hajottavat Helsingin tuomiokirkon portaille kokoontunutta väkijoukkoa, on kuin suomalainen muunnelma Panssarilaiva Potemkin -elokuvan kuuluisasta Odessan portaat -jaksosta. Panu Rajalan havainnon mukaan Helmikuun manifestin lähtökohtana oleva historian käyttö kansalaisten puolustustahdon nostattamiseen muistuttaa myös eräitä muita Sergei Eisensteinin elokuvia, kuten Aleksanteri Nevskiä. Sekä edustamiensa historiantulkintojen että avoimen venäläisvastaisuutensa vuoksi Helmikuun manifestia voi luonnehtia myös propagandaelokuvaksi.Muiden 1930-luvun lopun suomalaisten kansallismielisten suurelokuvien tavoin Helmikuun manifestissa käytetään yleistajuista isänmaallista symboliikkaa hyvin läpinäkyvästi. Helposti tunnistettaviin kansallisiin symboleihin kuuluvat useissa kohtauksissa esillä olevat liput, vaakunat, tunnetut taideteokset ja muut kulttuurituotteet. Vastaavaa symboliikkaa sisältää myös elokuvan musiikki. Jääkärin morsiamen tavoin myös Helmikuun manifestin loppukohtauksen taustalla soi ”Jääkärimarssi”, joka tässä sitoo loppukohtauksen yhteen ja tekee selväksi, mistä näkökulmasta kohtauksen aiheena olevaa Suomen sisällissotaa tarkastellaan.
Kaikki 1930-luvun lopun isänmaalliset suomalaiselokuvat – ja Helmikuun manifesti erityisesti – korostavat pääteemanaan Suomen itsenäisyyden merkitystä. Ne kuvaavat Suomen historiaa ensisijaisesti lähes väistämättömänä itsenäisyyttä kohti vievänä kehityksenä. Helmikuun manifestissa viitataan lisäksi toistuvasti elokuvan tapahtumahetkestä tulevaisuuteen: useat kohtaukset päättyvät siihen, että hahmot katsovat kameran ohi kaukaisuuteen, kuin nähden Suomen tulevan kohtalon. Elokuvassa ihannoitu ajatus itsenäisestä ja itsellisestä – muusta maailmasta riippumattomasta – Suomesta huipentuu loppukohtauksessa näkyvään Suomenlinnan Kuninkaanportin historialliseen kivitauluun, joka kehottaa kansakuntaa seisomaan omalla pohjallaan.
Helmikuun manifesti on avoimen venäläisvastainen. Venäläiset on elokuvassa kuvattu stereotyyppisinä ja uhkaavina. Korkeissa asemissa olevat ovat häijyjä ”Suomen syöjiä”, rivisotilaat yksinkertaisen oloisia juoppoja risupartoja. Tarinan selkeimmät konnat ovat kaikki venäläisiä. Yksioikoinen ja karrikoitu kuvaus venäläisistä ”rääsyisinä iivanoina” sai aikalaisarvioissakin paikoin moitteita. Useissa vertauskuvallisissa kohtauksissa venäläiset sotilaat tai santarmit häpäisevät Suomen kansallisia symboleja ja instituutioita tai loukkaavat suomalaisten ja heidän omaisuutensa koskemattomuutta. Idän uhkalla pelotteluun ja viholliskuvien alleviivaamiseen tässä, kuten muissakin saman ajan elokuvissa, vaikutti lähestyvän maailmansodan pelko. Tuotantoyhtiön julkaiseman SF-Uutiset-lehden mukaan Helmikuun manifestin ydinajatuksena oli saada koko Suomen kansa ”tuntemaan pahin ulkonainen vaaransa: Venäjä”. Myöhemmin on arveltu elokuvan olleen suunnattu nimenomaan Neuvostoliittoa vastaan, vaikka tätä ei sen mainonnassa tai arvosteluissa suoraan mainittu.
Helmikuun manifestin katsottiin pyrkivän autenttisuuteen todellisten historiallisten tapahtumien kuvaamisessa. Monet kohtaukset, kuten Porvoon valtiopäivät ja helmikuun manifestin allekirjoitus, kuvattiin visuaalisesti tunnettuja maalauksia jäljitellen. Näiden kohtausten kuvaustapa on tarkoituksellisesti hidas ja etäinen, näkökulmaotoksen vastakohta. Toisaalta autenttisuutta heikensi se, että elokuvassa kaikki hahmot puhuvat suomea. Jotkut arvostelijat pitivät esimerkiksi Aleksanteri I:n ja Napoleonin suomenkielistä dialogia lähinnä koomisena. Vain hieman Helmikuun manifestin jälkeen ensi-iltaan tulleeseen Aktivisteihin oli alun perin tarkoitus sisältyä ensimmäisen sortokauden keskeisiä tapahtumia kuvaava prologi, mutta jakso jätettiin viime hetkellä pois. Tämä tehtiin todennäköisesti siksi, että Helmikuun manifesti oli jo ehtinyt kuvittaa täsmälleen samat tapahtumat.Helmikuun manifestin valmistumisaikana siihen suhtauduttiin jopa Suomen historian dokumentaarisena esityksenä. Sitä suositeltiin Opettajain lehdessä hyvänä opetusmateriaalina, ja sen still-kuvia käytettiin kuvituksena historiallisia aiheita käsitelleissä kuvalehtien artikkeleissa. Tiettävästi monet opettajat suosittelivat oppilailleen juuri tätä elokuvaa tai Aktivisteja. Särkän mukaan hänen elokuvansa tarkoitus oli opettaa nuorisoa ”ajattelemaan historiaamme oikealla tavalla”. Juuri siksi hän olikin niin pettynyt elokuvatarkastamon alkuperäiseen päätökseen kieltää se lapsilta, mikä tuolloin merkitsi 16 vuoden ikärajaa. Särkän toive ilmeisesti täyttyi: Museoviraston vuonna 1996 toteuttamaan elokuvakyselyyn saapuneen palautteen perusteella osa 1930-luvun nuorisosta muisti Helmikuun manifestin katsomisen voimakkaana isänmaallisena kokemuksena.
Helmikuun manifestin antama kuva Suomen historiasta vastaa 1920- ja 1930-lukujen historiankirjoituksen yleistä linjaa: se keskittyy sosiaalihistoriallisen kuvauksen sijasta lähinnä valtiollisiin tapahtumiin, kuvaa suomalaisten toimintaa ulkomaailmasta irrallaan, tulkitsee varhaisempia tapahtumia myöhemmin toteutuneen itsenäisyyden näkökulmasta ja esittää vuoden 1918 sisällissodan valkoisen tulkintaperinteen mukaisesti venäläisiä vastaan käytynä vapaussotana. Sisällissodan päättyminen valkoisten voittoon on tarinassa selvästi myös oikeuden voitto. Elokuva odottaa katsojaltaan valmiiksi samastumista esittämäänsä kansalliseen kertomukseen.Helmikuun manifestin kuvaus sortokausien vastarinnasta kohottaa sankareiksi militantin aktivismin ja jääkäriliikkeen kannattajat, sillä 1930-luvun lopun patrioottisissa elokuvissa väkivallaton suuntaus sai vain vähän ymmärtämystä. Perustuslaillisten ja aktivistien tulkinta sortovuosista oli muodostunut itsenäisessä Suomessa lähes hallitsevaksi. Helmikuun manifestissa myöntyväisyyslinjaa edustaa ainoastaan vanha ja raihnainen rovasti, joka hänkin tajuaa pian erehdyksensä ja näyttää katuvalta. Koska elokuva esiteltiin kokonaiskuvauksena sortovuosien aktivismista, joitakin tahoja häiritsi myös sen ”aitosuomalaisuus”: suomenruotsalaisten osuus aktivismissa oli sivuutettu ja jopa Kuninkaanportin ruotsinkielinen kivitaulu muutettu suomenkieliseksi. Vaikka tarinaan on otettu mukaan eri kansankerrosten edustajia, viime kädessä se esittää täysivaltaisina historiallisina toimijoina lähinnä sivistyneistöön kuuluvia suomenkielisiä miehiä.Elokuvassa korostetaan kansallista yhtenäisyyttä, ja varsinkin vuoteen 1918 ja sisällissotaan liittyvä maan sisäinen kahtiajako on pyritty ohittamaan. Suomen 1930-luvun lopun isänmaallisissa elokuvissa sisällissodan tapahtumia kuvattiin yleensä vain peitellysti, eikä suomalaisia näytetty keskenään vastakkain. Muun muassa tutkija Lasse Ahtiainen onkin katsonut useiden tuon ajan suomalaisten elokuvien heijastelevan saman aikakauden kansallista eheyttämispolitiikkaa. Helmikuun manifestia markkinoitiin korostetusti koko kansan ja kaikkien kansankerrosten yhteisenä elokuvana. Vaikka se nostaa esiin yhteiskunnalliset ristiriidat, samalla se tarjoaa niihin myös valmiin, idealisoidun ratkaisun. Työväenliikettä elokuvassa edustaa työmies Sihvola, joka sisällissodan sytyttyä liittyy punakaartiin. Hänkin tulee toisiin aatoksiin nähtyään punaisten olevan todellisuudessa venäläisten komennossa. Sihvola kuolee elokuvassa venäläisten luoteihin, mutta poliittisen erehdyksensä vuoksi hän ei hahmona voi ”nähdä tulevaisuuteen” muiden tavoin. Vallankumouksellista työläishahmoa ei vielä tässä vaiheessa haluttu varauksettomasti esittää sen Suomen kansan jäsenenä, josta elokuva kertoo. Koska toisaalta Sihvolan joutuminen valkoisten teloittamaksi tai vangitsemaksi olisi voinut vieroittaa osan elokuvan yleisöstä, hahmo poistettiin näyttämöltä toista kautta. Hänen viime hetken kääntymyksensä ja hänen sisarensa Ainon asettuminen lopussa kuuliaisena Jaakko Kotkan rinnalle voidaan nähdä allegoriana siitä, minkälaisessa roolissa työväestö oltiin halukas hyväksymään valkoiseen Suomeen: luokkapyrkimyksistään luopuneena kansallisen edun vaatiman yksimielisyyden nimissä. Ainon hahmo kuvastaa myös naisille varattua roolia: hänen tehtävänään lähes koko tarinan ajan on ymmärtää ja odottaa kärsivällisesti Jaakkoa, jonka on ensin vapautettava isänmaa.
Bagh, Peter von: Suomalaisen elokuvan uusi kultainen kirja. Otava, Helsinki 2005. ISBN 951-1-12705-5
Hirvenoja, Eero J.: Helmikuun manifesti: Elokuvaeepos politiikan pyörteissä, Lähikuva 1/2005, s. 22–40.
Laine, Kimmo: "Pääosassa Suomen kansa": Suomi-filmi ja Suomen filmiteollisuus kansallisen elokuvan rakentajina 1933–1939. SKS, Helsinki 1999. ISBN 951-746-096-1
Suomen Kansallisfilmografia 2. Painatuskeskus Oy (Suomen elokuva-arkisto), Helsinki 1995. ISBN 951-37-1582-5

Help! on The Beatles -yhtyeen viides Britanniassa julkaistu albumi, joka ilmestyi elokuussa 1965. Se on samalla yhtyeen tähdittämän Apua!-elokuvan soundtrack. Albumin A-puoli sisältää itse elokuvaan kuuluvia kappaleita ja B-puoli muuta uutta studiomateriaalia. Levyllä on muun muassa eräs yhtyeen kuuluisimmista lauluista, ”Yesterday”. Muita tunnettuja kappaleita ovat erityisesti singlejulkaisut ”Help!” ja ”Ticket to Ride”. Help! nousi Britannian listaykköseksi yhdeksän viikon ajaksi ja sitä myytiin siellä lähes miljoona kappaletta. 
Tyylillisesti Help! edustaa Beatlesille pohjimmiltaan siirtymäalbumia, jossa on elementtejä sekä yhtyeen menneisyydestä että kokeellisesta tulevaisuudesta. Musiikillisia vaikutteita antoi erityisesti näihin aikoihin suureen suosioon noussut folkrock. Myös albumin sanoitukset ovat aiempaa syvällisempiä. 
Yhdysvalloissa, jossa Help! on yhtyeen kahdeksas studioalbumi, levy julkaistiin erilaisella kappalesisällöllä ja kannella. Se sisältää ainoastaan elokuvaan kuuluneet kappaleet – eli brittiversion A-puolen sisällön – muun materiaalin ollessa George Martinin orkesterin instrumentaaliesityksiä. Siten muun muassa ”Yesterday” puuttuu Yhdysvaltain-versiolta. Myös Yhdysvalloissa albumi oli yhdeksän viikkoa listaykkösenä ja se myi kultalevyyn oikeuttavat miljoona kappaletta jo ennakkoon.
The Beatlesin vuosi 1964 oli ollut erittäin kiireinen. Se väsytti yhtyettä, minkä on sanottu vaikuttaneen negatiivisesti vuoden lopulla julkaistuun Beatles for Sale -albumiin. Kun yhtye ei saanut aikaiseksi tarpeeksi omia kappaleita, tilalle otettiin huomattavan paljon lainakappaleita. Se ja erillinen single ”I Feel Fine” nousivat kuitenkin Britannian listaykkösiksi. Yksin Yhdysvalloissa ilmestyi single ”Eight Days a Week”, joka ylsi siellä listan kärkeen.Vuoteen 1965 tultaessa musiikilliset muotivirtaukset olivat muuttuneet ja yhtye alkoi saada merkittäviä kilpailijoita. Britanniassa listan kärkitiloilla nähtiin The Rolling Stonesin, The Animalsin ja The Kinksin kaltaisia rhythm and blues -yhtyeitä.Helmi–toukokuussa 1965 Beatles kuvasi eri puolilla maailmaa uutta elokuvaansa Apua!. Elokuva merkitsi yhtyeelle uuden, tuotteliaan laulunkirjoittamiskauden alkua.
Albumi äänitettiin hajanaisissa sessioissa helmikuussa, huhtikuussa ja kesäkuussa 1965. Nauhoituksiin käytettiin kaikkiaan kaksitoista päivää, joiden lisäksi oli lukuisia miksaus- ja editointisessioita. Levyn äänittäminen aloitettiin Abbey Roadin studioiden kakkosstudiossa juuri ennen itse elokuvan kuvausten alkua. Sessioiden ensimmäinen päivä oli 15. helmikuuta, jolloin työstettiin kappaleita ”Ticket to Ride”, ”Another Girl” ja ”I Need You”. Kesäkuussa valmistuivat kuusi albumin elokuvassa olleista lauluista. Suurin osa elokuvassa kuulumattomista lauluista äänitettiin myös kesäkuussa, mutta vasta sen jälkeen, kun kuvaukset olivat päättyneet. Kenties merkittävin yksittäinen äänityspäivä oli 14. kesäkuuta, jolloin äänitettiin Paul McCartneyn kappaleet ”I’ve Just Seen a Face”, ”Yesterday” ja ”I’m Down”. Sessiot saatiin päätökseen 17. kesäkuuta.Beatles käytti äänityksissä uusia tapoja. Aiemmin kappaleista oli tehty tietty määrä ottoja ja lopuksi valittu niistä paras pidemmälle työstettäväksi. Nyt yhtye nauhoitti ensin rytmiraidan, johon myöhemmin päällekkäisäänitettiin lauluosuudet ja ylimääräiset instrumentit. Vaikka kappaleet olisi näin ollen voinut äänittää vain yhdellä tai kahdella otolla, ottoihin ja niiden erilaisiin variaatioihin käytettiin usein tuntikausia aikaa. Yhtye alkoi myös nauhoittaa kappaleiden harjoitusversioita, ja niitä käytettiin tarvittaessa pohjaraitana lopulliselle versiolle. Lisäksi nimikappaleessa ”Help!” käytettiin ”vähennysmiksausta”, jossa kaksi lauluraitaa yhdistettiin, jolloin saatiin vapautettua yksi raita kitaran päällekkäisäänitykselle. Tämä käytäntö oli voimassa aina kesään 1968 asti, jolloin Abbey Roadin studioiden neliraitatekniikan korvasi kahdeksanraitatekniikka.Äänityssessioissa levytettiin useita kappaleita, jotka eivät päätyneet itse albumille. Ne olivat ”Ticket to Ride” -singlen b-puoli ”Yes It Is”, ”Help!”-singlen b-puoli ”I’m Down”, Larry Williams -cover ”Bad Boy”, ”Wait”, ”That Means a Lot” ja ”If You’ve Got Trouble”, josta kaavailtiin rumpali Ringo Starrin soolonumeroa. Näistä ”Bad Boy” ja ”Yes It Is” ilmestyivät Yhdysvalloissa kesäkuussa 1965 albumilla Beatles VI. Lisäksi ”Bad Boy” sisältyi joulukuussa 1966 Britanniassa julkaistulle kokoelmalle A Collection of Beatles Oldies (But Goldies). ”Wait” julkaistiin yhtyeen seuraavalla albumilla Rubber Soul. Sen sijaan ”That Means a Lot” ja ”If You’ve Got Trouble” ilmestyivät albumilla vasta maaliskuussa 1996, studioharvinaisuuksia sisältävällä Anthology 2 -kokoelmalla.Vuonna 1965 mono, eli yksikanavainen ääni, oli vielä huomattavasti vähintään kaksikanavaista stereota suositumpi äänentoistomuoto. Niinpä tuottaja George Martin apulaisineen käytti albumin monomiksaukseen paljon enemmän aikaa kuin stereomiksaukseen, jossa Martin ei itse ollut aina edes paikalla. Stereo- ja monoversioissa on se ero, että kappaleen ”Help!” instrumentaaliraita on sama, mutta lauluraita eri.
Help! on yhtyeen siirtymäkauden albumi, jolla on vaikutteita niin yhtyeen menneisyydestä kuin kokeellisesta tulevaisuudesta. Edellinen albumi Beatles for Sale oli John Lennonin sanoin yhtyeen country & western -albumi, mutta Help! sai vaikutteita tuolloin muodissa olleesta folkrockista. Bob Dylan oli tuolloin Britanniassa musiikin saralla suurin yksittäinen vaikuttaja, ja hänen kappaleistaan tehtiin paljon folkrock-versioita. Albumilla on vaikutteita myös country- ja bluegrass-tyyleistä aina klassiseen musiikkiin asti. Sanoitusten itsetutkiskelevat silmäykset, joita jo edellislevyllä oli jonkin verran, muuttuivat nyt entistä syvällisemmiksi. Kappaleilla ei ole tekemistä elokuvan juonen kanssa, sillä yhtye kirjoitti laulut ”Help!”-kappaletta lukuun ottamatta käsikirjoitukseen perehtymättä.Albumin kappaleista kokonaan tai lähes kokonaan John Lennonin kirjoittamia ovat ”Help!”, ”You’ve Got to Hide Your Love Away”, ”You’re Going to Lose That Girl”, ”Ticket to Ride” ja ”It’s Only Love”. Paul McCartneyn aikaansaannoksia ovat ”The Night Before”, ”Another Girl”, ”Tell Me What You See”, ”I’ve Just Seen a Face” ja ”Yesterday”. George Harrison puolestaan kirjoitti laulut ”I Need You” ja ”You Like Me Too Much”. ”Act Naturally” ja ”Dizzy Miss Lizzy” ovat lainakappaleita. Ne olivat samalla yhtyeen viimeiset levytetyt coverit ennen vuoden 1970 Let It Be -albumia. Beatles oli ensimmäisillä albumeillaan luottanut vahvasti lainakappaleisiin, mutta 1960-luvun puoleenväliin tultaessa ne jäivät kokonaan pois.Albumin Britannian- ja Yhdysvaltain-painokset eroavat sisällöllisesti toisistaan. Britannian-painoksen A-puoli sisältää Apua!-elokuvassa kuullut seitsemän kappaletta ja B-puolella on seitsemän muuta laulua. Kaava on siten sama kuin A Hard Day’s Night -albumilla. Yhdysvaltain-painos sisälsi ainoastaan Britannian-painoksen A-puolen laulut sekä kuusi Ken Thornen sovittamaa ja George Martinin orkesterin esittämää kappaletta. Kyseiset instrumentaalit ovat sekoitus orkesteroituja Beatles-kappaleita, klassista musiikkia ja uusia sävellyksiä. Yhdysvaltain-painoksen aloittaa kuusitoistasekuntinen James Bond -intro. ”Another Hard Day’s Night” on puolestaan sikermä kappaleista ”A Hard Day’s Night”, ”Can’t Buy Me Love” ja ”I Should Have Known Better”, ja siinä kuullaan Beatles-albumin saralla ensimmäisen kerran sitaria. Vaikka Beatles itse ei soittanutkaan kappaleessa, soi se elokuvassa kohtauksessa, jossa yhtye vierailee intialaisessa ravintolassa. John Lennon onkin myöhemmin kertonut, että yhtyeen kiinnostus Intiaa kohtaan alkoi juuri Help!-albumia työstäessä.
Albumin nimikappale ”Help!” on lähes kokonaan John Lennonin kirjoittama, ja hän itse piti sitä eräänä parhaista Beatles-lauluistaan. Laulu kertoo siitä, kuinka hän oli tuolloin tyytymätön elämäntilanteeseen, jota hän itse myöhemmin kutsui omaksi ”lihavan Elviksen kaudeksi”. Kysessä oli siis todellinen ”avunhuuto”. Albumin toinen kappale on Paul McCartneyn kirjoittama ”The Night Before”, joka on yksi lukuisista lauluista, jotka käsittelevät hänen pettymystään silloiseen tyttöystäväänsä Jane Asheriin. Se on myös ensimmäinen Beatles-kappale, jolla kuullaan sähköpianoa. Yhtyeen ensimmäinen täysin akustinen kappale on puolestaan John Lennonin kirjoittama, Bob Dylanin musiikista vaikutteita saanut ”You’ve Got to Hide Your Love Away”. Siinä vierailee myös yhtyeen ensimmäinen sessiomuusikko sitten ensisingle ”Love Me Don”, sillä huilusoolosta vastaa EMIllä sovittajana työskennellyt John Scott.George Harrison kirjoitti kappaleen ”I Need You” rakkauslauluksi tyttöystävälleen Pattie Boydille. Kappaleessa Harrison käytti ensimmäisen kerran wah-wah-pedaalia. Säveltäjä itse ei arvostanut kappaletta eikä muun muassa maininnut sitä lainkaan vuonna 1980 ilmestyneessä kirjassaan I Me Mine. Kappaleessa ”Another Girl” kertojaminä kuvailee tunteitaan tilanteessa, jossa hänellä on varsinaisen seurustelukumppanin ohella myös toinen tyttö. Albumin vinyyliversion A-puolen päättää keskitempoinen ja sävyltään katkera ja ristiriitainen ”Ticket to Ride”. Kappale oli aikanaan psykologisesti syvintä mitä Beatles oli koskaan levyttänyt. Raskaine rumpukomppeineen ja kitarasoundeineen se erosi myös musiikillisesti valtavirrasta, ja John Lennon piti sitä eräänä ensimmäisistä heavylevyistä. Se on myös yhtyeen ensimmäinen albumille päätynyt yli kolmeminuuttinen kappale.
Ringo Starrin laulama ”Act Naturally” on ainoa Beatlesin levyttämä lainakappale, jota se ei ollut aiemmin esittänyt lavaohjelmistossaan. Kappaleen alkuperäisversion esitti Buck Owens, jonka laulamana kappale nousi vuonna 1963 Yhdysvaltain country & western -listan ykköseksi. John Lennonin kirjoittamaa ja laulamaa ”It’s Only Lovea” on pidetty täytekappaleena. Lennon itse on väheksynyt myöhemmin erityisesti sen kielikuvia. ”You Like Me Too Much” on albumin toinen George Harrisonin kirjoittamista kappaleista. Se äänitettiin elokuvaa varten jo helmikuussa 1965, mutta jätettiin lopulta siitä pois. ”Tell Me What You See” on kirjoittajansa Paul McCartneyn mukaan täytekappale. Myös tätä laulua suunniteltiin alun perin käytettäväksi elokuvassa, vaikkei siihen lopulta päätynyt. ”I’ve Just Seen a Face” on Paul McCartneyn kirjoittama kappale, jota hän oli esittänyt pianolla jo vuosia aikaisemmin erilaisissa sukunsa juhlissa Liverpoolissa. Kappaleen työnimenä oli ”Auntie Gin’s Theme”, koska McCartneyn Gin-täti piti laulusta.Paul McCartneyn säveltämä ”Yesterday” on Beatlesin mahdollisesti tunnetuin kappale, josta 1980-luvun alkuun mennessä oli tehty yli 2 500 cover-versiota. Laulun sävel tuli McCartneyn mieleen yöllä hänen nukkuessaan. Kappaleessa kuullaan vain McCartneyn laulua, hänen akustista kitaraansa sekä jousikvartettia. ”Yesterday” merkitsi yhtyeen uralla eräänlaista käännekohtaa, sillä se oli yhtyeen ensimmäinen kappale, jossa sen ulkopuolisten muusikoiden merkitys oli suuri. Niinpä kappaleesta ei voitu konserteissa esittää samanlaista versiota kuin levyllä. Albumin viimeinen kappale on Larry Williams -cover ”Dizzy Miss Lizzy”, toinen albumin kahdesta lainakappaleesta. Beatles oli esittänyt kappaletta keikoillaan jo vuosina 1960–1962. Vaihtoehtona viimeiseksi raidaksi olisi ollut myös ”Yesterday”, mutta yhtye oletti, että rock and roll -klassikko olisi yhtyeen faneille hyväksyttävämpi vaihtoehto.Tulevalla kiertueella yhtyeen settilistaan kuului vain kolme uuden albumin kappaletta: ”Help!”, ”Ticket to Ride” ja ”Yesterday”. Näistä ”Yesterday” oli ainoa, joka oli mukana myös seuraavalla, vuoden 1966 kiertueella.
Albumin kansien kuvauksesta vastasi With the Beatles-, A Hard Day’s Night- ja Beatles for Sale -albumien tapaan Robert Freeman. Freeman piti asuista, jotka olivat yhtyeen yllä Apua!-elokuvan Alpeilla kuvatussa hiihtokohtauksessa, joten hän halusi niitä käytettävän myös levyn kannessa. Valkoinen tausta saatiin Lontoon Twickenham-studioilta. Freemanin ajatuksena oli, että yhtyeen jäsenet esittäisivät lippuopastuksen mukaisesti sanan ”HELP”. Lopputulos ei kuitenkaan miellyttänyt häntä, joten jäsenten esittämiksi kirjaimiksi valittiin summittaisesti ne, jotka näyttivät visuaalisesti parhailta. Lisäksi Freeman vaihtoi jälkeenpäin yhtyeen jäsenten paikkoja keskenään saadakseen entistäkin tyydyttävämmän tuloksen. Britannian-painoksessa yhtyeen jäsenten antamat merkit muodostavat sanan ”NUJV”.Yhdysvaltain-versio eroaa Britannian-painoksesta myös kansitaiteeltaan. Etukannessa jäsenten järjestystä on muutettu siten, että Ringo Starr on siirretty toiseksi vasemmalla. Täten heidän näyttämänsä merkki on ”NVUJ”. Lisäksi kuva oli tässä painoksessa värillisen sijaan mustavalkoinen. Takakannessa oli ajalleen tyypillisesti itse elokuvan tekijätiedot ja näyttelijöiden nimet. Kansi oli avattavaa mallia ja sisäkannessa oli kaikkiaan kahdeksan kuvaa elokuvasta.Alankomaissa sekä pienemmissä määrin Ruotsissa valmistettiin painoksia, joiden kannessa oli suuri Shell-yhtiön logo. Tämä versio oli kuitenkin tarkoitettu vain yhtiön työntekijöille, eikä sitä myyty kaupoissa.
Help! ilmestyi Britanniassa Parlophonen julkaisemana 6. elokuuta 1965. Albumi nousi suoraan listaykköseksi 14. elokuuta ja pudotti kärkipaikalta pois The Sound of Music -soundtrackin. Levy oli kärjessä kaikkiaan yhdeksän viikon ajan. Albumia oli myyty pelkästään ennakkoon 250 000 kappaletta, ja ensimmäisen viikon aikana sitä ostettiin kaikkiaan 270 000 kappaletta. Yhteensä sitä ostettiin lähes miljoona kappaletta. Listaviikkoja levylle kertyi kaikkiaan 37.Länsi-Saksassa albumi nousi listaykköseksi kahden viikon ajaksi. Ranskassa se ylsi viidenneksi ja myös Suomessa kymmenen myydyimmän albumin joukkoon. Levyä myytiin maailmanlaajuisesti arviolta kaksi ja puoli miljoonaa kappaletta.Albumista otettiin ensimmäinen uusintapainos vuonna 1966. Vuoteen 1973 mennessä Help! oli julkaistu vinyyliformaatin lisäksi C-kasettina ja 8-raitana. Molemmat olivat stereoversioita. CD-levynä albumi julkaistiin ensimmäisen kerran 30. huhtikuuta 1987 George Martinin uudella stereomiksauksella varustettuna. Samana päivänä se ilmestyi rajoitettuna kolmen CD:n boksina yhdessä albumien Rubber Soul ja Revolver kanssa. Vuonna 2009 ilmestyi remasteroitu CD-painos, jossa käytettiin samaa, uudempaa stereomiksausta. Sen sijaan samana vuonna ilmestynyt The Beatles in Mono -boksi sisälsi alkuperäiset mono- ja stereomiksaukset.Vuoden 1965 jälkeen Help! on noussut Britannian listalle neljään otteeseen. Vuonna 1971 se kävi sijalla 33 ja vuonna 1976 sijalla 53. Tämän lisäksi ensimmäinen CD-painos pääsi toukokuussa 1987 sijalle 61. Remasteroitu CD-painos puolestaan ylsi syyskuussa 2009 sijalle 29 ja oli listalla samanaikaisesti seitsemäntoista muun Beatles-albumin kanssa.
Yhdysvalloissa Beatlesin levy-yhtiö Capitol Records mainosti albumia yhteistyössä laastariyhtiö Curadin kanssa. Curad valmisti kaikkiaan tuhat laastaria, joihin oli merkitty tekstit ”Beatles” ja ”Help”. Lisäksi Capitol valmisti laastareita muistuttavia tarroja. Albumia myytiin Yhdysvalloissa jo ennakkoon kultalevyyn oikeuttavat miljoona kappaletta, mikä oli ensimmäinen tapaus lajissaan. Capitol julkaisi albumin 13. elokuuta, ja se nousi Billboard 200 -listan kärkeen. Albumi säilyi listalla 33 viikkoa, joista yhdeksän kärkipaikalla. Levyä myytiin yhteensä yli kolme miljoonaa kappaletta. Vuonna 2007 Help! nousi Yhdysvaltain soundtrack-listan ykköseksi ja vuonna 2009 Top Pop Catalog -listan seitsemänneksi.Yhdysvaltain-painoksesta puuttuneet Britannian-painoksen B-puolen kappaleet julkaistiin muilla studiolevyillä. ”You Like Me Too Much”, ”Dizzy Miss Lizzy” ja ”Tell Me What You See” olivat ilmestyneet jo kesäkuussa 1965 albumilla Beatles VI. ”I’ve Just Seen a Face” ja ”It’s Only Love” julkaistiin joulukuussa 1965 Rubber Soul -albumin Yhdysvaltain-painoksella. Viimeisimpänä ilmestyivät kappaleet ”Act Naturally” ja ”Yesterday”, joiden julkaisua saatiin odottaa aina vuoden 1966 kesäkuuhun asti, jolloin Yesterday and Today -albumi saapui Yhdysvaltain markkinoille.
New Musical Expressin lyhyessä arvostelussa 23. heinäkuuta 1965 todettiin, että Help! on hyvä parannuskeino masentuneisuudelle. Levyn musiikkia pidettiin Beatlesille tyypillisenä, jossa ei juurikaan ole mukana yllätyksiä. Kriitikko kuitenkin toteaa, että tuskin kukaan haluaa yllätyksiä Beatlesilta.Allmusicin Stephen Thomas Erlewinen mielestä Help!-albumilla on vielä jäänteitä Beatles for Salella vallinneesta väsymyksestä, mistä osoittavat albumin lainakappaleet. Erlewine kuitenkin pitää nimikappaletta mestariteoksena ja antaa tunnustusta myös laululle ”You’re Going to Lose That Girl”. Paul McCartneyn panosta Erlewine kehuu ja nostaa esiin varsinkin folkrock-tyylisen ”I’ve Just Seen a Facen” ja ”Yesterdayn”. Arvosana albumille on täydet viisi tähteä.Pitchfork Mediassa Help!-albumin arvioi syyskuussa 2009 Tom Ewing, jonka mielestä se sisältää joitakin Beatlesin parhaista pop-kappaleista, kuten nimiraita ”Help!”. Ewing pitää albumia hienona, mutta hämmentävänä. Help! on hänen mukaansa Beatlesin albumeista se, jolla yhtye alkoi ammentaa musiikkiinsa uusia värejä ja ideoita. Siitä hän mainitsee esimerkkeinä ”You’re Going to Lose That Girlissa” kuultavan lyömäsoittimen, ”Ticket to Riden” intialaistyylisen soitinnuksen ja ”You’ve Got to Hide Your Love Awayn” puhallinsoittimet. Arvosanaksi albumille hän antaa 9,2 pistettä kymmenestä mahdollisesta.The Daily Telegraphin Neil McCormick kiinnittää huomionsa siihen, että laulujen aiheet alkavat käsitellä aiempaa henkilökohtaisempia teemoja, kuten naisia, syrjähyppyjä ja kuuluisuuden aiheuttamaa vainoharhaisuutta. McCormickin mukaan Help! ei välttämättä ole Beatlesin paras albumi, mutta se sisältää joitain sen uran alkuvaiheen parhaita kappaleita. Hän antaa levyn arvosanaksi neljä tähteä viidestä.Rolling Stone -lehti sijoitti albumin 331:nneksi vuonna 2003 julkaisemallaan 500 Greatest Albums of All Time -listalla. Sen yhteydessä mainittiin, että Help! ei mullistanut musiikillisesti, mutta se viitoitti tietä tulevalle Rubber Soul -albumille. Sama lehti julkaisi seuraavana vuonna kirjan The New Rolling Stone Album Guide, jossa Help!-albumi todetaan olleen yhtyeelle iso askel eteenpäin niin teemoiltaan kuin musiikillisestikin. Arvosanaksi albumi saa täydet viisi tähteä. Sen sijaan levyn amerikkalaista versiota kritisoidaan ”pilatuksi” huonojen orkesteriversioiden vuoksi.Arvostelut
Lisäksi eri valtioissa ilmestyi joitakin yksittäisiä singlejä: Filippiineillä ”Tell Me What You See”, Turkissa ”Act Naturally”, Italiassa ja Japanissa ”I Need You” sekä Japanissa ja Kreikassa ”The Night Before”.
John Lennon – laulu, sähkökitara, akustinen kitara, 12-kielinen kitara, sähköpiano, Hammond-urut, tamburiini, virvelirumpu
Paul McCartney – laulu, bassokitara, sähkökitara, akustinen kitara, piano, sähköpiano
George Harrison – laulu, sähkökitara, akustinen kitara, 12-kielinen kitara, guiro
Ringo Starr – rummut, tamburiini, marakassi, lehmänkello, bongot, rytmikapulat, marimba, kättentaputukset, lauluGeorge Martin – pianoJohn Scott – tenori- ja alttohuilu
Immonen, Tenho: The Beatles – Suuri historia.   Tampere: POP-lehti, 2005. ISBN 952-5546-08-X.
