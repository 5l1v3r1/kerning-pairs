
mass kui inertne mass väljendab keha inertsi ehk võimet säilitada oma liikumise kiirust (selle muutmiseks on tarvis rakendada jõudu);
mass kui raske mass väljendab keha võimet tõmmata ligi teisi kehi ehk osaleda gravitatsioonilises vastastikmõjus. Ekslikult mõistetakse mõnikord massi all ka kaalu.Inertne mass ja raske mass on ekvivalentsed, kusjuures nende ekvivalentsus on klassikalises mehaanikas kogemuslik tõsiasi, millel puudub teoreetiline põhjendus. Oletus nende masside võrdsusest, Einsteini ekvivalentsuprintsiip, on Einsteini üldrelatiivsusteooria aluseks.
Massi tähistatakse enamasti sümbolitega m või M, mis tulenevad ladina sõnast massa ("mass, raskus, tainas, kamakas"); ladina sõna kasutus füüsikalises tähenduses sai alguse Isaac Newtoni 1687. aastal avaldatud teosest "Philosophiæ Naturalis Principia Mathematica". Massi mõõtühik SI-süsteemis on kilogramm (kg).
  .See seos ei võimalda siiski massi mõõtmist kui puudub sõltumatu printsiip jõu defineerimiseks ja mõõtmiseks. Kuid vastavalt Newtoni III seadusele kahe vastastikmõjustuva keha korral jõud, millega esimene keha mõjub teisele, on võrdvastupidine jõuga, millega teine keha mõjub esimesele. Järelikult absoluutväärtuselt 
  , mis lubab nende kehade inertsete masside suhte leida kiirenduste mõõtmise teel.
Gravitatsioonijõud mõjub kehi ühendava sirge sihil ning tõmbab neid teineteise poole. Selle jõu moodul on 
  kus m1 ja m2 on kehade (rasked) massid, r nendevaheline kaugus ja G gravitatsioonikonstant.

Mateeria (mõnikord ka: aine) mõistet on filosoofias traditsiooniliselt kasutatud Aristotelese mõistes. 
Aristoteles nimetab mateeriaks materjali, millest mingi substants koosneb. Substantsi mateeria võib ka ise olla mingi substants, näiteks maja mateeria on tellised. Mateeriat ei oma mitte kõik substantsid, vaid üksnes hülemorfsed substantsid. Elementide mateeria on algmateeria, mida aktuaalsena olemas ei ole. Mateeriale vastandub vorm, mis substantsi organiseerib ja korrastab.
Uusaja filosoofias hakati mateeriat samastama ainega füüsikalises mõttes ning aine omadusi peeti sageli pelgalt mõistuse abil tunnetatavateks. Kui füüsikas hakati tegema uusi avastusi aine ehituse kohta, siis senised ettekujutused ainest muutusid ning tekkisid vastuolud teadusliku ja filosoofilise aine- ehk mateeriamõiste vahel. Mateeria mõiste uurimine jäi põhiliselt füüsikafilosoofia tegevusalaks. Tänapäeva füüsikas eristatakse mateeria eksisteerimise põhivormidena ainet ja välja.Dialektilises materialismis on mateeriale omistatud iseliikumine, millega on muudetud traditsioonilist arusaama, et mateeria on passiivne. Mateeriat on sealjuures mõistetud objektiivse reaalsusena, mis on inimesele antud meelte kaudu. Sellisena on mateeria vastandatav teadvusele.

Mauna Kea on üks viiest vulkaanist, mis moodustavad Hawaii saare. Mauna Kea kõrgus on 4207 meetrit merepinnast. Arvestades aga ka veealust osa on Mauna Kea maailma kõrgeima mäe tipuks. Vulkaani kõrgus jalamilt tipuni on üle 10 000 meetri. Arvatakse, et vulkaan purskas viimati umbes 3500 aastat tagasi.Mauna Kea tipus asub kuulus Mauna Kea observatoorium ning talvel tuleb seal lumi maha.

Maurid on berberi hõimud, samuti araabia või berberi päritolu islamiusulised elanikud Pürenee poolsaarel ja Põhja-Aafrikas, samuti islamiusku rahvad mujal maailmas, nagu Filipiinidel. Nimetus pärisnes ladinapärasest Mauretaania elanike nimetusest mauri.

Mehhiko (ametlikult Mehhiko Ühendriigid) on föderaalne konstitutsiooniline vabariik Põhja-Ameerikas. Mehhiko piirneb põhjas Ameerika Ühendriikidega, lõunas Guatemalaga ja kagus Belize'iga. Ulatub Vaiksest ookeanist Kariibi mereni. Mehhiko on suuruselt viies riik Ameerikas ja rahvaarvult 10. maailmas. Maailmas tuntud eelkõige ligemale 3000 aasta vanuste põlisrahvaste kõrgkultuuride poolest (asteegid, olmeegid, tolteegid, misteegid, sapoteegid, maiad). Mehhiko föderatsioon koosneb 31 osariigist ja eraldiseisvast México linnast.
Riigi mandriosa paikneb Põhja-Ameerika mandri lõunaosas. Mehhiko piirneb põhjas USA-ga ning lõunas (Yucatáni poolsaarel) Guatemala ja Belize'iga. Läänes piirneb riik Vaikse ookeani ja California lahega, idas Atlandi ookeanist, Mehhiko lahe ja Kariibi merega.
Riigi pindala on 1 964 375 km². Mandriosa pindala on 1 959 248 km², saarte pindala 5127 km² või 5073 km².
Rannajoone pikkus on 11 122 km. Selle näitaja poolest on Mehhiko Ameerika riikide seas Kanada järel teisel kohal.
Mehhikol on arvukalt saari, sealhulgas Revillagigedo saared (Socorro saar, Clarióni saar, San Benedicto saar, Roca Partida saar) ja Maríase saared Vaikses ookeanis, Guadalupe saar, Cedrose saar, Ángel de la Guarda saar, Coronado saared, Rocas Alijos, Tiburóni saar, Carmeni saar California poolsaare ja Sonora ranniku lähedal ning Ciudad del Carmen, Cozumel, Mujerese saar ja Alacranes Atlandi ookeani basseinis.
Mehhiko nimi ning kõik selle tuletised, näiteks mexicano ('mehhiklane') ja mexicanismo ('Mehhiko hispaania keelele omane keelend'), soovitatakse hispaania keeles kirjutada "México" [m'ehhiko].
Pinnamood on väga ebatasane. Riigis on arvukalt vulkaane. Riiki läbivad mäestikud Ida-Sierra Madre ja Lääne-Sierra Madre, mis on Kaljumäestiku pikendused. Lääne-Sierra Madre lõpeb Nayaritis, kus ta ühineb Cordillera Neovolcánicaga. Sealt alates kulgeb rööbiti Vaikse ookeani rannikuga Lõuna-Sierra Madre.
Cordillera Neovolcánica läbib riigi läänest itta ja ühineb Sierra Mixtecas 3395 m kõrgusel Ida-Sierra Madrega. Suure vulkaanilise aktiivsusega Cordillera Neovolcánicas paiknevad Mehhiko kõrgeimad mäetipud Orizaba ehk Citlaltépetl (5610 m), Popocatépetl (5462 m), Iztaccíhuatl (5286 m), Nevado de Toluca (4690 m), La Malinche (4461 m) ja Nevado de Colima (4340 m). Selles piirkonnas sündis maailma noorim vulkaan Paricutín.
Ida-Sierra Madre pikendus kagu poole on Sierra Madre de Oaxaca, mis Tehuantepeci maakitsusel ühineb Lõuna-Sierra Madrega. Sealt ida poole jäävad Chiapase Keskplatoo ja Sierra Madre de Chiapas, mille kõrgeim tipp on Tacaná vulkaan (4117 m).
Mehhiko kiltmaa ja mäeahelikest kaugele ida poole, Mehhiko lahe äärde jäävad tohutud rannamadalikud, kus leidub soid, laguune ja liivavalle.
Mehhiko suurimaks järveks on 1080 km² suurune Chapala järv, mis asub riigi suuruselt teise linna Guadalajara läheduses.
Pikim jõgi on Rio Grande, mis suubub Mehhiko lahte ja moodustab üle 2000 km pikkuse piiri USA osariikide Texase ja New Mexico ning Mehhiko vahel.
Paekivist aluskivimiga Yucatan on üsna madal maasfäär, mille keskmine kõrgus on vaid 30 meetrit üle merepinna. Teine suurem Mehhiko poolsaar – California poolsaar – on sootuks teistsuguse ilmega. Tegemist on 1125 kilomeetri pikkuse kitsa maaribaga, mis saab alguse USA California osariigi lõunapiirilt ning tekitab poolsaare ja mandri vahele California lahe. Paljud mäed sellel Vaiksesse ookeani sirutaval maaribal ulatuvad rohkem kui 3000 meetri kõrgusele merepinnast.
Mehhiko keskosas laiub suur ja kõrge põhja poolt avatud platoo – Mehhiko kiltmaa, mida piiravad kaks lõunas omavahel kokku jooksvat mäestikku: Lääne-Sierra-Madre ja Ida-Sierra-Madre. Kiltmaa võtab enda alla ligi pool Mehhiko pindalast. Kõige kõrgem on platoo oma lääneküljel, laskudes sealt tasase kallakuna ida suunas. Lõunas, kus kiltmaaga ristuvad mitmed mäeahelikud ja vulkaanid, on maapind jälle kõrgem. Veracruzi ja Puebla linnade vahel asub Orizaba vulkaan, mis on Mehhiko kõrgeim tipp.
Mehhiko kliima ja maastik on äärmiselt mitmekesised. Seal leidub nii lumiseid mäetippe, tulikuumi kõrbetasandikke, aga ka lopsakaid vihmametsi. Kliima muutub lisaks maapinna kõrgusele ka põhja–lõunasuunaliselt. Maapind, mis jääb merepinnast madalamale kui 910 m, kannab nime tierra caliente (kuum maa); 910 m ja 1800 m vaheline kõrgusvöönd kannab nime tierra templada (mõõdukas maa) ning 1800 m kõrgemale jääb ala tierra fria (külm maa). Pealinn México jääb tierra templada vööndisse, mistõttu valitseb seal kuiv ja jahe kliima ning õhutemperatuurid on üsnagi stabiilsed. Mehhiko põhjaosas võib maksimaalne õhutemperatuur olla kohati üle 45 °C. Selline kuumus koos vähese sademetehulgaga ongi tekitanud ulatuslikke kõrbe- ja poolkõrbealasid. Kuiva kliimaga on ka suur osa riigi kesk- ja lõunaosast. Ohtralt niiskust on vaid kaugel lõunas ja kagus paiknevatel Mehhiko troopikaaladel. Kõige rohkem vihma sajab Yucatani poolsaarel ja riigi lõunatipus, kus sademeid võib olla rohkem kui 3000 mm aastas.
Mehhiko aladel on elanud paljud iidsed tsivilisatsioonid, näiteks olmeegid, maiad ja asteegid. Viimased asusid Mehhiko alale elama 13. sajandi paiku ning ehitasid oma pealinna Tenochtitláni samale kohale, kus praegu asub México linn. Suurema osa asteekide tsivilisatsioonist hävitasid 16. sajandi alguses hispaanlased. Tänapäeval moodustavad põlisameeriklased riigi 110 miljonist elanikust ligikaudu 7%. Ligikaudu 60% rahvastikust on mestiitsid – indiaanlaste ja hispaanlaste järeltulijad.
Mehhiko majandus on suuruselt maailmas 11. kohal. Majandus tõusis 2010. aasta teisel poolel võrreldes esimese poolega 7,6%.
1. jaanuarist 1994 on Mehhiko Põhja-Ameerika Vabakaubanduse Assotsiatsiooni (NAFTA) liige. 2000. aastal sõlmis Mehhiko vabakaubanduslepingu Euroopa Liiduga.
Mehhiko tähtsaimad ekspordiartiklid on tööstuses produtseeritud kaubad, nafta ja naftasaadused, hõbe, puuviljad, köögiviljad, kohv ning puuvill. Mehhiko tähtsaimad ekspordipartnerid on Ameerika Ühendriigid 80,5%, Kanada 3,6%, Saksamaa 1,4% (2009).Mehhiko tähtsaimad impordiartiklid on metallitöötlusmasinad, põllumajandusmasinad, autode osad kokkupanekuks, mootorsõidukite varuosad, lennukid, elektroonika ja lennukite varuosad. Mehhiko tähtsaimad impordipartnerid on Ameerika Ühendriigid 56,7%, Hiina 9,35%, Lõuna-Korea 5,21% (2009).

Melbourne on linn Austraalia kagurannikul Port Philipi lahe ääres Yarra jõe suudmes, Victoria osariigi suurim linn ja pealinn. 
Melbourne on elanike arvult (4 442 918 inimest 2014. aastal) teine linn Austraalias Sydney järel. Linnastu pindala on 9900 km².
Melbourne'is sajab aastas keskmiselt 647 mm sademeid, mis jaotuvad aasta jooksul ühtlaselt. Sajupäevi on suvel vähem kui talvel (veebruaris 7,4, augustis 15,6), kuid sademete üldhulgas see ei kajastu (veebruaris 47 mm, augustis 50 mm).
Igas kuus on esinenud sooja üle +20 °C, sealjuures novembrist märtsini üle +40 °C. Absoluutne maksimum on mõõdetud veebruaris (+46,4°). Öökülma on täheldatud maist septembrini. Absoluutne miinimum on mõõdetud juulis (−2,8°).
Melbourne asutati 30. augustil 1835. Kuninganna Victoria kuulutas ta linnaks 1847. aastal. Ta sai Victoria osariigi pealinnaks 1851, kui Victoria kuulutati Uus-Lõuna-Walesist eraldi kolooniaks.
Esialgu polnud asulal kindlat nime. Näiteks kutsuti seda Doutta-gallaks, Bearbrassiks ja Batmaniaks John Batmani järgi, kes uuris esimesena tänapäeva Melbourne'i linna maa-ala ning ostis 2400 km² maad aborigeenidelt. 1837 sai asula Melbourne'i nime; sama aasta 13. aprillil avati postkontor juba selle nime all. See nimi on pandud Suurbritannia peaministri ja kuninganna Victoria õpetaja William Lamb, 2. vikont Melbourne'i järgi.
Pärast seda hakkas Melbourne tormiliselt arenema, sest Austraalias avastati kulda ja 1850. aastatel puhkes kullapalavik. 1880. aastatel kujunes Melbourne üheks maailma rikkaimaks linnaks.
Alates Austraalia iseseisvumisest 1901. aastal kuni 1927. aastani paiknes Austraalia valitsus Melbourne'is, kust ta viidi pealinnaks ehitatud Canberrasse.
Linnas toimusid 1956. aasta suveolümpiamängud ja 2006. aasta Rahvaste Ühenduse mängud.
Melbourne'il on kuus sõpruslinna: Osaka (Jaapan, aastast 1978), Tianjin (Hiina, 1980), Saloniki (Kreeka, 1984), Boston (USA, 1985), Peterburi (Venemaa, 1989) ja Milano (Itaalia, 2004). Lisaks on mõnel Melbourne'i linnastusse kuuluval omavalitsusel samuti sõpruslinnu.
Melbourne on üheks suuremaks eestlaste koondumiskohaks Austraalias Sydney ja Adelaide kõrval.
Esimeseks eestlaseks Melbourne'is oli Saaremaalt pärit Karl Heinrich Kauper (sündinud 10. septembril 1852 Torgus), kes maabus laevaga Port Melbourne'is 4. juulil 1877, omandas suure krundi Dandenongi mägedes ja rajas sinna omale maja.
Kohaliku eesti seltsi loomise mõte pärineb aastast 1910. Asutamiskoosolekuni jõuti 8. veebruaril 1914 viie osavõtjaga – Jakob Lukats (kokkukutsuja ja valitud esimees), Eduard Birk (kirjatoimetaja), K. Ilves (laekahoidja), Gustav Nessel ja A. Rosenberg. See oli esimene eestlaste selts Austraalias.
Seltsitegevus lakkas 1920ndate alguses, kui paljud eestlased naasid kodumaale. 1938. aastal jõuti aga taas nõnda kaugele, et kohalikud eestlased koondusid ning asutasid Melbourne'i Eesti Ühingu Kodu. Ühing tegutseb tänapäevani ja osales näiteks 1988. aastal Melbourne'is peetud ülemaailmsete Eesti päevade ESTO'88 korraldamises.

Meloodia (kreeka keeles μελωδία, melos + odé) ehk viis on muusikas vähemalt kahe heli tavaliselt ühehäälne järgnevus. 
Meloodia olemuse määravad üksteisele järgnevad helikõrguslikud intervallid ja helide rütm: meloodia on horisontaalne helikõrgusstruktuur.
Meloodia võib olla vormitud perioodina, mis võib jaguneda lauseteks, fraasideks ja motiivideks.
Meloodia võib olla sõnalise tekstiga või tekstita ning seda võib esitada kas lauldes (vokaalmeloodia) või pillil (instrumentaalmeloodia). Tekstiga meloodia võib olla süllaabiline või melismaatiline.
Meloodia intervallilis-rütmiline struktuur võimaldab meloodia tuvastamist sõltumatult konkreetsetest helikõrgustest:  meloodia ei ole niivõrd konkreetsete helide, kuivõrd helikõrgusintervallide rütmiline järgnevus.
Meloodia kujundamist mõjutab harmoonia ja fraseerimine: kuidas meloodia algab ja lõpeb, millised on põhi- ja kõrvalhelid ning kuidas neid on rõhutatud, milline on pauside roll meloodias.
Muusikalisel meloodial võivad olla seosed kõnemeloodiaga, st selle modulatsioonide, prosoodia ja intonatsiooniga.
Sama horisontaalse helikõrgusstruktuuri piires tämbrite muutumisel tekkivat "meloodiat" hakkas Arnold Schönberg nimetama kõlavärvimeloodiaks.  
Kuna meloodiat võib vaadelda iseseisva, tähendust kandva muusikateosena, siis sellele laieneb autoriõigus.
nii suhteline (range, relative position) kui ka absoluutne ulatus (ambitus, pitch spread) võrreldes üldise helikõrgusruumiga (pitch continuum);
süntaktiline struktuur, mis on seotud kontrasti, kordumise, varieerumise ja arenguga.Motiiv on meloodia väikseim meloodilis-rütmiline üksus. Motiivi olemasolu eeldab vähemalt kahe erineva helikõrguse olemasolu. Motiivi üldine iseloom määrab ära ka konkreetse meloodia iseloomu. 
Motiivid moodustavad fraase. Erinevalt range stiili vokaalpolüfoonia suurtest laululistest meloodilistest üksustest, milles üldiselt eriilmelisi motiive välditi, leidub 18. sajandi lääne instrumentaalmuusikas terava profiili ja kontrastsete motiividega teemasid. Sellised reljeefsed motiivid andsid parema võimaluse edaspidiseks struktuuriliseks arendamiseks. 
Schönberg leidis, et meloodiat oma kiire arenguga probleemipüstitusest lahenduseni võiks võrrelda aforismiga. Meloodia sarnaneb teadusliku hüpoteesiga, mis ei veena ilma piisava arvu katsetete sooritamiseta. Hästi läbi mõeldud meloodia on suhteliselt iseseisev. Hea meloodia tekitab vajaliku energia, et moodustada suuremaid üksusi, mis ületavad struktuurselt ja kujundlikult algse potentsiaalse motiivilise materjali. 
Lääne muusikatraditsioonile on struktuuriüksuste noot-noodilt kordamine olnud iseloomuluk juba keskajast peale. Tsükliliste mustrite olemasolu piisavateks tõenditeks on nii AAB- kui k ABA-vormiskeem. Samas ei õigusta ükski absoluutne kriteerium kordamist meloodiakujunduse alusena. Juba üksi Schönbergi looming on tõestuseks vastupidisest, näidates vaheldusliku kordamise struktuurset tähtsust ning taaselustades gregooriuse laulu motiivilise rikkalikkuse. Lääne muusikas, eelkõige klassitsismis ja romantismis, korratakse meloodialõike põhiliselt tonaalse harmoonia huvides. Aga juba Berlioz, rääkimata Wagnerist, väldib kõige sugestiivsemate meloodiate kordamist. Meloodiat hakati nägema pigem inimese psühholoogilise teadvuse voolu kui inimese reaalse ratsionaalse taju väljendajana.

Saksamaa päritolu ravimitööstuse ettevõttele Merck KGaA, mis Ameerika Ühendriikides ja Kanadas kasutab nime EMD Chemicals
Ameerika Ühendriikide päritolu ravimitööstuse ettevõttele Merck & Co., mis väljaspool Ameerika Ühendriikie ja Kanadat kasutab nime Merck Sharp & Dohme (lühendatult MSD)
Merkuur on Päikesele kõige lähemal paiknev ning kõige väiksem  Päikesesüsteemi planeet. Ta asub Päikesele umbes 3 korda lähemal kui Maa ja teeb tiiru ümber Päikese 88 Maa ööpäevaga.
Merkuur kuulub Maa-tüüpi planeetide hulka.Planeedil peaaegu puudub atmosfäär ning seetõttu varieeruvad pinnatemperatuurid 100 kelvinist öösel kuni 700 kelvinini päeval.
Planeedil ei ole teada kaaslasi.Merkuuri on uurinud ainult kaks kosmosesondi: Mariner 10 sooritas aastatel 1971–1972 planeedist kolm  möödalendu ja aastatel 2011–2015 tiirles Merkuuri orbiidil MESSENGER.
Merkuur on nime saanud vanarooma kaubanduse, reiside ja varguse jumalalt Mercuriuselt, kellele Vana-Kreekas vastas Hermes. Oma nime võlgneb Merkuur nähtavasti kiirele liikumisele taevavõlvil (Mercurius on kergejalgne jumalate käskjalg).
Merkuuri keskmine kaugus Päikesest: 57 919 000 km (0,387 Maa keskmist kaugust Päikesest)
Merkuuri suurim kaugus Päikesest: 70 000 000 km (0,47 Maa vähimast kaugusest Päikesest)
Merkuuri vähim kaugus Päikesest: 46 000 000 km (0,31 Maa suurimast kaugusest Päikesest)
Orbiidi ekstsentrilisus: 0,2056 (12,7 korda suurem Maa orbiidi ekstsentrilisusest)
Merkuuri sideeriline tiirlemisperiood: 87,97 Maa ööpäeva (87 ööpäeva ja 23,3 tundi; 0,24 Maa sideerilisest tiirlemisperioodist; 7 601 000 sekundit; lühim planeetide seas)
Merkuuri keskmine sünoodiline tiirlemisperiood (aeg, mille jooksul Merkuur jõuab Maale järele ja möödub Maast; näiteks alumiste konjunktsioonide vaheline intervall) 115,88 Maa ööpäeva
Orbiidi kalle Maa orbiidi suhtes (ekliptika suhtes): 7,004°Orbiidi pikem pooltelg sooritab aeglast pöörlemist – periheeli pöörlemist, mis osalt tuleneb relativistlikust efektist.
Merkuuri orbiit jääb Maa ja ka Veenuse orbiidi sisse. Merkuur on Päikesele kõige lähem planeet.
Merkuuri orbiidi ekstsentrilisus on 0,21. Merkuuri orbiit on kõigi teiste planeetide orbiidist ekstsentrilisem. Planeedi kaugus Päikesest varieerub 46 miljonist 70 miljoni kilomeetrini. Planeet teeb ühe tiiru 87,969 Maa ööpäevaga. Jooniselt on näha, kuidas orbiidi ekstsentrilisus Merkuuri liikumist mõjutab. Periheelile lähemal liigub planeet märgatavalt kiiremini. Planeedi läbimõõt on joonisel pöördvõrdeline kaugusega Päikesest.
Merkuur on Päikesesüsteemi kõige väiksem planeet. Ta on Maa kaaslasest Kuust pisut suurem (läbimõõt on 40% võrra suurem). Ta on mõõtmetelt, kuid mitte massilt väiksem Jupiteri kaaslasest Ganymedesest ja Saturni kaaslasest Titanist. Merkuuri suurus on võrreldav ka Jupiteri kaaslase Callisto ja Neptuuni kaaslase Tritoni omaga.
Merkuuri läbimõõt ekvaatori tasandil on 4879,4 km (38,252% Maa läbimõõdust). Lapikus puudub. Planeedi pindala on 75 miljonit ruutkilomeetrit.
Mass on 3,303×1023 kg (18 korda väiksem (5,5271%) Maa massist). Mass mõõdeti kosmoseaparaadi Mariner 10 trajektoori häirituse järgi lähedastel möödumistel planeedist 1974 ja 1975.
Raskusjõud Merkuuri ekvaatoril on 2,78 m/s² (2,57 korda väiksem kui Maa ekvaatoril). Et raskusjõud on palju suurem kui Kuul, siis väljapaisatud materjal jõuab 65%-ni sellest kaugusest mis Kuul. Raskuskiirendus on 3,71 m/s² (0,38 raskuskiirendusest Maal).
Paokiirus (planeedi gravitatsiooniväljast lahkumiseks vajalik kiirus) on 4,25 km/s (0,38 paokiirusest Maal).
Nagu näitasid kosmoseaparaadilt Mariner 10 edastatud fotod, on Merkuuri pöörlemisperiood 58 Maa ööpäeva ja 15,5088 tundi (58,6462 ööpäeva; 58 ööpäeva 15 tundi 36 minutit; 5 067 360 s), mis moodustab 2/3 tiirlemisperioodist. See vaatlus kinnitas teoreetilisi kaalutlusi, mille kohaselt Merkuuri pöörlemine ja tiirlemine on Päikese tekitatud loodetest põhjustatud resonantsis proportsiooniga 3:2.
Pöörlemistelg on orbiidi tasandiga peaaegu risti (ekvaatori kalle 2 kraadi). Seetõttu on ekvaatoril kaks teineteise vastas olevat punkti, kus periheelis on alati keskpäev, ja kaks 90 kraadi võrra nihutatud punkti, kus afeelis on alati keskpäev. Samuti tuleneb pöörlemistelje asendist, et Merkuuril ei ole aastaaegu nagu Maal.
Merkuuri ööpäev ühest päikesetõusust teiseni kestab 176 Maa ööpäeva (kaks tiirlemisperioodi pikkust). Pöörlemiskiirus on seega äärmiselt väike.
Kauges minevikus võis Merkuuri pöörlemine olla kiirem. Oletatakse, et pöörlemisperiood võis olla 8 tundi. Päikese poolt põhjustatud loodete tõttu on see aeglustunud.
Kuigi kauguse ja näiva suuruse poolest on Merkuur võrreldav Marsiga, on ta läheduse tõttu Päikesele Maalt palju raskemini vaadeldav, sest  suurema osa ajast pole ta Päikese säras eristatav.
Merkuuri on võimalik vaadelda aastas kahel või kolmel perioodil lühikest aega heledas koidu- või ehataevas madalal silmapiiri kohal.  Eestis on ta jälgitav ainult kevadise ja sügisese pööripäeva paiku, mil hämarik on lühike.
Ta on nähtav tavalise pikksilmaga ning ka palja silmaga. Ta paistab oranži värvi tähena tähesuurusega tavaliselt 1...–1. Pikksilmast on soodsatel tingimustel äratuntavad üksnes mõned tumedad pinnad, eeskätt varjupiiri lähedal. Teleskoobist on enamasti näha üksnes ähmane sirp. Ka kõige tugevamate teleskoopidega ei ole pinnavorme praktiliselt näha. Kuna Merkuur on hämarikus alati horisondi läheduses, peab valgus läbima pika teekonna läbi Maa atmosfääri ning kujutis moondub turbulentsi ning valguse murdumise ja neeldumise tõttu. Enne päikesetõusu või pärast päikeseloojangut paistab Merkuur nii madalal, et tema kiirgus peab läbima 10 korda paksema Maa atmosfääri kihi kui juhul, kui ta paistaks otse pea kohal. Hubble'i kosmoseteleskoobiga ei lubata Merkuuri üldse vaadelda, et vältida teleskoobi kahjustumist päikesevalguse toimel.
Merkuuril on faasid nagu Kuul (vaata Kuu faasid). Alumises ühenduses paistab ta õhukese sirbina. Ülemises ühenduses oleks nähtav kogu pind. Mõlemas ühenduses tõuseb ja loojub planeet koos Päikesega, mistõttu teda Maalt vaadelda ei saa. Esimeses ja viimases veerandis on Merkuur suurimal näival kaugusel Päikesest vastavalt ida ja lääne pool ning tema pind on poolvalgustatud. Sellist asendit nimetatakse elongatsiooniks ehk eemaldumuseks. Väiksem elongatsioon (18,5°) leiab aset, kui Merkuur on periheelis, suurim (kuni 28,3°) juhul, kui planeet asub afeelis. Läänepoolses elongatsioonis olles tõuseb Merkuur kõige rohkem aega enne Päikest ning idapoolses elongatsioonis tõuseb ta kõige rohkem aega pärast Päikest. Harva on Merkuur üle ühe tunni võrra Päikesest ees või järel. See vahe ei ületa kunagi 2 tundi.
Merkuuri ketta läbimõõt on 5...15 kaaresekundit. Alumises ühenduses on see umbes 10 sekundit (1/180 Kuu näivast suurusest), ülemises ühenduses umbes 4,5 sekundit (1/380 Kuu näivast suurusest).
Kui alumine ühendus toimub kahest orbiidisõlmest ühe lähedal (keskmiselt iga 7 aasta tagant, näiteks 7. mail 2003 ja 8. novembril 2006), saab teda tugeva päikesefiltriga varustatud teleskoobiga vaadelda musta kettakesena Päikese eest möödumas. Järgmine kord on 9. mail 2016.
Merkuur on alumises ühenduses keskmiselt 116 ööpäeva tagant, kuid see intervall varieerub planeedi orbiidi ekstsentrilisuse tõttu 111 ööpäevast 121 ööpäevani. Tema vastassuunaline liikumine Maalt vaadatuna kestab 8...15 ööpäeva. Ka retrograadilise liikumise kestuse muutlikkust põhjustab eeskätt Merkuuri orbiidi suur ekstsentrilisus.
Merkuur on sagedamini hõlpsasti nähtav lõunapoolkeralt kui põhjapoolkeralt, sest ta on suurimal võimalikul näival kaugusel Päikesest lääne pool alati siis, kui lõunapoolkeral on varasügis, ning ida pool siis, kui lõunapoolkeral on talve lõpp.  Mõlemal ajal on Merkuur ekliptika suhtes maksimaalselt kaldu, nii et lõunapoolkera parasvöötmes, näiteks Argentinas ja Uus-Meremaal, tõuseb ta esimesel juhul mitu tundi enne päikesetõusu ning teisel juhul loojub alles mitu tundi pärast päikesetõusu. Põhjapoolkeral jääb ta sel ajal Päikesele liiga lähedale.
Merkuur on palja silmaga nähtav ka täieliku päikesevarjutuse ajal. See on ka ainuke aeg, mil teda saab vaadelda kõrgel taevas. 
Pikemalt artiklis Merkuuri üleminekMerkuuri ja Maa orbiidi omaduste tõttu korduvad Merkuuri vaatlemise tingimused iga 13 aasta tagant. Selle aja jooksul leiab üldiselt aset ka kaks üleminekut, mille ajal  Merkuur on Maalt vaadatuna nähtav musta kettakesena otse päikeseketta ees. Merkuuri üleminek on nähtav siis, kui ta alumise ühenduse ajal (sellal kui ta ümber Päikese tiireldes Maale "järele jõuab") asetseb oma orbiidi ühe "sõlme" lähedal, läbides Maa orbiidi tasandi. Selline sündmus on võimalik ainult 6. ja 11. mai vahel või 6. ja 15. novembri vahel, sest orbiidisõlmed asetsevad Maalt vaadatuna Päikese ees vastavalt 9. mail ja 11. novembril. Viimane Merkuuri üleminek leidis aset 8. novembril 2006, kuid oli jälgitav üksnes Vaikse ookeani piirkonnas; Euroopas oli sel ajal öö. Järgmine üleminek leiab aset 9. mail 2016.
Merkuur on Päikesesüsteemi tumedaim planeet: ta peegeldab päikesevalgusest ainult 5–6%. Planeedi pind on tumedam isegi basaldist. Visuaalne geomeetriline albeedo on 0,10.
Tähesuurus on olenevalt asendist −1,9...5,5. Seega võib ta paista Siiriusest heledamana. Keskmises vastasseisus on näiv heledus 1,71m.
Merkuur paistab kõige heledamana siis, kui ta on veerand- ja täisfaasi vahel. Sel ajal on ta küll Maast kaugemal kui teistes faasides, kuid suurema kauguse kompenseerib valgustatud ala suurus. (Veenuse puhul on olukord vastupidine.)
Merkuuri pinnavormide üle saab otsustada ainult optiliste, soojuskiirgus- ja raadiokiirgusvaatluste põhjal. Et samu meetodeid on rakendatud ka Kuu ja Maa puhul ning kombineeritud kivimi- ja pinnasenäidistega, on võimalik teha järeldusi Merkuuri kivimite ja pinnase kohta.
Kuigi teleskoobis ei paista Merkuuril mingeid pinnavorme (eristatavad on ainult heledad ja tumedad laigud), on kosmosest tehtud fotodelt selgunud, et Merkuuri pind sarnaneb Kuu pinnaga: seal leidub teravate piirjoontega kraatreid ja mäeahelikke. Pinda katab tolm. Merkuuri pind on tervikuna väga vana. Laamtektoonika puudub.
Kraatrid on erineva vanusega. Mõnel nooremal on teravad ääred, millest lähtuvad kiired nagu Kuul. Teised on meteoriitide poolt kulutatud äärtega. Merkuuri kraatrid on suuremad kui Kuu omad, sest Päikesele lähemal liiguvad taevakehad kiiremini.
Kõige silmatorkavam teadaolev pinnavorm on suurim kraater Palavuse nõgu (ladina keeles Caloris Planitia, inglise keeles Caloris Basin, saksa keeles Calorisbecken või Caloris-Becken) põhjapoolkeral, hiiglaslik kraater, mille läbimõõt on umbes 1550 km. Caloris tähendab ladina keeles 'soojuse'. Nõgu on nime saanud sellest, et ta on Merkuuri afeeli ajal Päikesele kõige lähema Merkuuri punkti läheduses. See punkt on alati samas kohas. Oletatakse, et kraater sarnaneb Kuu suurtele "meredele". Palavuse nõol on selgesti eristatavad kolme kilomeetri kõrgused kontsentrilised rõngad ja radiaallineamendid. Nõo põhjas on vagude ja kurdudega siledad tasandikud. Kraater tekkis tõenäoliselt kokkupõrkel üle 100 km läbimõõduga taevakehaga. Väljapaiskunud aines jõudis 600 kuni 800 kilomeetri kaugusele. Kraater kattus osaliselt laavaga. Kokkupõrkest tingitud seismilised lained koondusid planeedi vastasküljel antipoodpunktis, moodustades lõhutud, kaootilise maastikuga nn veidra piirkonna, kus Merkuuri koor paiskus segi ning murdus tükkideks.
Merkuuril on tohutuid käänulisi, kaarekujulisi 20–500 km pikkusi ja kuni 3 km kõrgusi astanguid, mis nähtavasti moodustusid miljardite aastate eest, kui Merkuuri tuum jahtus ning tõmbus kokku, tekitades koorele kurrud. Need pinnavormid on tekkinud kokkusurumise tulemusena. Seda näitab asjaolu, et nad lõikavad läbi kraatreid ja teisi pinnavorme. Pinna vähenemise ulatust hinnatakse 0,1 protsendile (mis vastab 1 kilomeetrile planeedi raadiusest). Oletatavasti on niisuguseid astanguid kogu planeedil.
Suuremat osa Merkuuri pinnast katavad eri aegadest pärit tasandikud. Noorematel tasandikel on vähem kraatreid. Neid liigitatakse kraatritevahelisteks tasandikeks ja siledateks tasandikeks. Kraatritevahelistel tasandikel, mis katavad tohutu suuri alasid, on kraatreid suhteliselt vähe ning nende läbimõõt on alla 15–20 km. Mõned nendest on sama vanad kui kraatriterikkad alad, teised aga nooremad. Tõenäoliselt tekkisid nad varasemat maastikku katvate laavavoogude tagajärjel. Siledad tasandikud on veel nooremad ja neil on vähem kraatreid. Nad paiknevad Palavuse nõo ümbruses ning on võib-olla moodustunud ülespaisatud materjali allalangemisel pärast suurt kokkupõrget. Mõnes kohas täidab kraatreid sileda pinnaga hangunud laava. Nad meenutavad Kuu meresid.
Merkuur on moodustunud umbes samamoodi nagu Maa. Planeedid moodustusid umbes 4,5 miljardit aastat tagasi. Sel ajal langes planeetidele palju hajusainet ja kivipuru, mis oli järele jäänud planeedid moodustanud udukogust. Tõenäoliselt eristusid päris alguses tihe metalliline tuum ja silikaatidest koor. Kui suurem kivirahe oli vaibumas, voolas laava planeedi pinnale, kattes vana koore. Sel ajal tekkisid kraatritevahelised tasandikud. Hiljem Merkuur jahtus. Tuum tõmbus kokku. See tõi kaasa koore pragunemise ning pikkade ja kõrgete kaljurünkade moodustumise. Pärast seda ujutas laava madalmikud üle ning moodustas siledad tasandikud. Seejärel tekkis mikrometeoriitide toimel tolmune pind, mida nimetatakse ka regoliidiks. Suuremad meteoriidid tekitasid kiirtega kraatreid. Merkuuri pind ei ole miljoneid aastaid enam muutunud, kui jätta kõrvale aeg-ajalt aset leidvad kokkupõrked meteoriitidega.
Kosmoseaparaadi Mariner 10 andmete uus analüüs lubab siiski oletada hiljutist vulkaanilist aktiivsust.
Väikese paokiiruse ja kõrge pinnatemperatuuri tõttu on Merkuuri atmosfäär äärmiselt hõre ning koosneb põhiliselt vesinikust, heeliumist, kaaliumist, naatriumist, hapnikust, süsinikdioksiidist, neoonist ja argoonist. Jälgi on ka krüptoonist ja ksenoonist. Gaasimolekulid põrkuvad Merkuuri pinnaga sagedamini kui üksteisega. Võib öelda, et Merkuuril atmosfäär praktiliselt puudub. Nagu näitavad Mariner 10-l tehtud eksperimendid, on Merkuuri atmosfääri kogurõhk umbes 2×10−9 millibaari ehk Maa omast 500 miljardit korda väiksem, mis Maal tähendab laboris tekitatud vaakumi rõhku.
Atmosfääri molekulid eralduvad pidevalt kosmosesse. Näiteks kaaliumi- või naatriumi aatomite keskmine "eluiga" on Merkuuri päeva ajal umbes 3 tundi (ja periheelis pool sellest).
Haihtuvat atmosfääri täiendab pidevalt mitu mehhanismi: Merkuuri magnetväli hoiab kinni päikesetuult; suuremate kehade ja mikroosakeste kokkupõrked Merkuuri pinnaga tekitavad auru; auru eraldub ka temperatuurist tingitud aurumise tõttu. On ka võimalik, et gaasi eraldub sügavalt planeedi seest. Heelium võib tulla nii päikesetuulest kui ka radioaktiivsest uraanist ja tooriumist pinnasekivimites.
Merkuuril puuduvad tuule poolt tekitatud pinnavormid, nagu liivaluited ja liiva- või tolmujutid. Seetõttu arvatakse, et Merkuuril ei ole ka varem olnud märkimisväärset atmosfääri.
Atmosfääri hõreduse tõttu (hõre atmosfäär ei talleta soojust) kõigub temperatuur suuresti. Merkuuri keskmine pinnatemperatuur on 452 kelvinit (179 °C), minimaalne 90 K (−173 °C; enne koitu) ja maksimaalne 700 K (427 °C; sellel temperatuuril on võimalik tina sulatada). Päeval on keskmine pinnatemperatuur 623 K, öösel 193 K. Veenusel on küll pisut kuumem, kuid temperatuur on seal stabiilsem.
Merkuuri elliptilise orbiidi ning pöörlemis- ja tiirlemisperioodi vahekorra tõttu esinevad teatavatel pikkuskraadidel temperatuuri aastased ja ööpäevased perioodilised muutused.
Päikese valgus on Merkuuri pinnal keskmiselt 6,3 korda intensiivsem kui Maal. Kogukiirgus on 3566 W/m². Päike paistab keskmiselt 2,5 korda suuremana kui Maalt. Päikese näiv suurus on afeelis 1,1 kraadi ja periheelis 1,7 kraadi (Maalt vaadates 0,5 kraadi), nii et saabuva päikeseenergia hulk on oluliselt erinev. Periheelis on päikesevalgus üle kahe korra intensiivsem kui afeelis. Need kaks pikkuskraadi, kus keskpäev on periheeli ajal, on seetõttu palju kuumemad kui need kaks pikkuskraadi, kus keskpäev on afeeli ajal.
Taevas on alati must, sest puudub tihe atmosfäär, mis valgust hajutaks. Koorekarva Veenus ja sinine Maa paistavad eredate tähtedena.
Merkuuril on Maa magnetväljast 100 korda nõrgem (ekvaatoril 0,24 A/m) dipolaarne magnetväli, mis avastati Mariner 10 möödalendudel saadud andmete põhjal. Magnetväli on pöörlemistelje suhtes 7 kraadi kaldu ning moodustab magnetosfääri. Magnetosfäär ulatub pisut üle 1000 km võrra planeedi pinna kohale.
Varem arvati, et väiksuse tõttu on planeet üleni tahkestunud, mistõttu magnetvälja tekitavat dünamoefekti ei saa olla. On võimalik, et see magnetväli tekib nagu Maa omagi ringleva vedela tuumamaterjali poolt tekitatud dünamo tõttu. Praeguste hinnangute järgi ei ole Merkuuri tuum piisavalt kuum, et nikkel ja raud saaksid olla vedelas olekus. Võib-olla tekitavad magnetvälja madalama sulamistemperatuuriga ained, näiteks väävel. Dünamoteooriale on probleemiks ka Merkuuri pöörlemise aeglus. On ka võimalik, et Merkuuri magnetväli on jäänus varasemast dünamoefektist, mis on nüüdseks lakanud, kuid jätnud endast järele tahkestunud magnetilistest materjalidest koosneva püsimagneti.
Merkuuri magnetväli on mõistatuseks, sest ta sunnib oletama, et kas Merkuur on kunagi olnud palju suurem või Päike palju heledam, olles väljakutseks üldtunnustatud arusaamale Päikese ja planeetide tekkimisest.
Merkuuri raudtuum on palju suurem kui Kuul ning seetõttu on ka Merkuuri tihedus palju suurem (keskmine tihedus on 5,43 g/cm³; Kuul 3,34 g/cm³). Tihedus on arvutatud, lähtudes raadiusest ja massist. Merkuur on Päikesesüsteemi suurtest taevakehadest tiheduse poolest Maa järel (5,52 g/cm³) teisel kohal. Tegelikult tuleneb Maa tihedus osaliselt kokkusurutusest gravitatsiooni toimel; kui seda ei oleks, siis oleks Merkuur tihedam kui Maa (ilma kokkusurumiseta oleks Merkuuri tihedus 5,5 g/cm³ ja Maa tihedus 4,0 g/cm³). Nähtavasti on Merkuuri tihe raudtuum (või mõnest muust tihedast materjalist tuum) suhteliselt suurem kui Maa oma, hõlmates suure osa planeedist (tuuma raadius 75% planeedi raadiusest ja tuuma ruumala 42% planeedi ruumalast). Raudtuuma raadius on 1800–1900 km ja ümbermõõt umbes 3600 km. Silikaatidest koor (paksus umbes 100 km) ja vahevöö on see-eest väiksem. Võib ka olla, et Merkuuri koor on suhteliselt suurem kui maakoor ning sisaldab  märkimisväärsel hulgal tihedamat ainet nagu maakoorgi.
Merkuur koosneb umbes 60–70% ulatuses metallidest ja 30% ulatuses silikaatidest.
Pinnastruktuuri sarnasuse tõttu arvatakse, et Merkuuri koore tihedus on umbes sama mis Kuu omal.
Merkuuri kõrge metallisisalduse seletamiseks on mitu teooriat. Ühe teooria järgi oli metallide ja silikaatide vahekord algselt samasugune nagu tavalistel kondriitmeteooridel ning tema mass oli praegusest umbes 2,25 korda suurem, kuid ta põrkas Päikesesüsteemi varases staadiumis kokku planetoidiga, mille mass moodustas 1/6 sellest massist. See kokkupõrge jättis planeedi ilma suurest osast koorest ja vahevööst, jättes järele põhiliselt metallirikka tuuma. Analoogiline seletus on antud Kuu moodustumisele (hiiglase mõju teooria). Teise teooria järgi moodustus Merkuur Päikesesüsteemi algstaadiumis enne Päikese energiatoodangu stabiliseerumist. Merkuur oli algselt praegusest umbes kaks korda suurema massiga. Algpäikese kokkutõmbumisel võis temperatuur Merkuuri lähedal olla 2500 ja 3500 kelvini vahel, võib-olla lühemat aega koguni 10 000 kelvinit. Suur osa Merkuuri pinnasekivimitest aurustus ning tekkis kivimiauruatmosfäär, mille nebulaartuul kaasa viis.
Teatavates punktides Merkuuri pinnal saaks vaatleja näha ühe ja sama Merkuuri päeva jooksul kahte päikesetõusu. Asi on selles, et umbes neli ööpäeva enne periheeli on Merkuuri orbitaalkiirus täpselt võrdne pöörlemiskiirusega, nii et Päike lakkab taevas liikumast, ning periheelis ületab orbitaalkiirus pöörlemiskiiruse, nii et Päike hakkab taevas tagurpidi liikuma. Neli ööpäeva pärast periheeli taastub Päikese normaalne ida-läänesuunaline liikumine. Õiges kohas asuv vaatleja näeks, kuidas Päike pooleldi tõuseb, seejärel loojub tagasi samal horisondil ning lõpuks tõuseb uuesti, et jätkata oma normaalset ringkäiku. Need efektid kutsub esile Merkuuri orbiidi suur ekstsentrilisus koos pöörlemis- ja tiirlemisperioodi resonantsiga suhtes 3:2.
Mõnel laiuskraadil saaks vaatleja jälgida, kuidas Päike tõuseb ning muutub seniidile lähenedes üha suuremaks. Seniidis Päike jääb seisma, liigub veidi aega vastassuunas ning jääb uuesti seisma. Lõpuks liigub Päike aina väiksemaks jäädes uuesti horisondi poole. Tähed aga liiguvad taevas kolm korda kiiremini kui Päike. Teistes kohtades on jälle teistsugused efektid.
Merkuur on tuntud hiljemalt sumerite ajast (3. aastatuhat eKr). Sumerid nimetasid Merkuuri "Ubu-idim-gud-ud".
Varaseimad kirjapandud üksikasjalikud vaatlused kuuluvad babüloonlastele. Nendel oli Merkuuri nimetus gu-ad või gu-utu.
Vana-Kreekas oli Merkuuril kaks nime: Apollon hommikutaevas nähtava Merkuuri kohta ja Hermes õhtuse Merkuuri kohta. Astronoomid siiski teadsid, et tegemist on ühe ja sama taevakehaga. Herakleitos uskus, et Merkuur ja Veenus tiirlevad ümber Päikese, mitte ümber Maa.
Merkuuri vaatlemine on läheduse tõttu Päikesele väga keeruline. Ta on Maalt nähtav üksnes päikesetõusu ja päikeseloojangu ajal.
Merkuuri orbiit on väga ekstsentriline, nii et selle raadius kõigub 46 ja 70 miljoni kilomeetri vahel. Orbiidi aeglast pretsessiooni (periheel tiirleb ümber Päikese kiirusega 527 nurgasekundit sajandis, millest 42 nurgasekundit ei olnud seletatav tuntud planeetide poolt põhjustatud häiretega) ümber Päikese ei suutnud Newtoni klassikaline mehaanika täielikult seletada. Seda efekti on teatud umbes 200 aastat. Mõnda aega arvati selle häirituse tõttu, et Merkuuri ja Päikese vahel on veel üks planeet nimega Vulkaan. Kuid Einsteini üldrelatiivsusteooria andis sellele vaatluste lahknevusele arvutustest teistsuguse seletuse. Merkuuri liikumist peeti tähtsaks vaatluslikuks tõendiks Einsteini teooriale.
Merkuuri on kasutatud ka relatiivsusteooria täiendavaks kontrollimiseks, sest Merkuuri pinnalt peegelduvad radarisignaalid peavad ülemise konjunktsiooni ajal Päikesest lähedalt mööduma. Üldrelatiivsusteooria järgi kõverdab Päikese gravitatsioon ruumi, mistõttu muutub pisut trajektoor ja teepikkus. Ka see eksperiment kinnitas üldrelatiivsusteooriat.
1880. aastatel leidis Merkuuri pinda uurinud Giovanni Schiaparelli, et Merkuur peab pöörlemis- ja tiirlemisperioodi võrdsuse tõttu olema alati pööratud ühe küljega Päikese poole, nii nagu Kuu on alati pööratud ühe küljega Maa poole. 1962. aastal uuriti Merkuuri raadiokiirgust ning leiti, et Merkuuri pime pool on liiga soe selleks, et see nii saaks olla. Kui pime pool oleks alati Päikesest ära pööratud, peaks ta olema palju külmem. 1965 määrasid Gordon Pettengill ja Rolf B. Dyce radarvaatluste abil Merkuuri pöörlemisperioodiks 59 ± 5 Maa ööpäeva. Osutus, et pöörlemisperioodi ja tiirlemisperioodi suhe on 3:2. Orbiidi ekstsentrilisus hoiab seda suhet stabiilsena. Selles mängivad rolli Päikese poolt põhjustatud looded. Merkuur on ainus taevakeha Päikesesüsteemis, millel on tiirlemise ja pöörlemise resonants, mille proportsioon ei ole 1:1. Astronoomide esialgne arvamus tulenes asjaolust, et ajal, mil Merkuur oli kõige paremini vaadeldav, oli ta alati pööratud Maa poole ühe ja sama küljega. 1971 täpsustati radarvaatluste abil Merkuuri pöörlemisperioodiks 58,65 ± 0,25 Maa ööpäeva. Mariner 10 lähivaatluste põhjal määrati pöörlemisperioodiks 58,646 ± 0,005 Maa ööpäeva.
Võiks arvata, et Merkuuril ei saa olla vett ega jääd, sest atmosfäär on hõre ja Päike kütab planeedi pinna väga kuumaks. Ent 1991. aasta radarivaatlused annavad alust oletada, et Merkuuri põhjapoolusel (mida Mariner 10 ei kaardistanud) võib olla pinnal või pinna lähedal tolmu all pisut veejääd. Kui seal tõesti vett on, siis tõenäoliselt ta paikneb kraatripõhjades, mis jäävad alati päikesevarju, sest põhjapoolusel on Päike alati madalal horisondi kohal. Seal võib olla külmem kui −161 °C. Vett on sinna arvatavasti toonud komeedid. Võib ka olla, et vesi oli seal algusest peale olemas ning ei saanud madala temperatuuri tõttu ära aurata.
Et ükski kosmoseaparaat ei ole teinud tiiru ümber Merkuuri ega laskunud planeedi pinnale, on meie teadmised Merkuurist umbes samasugused nagu teadmised Kuust 1950. aasta paiku.
Merkuur on Päikesesüsteemi planeetidest kõige vähem uuritute seas. Selle läheduses on viibinud ainult kaks kosmoseaparaati, millest esimene, Mariner 10, startis 3. novembril 1973. Ta lendas Merkuurist aastatel 1974 ja 1975 3 korda mööda. Neist esimene möödalend toimus 29. märtsil 1974, kui ta jõudis planeedi pinnast 705 km kaugusele. Teine möödalend oli 21. septembril 1974 ja kolmas 16. märtsil 1975. Üle 2700 fotoga kaardistati 45% planeedi pinnast. Ei olnud võimalik jätkata tema kaardistamist praeguste teleskoopide (Hubble'i teleskoop) abil Maalt, kuna Merkuur on Päikesele liiga lähedal: Päike kahjustaks teleskoopi.
Pikemalt artiklis MESSENGER3. augustil 2004 startis Canaverali neemelt Cape Canaverali õhujõudude baasist raketiga Delta II NASA kosmoseaparaat MESSENGER (MErcury Surface, Space ENvironment, GEochemistry, and Ranging). Selle eesmärgiks oli uurida Merkuuri pinna keemilist koostist, planeedi geoloogilist ajalugu, tema magnetvälja allikat, Merkuuri tuuma mõõtmeid ja olekut, Merkuuri pooluste lenduvat ainet ning planeedi eksosfääri ja magnetosfääri loomust orbiidilt.
MESSENGER-i trajektoor oli väga keeruline; seda mööda pidi ta lõpuks jõudma Merkuuri-lähedasele orbiidile. Augustis 2005 tegi ta möödalennu Maast ning oktoobris 2006 ja juunis 2007 möödalennu Veenusest. 14. jaanuaril 2008 tegi ta esimese möödalennu Merkuurist lähenedes planeedile kuni 200 km kaugusele. Esmane missioon lõppes 17. märtsil 2012. Seejuures oli kosmoseaparaat salvestanud ligi 100 000 fotot planeedi pinnast.
Kuna tehiskaaslane oli endiselt heas korras, siis pikendati missiooni kestust. 6. märtsiks 2013 sai kaardistatud 100% Merkuuri pinnast. Samuti õnnestus aparaadil saata täpset infot Merkuuri magnetvälja kohta. Avastati ka, et Merkuuri põhjapoolusel leidub jääd.
Euroopa Kosmoseagentuur (ESA) ja Jaapani kosmoseagentuur (JAXA) plaanivad ühismissiooni BepiColombo, mille käigus peaks Merkuuri uurima kaks sondi, millest üks kaardistaks planeedi pinda ja teine uuriks planeedi magnetosfääri.
Algul oli plaanis aparaate Merkuurile maandada, kuid see kava on esialgu kõrvale jäetud.
Sondid peaksid plaanide järgi startima Vene Sojuz-tüüpi raketiga  Guajaana kosmosekeskusest 2013. aastal ja jõudma Merkuurini 2019. aastaks. Trajektoori kujundamiseks teeb BepiColombo möödalennu Kuust ja Veenusest ning lõpuks Merkuurist ja jõuab lõpuks 2019 Merkuuri juurde. Kasutatakse nii keemilisi kui ka ioonmootoreid. Magnetomeetersond lastakse Merkuuri-lähedasele elliptilisele orbiidile. Seejärel  lastakse keemiliste rakettide abil kaardistaja-sond ringorbiidile. Kumbki sond töötab Merkuuri-lähedasel orbiidil ühe aasta.
Kaardistaja-sondil on MESSENGER-i omadele sarnased spektromeetrid ning ta uurib planeete paljudel lainepikkustel, sealhulgas infrapuna-, ultraviolett-, röntgen- ja gammakiirguse sagedusel. Peale selle loodetakse üldrelatiivsusteooria ennustusi täpsemalt kontrollida.
Missioon on nime saanud Giuseppe (Bepi) Colombo järgi, kes esimesena tegi kindlaks Merkuuri orbiidi/pöörlemise resonantsi ning osales Mariner 10 trajektoori kavandamisel.
Mihkel Jõeveer. Merkuuri üleminek Päikesest. – Tartu Tähetorni kalender 2003. aastaks, Tartu 2002, 79. aastakäik, lk 104–106.
Robert G. Strom, Ann L. Sprague. Exploring Mercury: the iron planet,  Springer 2003, ISBN 1-85233-731-1. Google'i vaade
Pamela Elizabeth Clark. Dynamic Planet: Mercury in the Context of Its Environment, Springer 2007, ISBN 978-0-387-48210-1
Sir Patrick Moore. Moore on Mercury: The Planet and the Missions, Springer 2007, ISBN 978-1-84628-257-7
Sherman Hollar. The Inner Planets: Mercury, Venus, and Mars, Britannica Educational Publishing 2012, lk 10–27.
Merkuuri kirjeldus ja fotod; lehekülje alguses Merkuuri astronoomiline märk; konarlik tõlge leheküljest, millele viib järgmine link
Tiirlemise ja pöörlemise vahekorra skeem; filmid Merkuuri ajaloost; joonis planeedi sisemuse kohta; kolm mosaiikfotot; foto Palavuse nõo antipoodpunktist; foto Merkuuri edelaosast 100-kilomeetriste kraatritega; Palavuse nõgu kaugelt ja lähedalt; kaks kiirtega kraatrit; kahe rõngaga nõgu; suured murrukohad; suur mäeahelik

Metallideks nimetatakse keemilisi elemente, millel on vabu elektrone ja mis tahkes olekus moodustavad niinimetatud metallilise võre, mis annab neile iseloomuliku metallilise läike, hea elektrijuhtivuse ja soojusjuhtivuse ning enamasti on need ka hästi sepistatavad.
Poolmetallide ja mittemetallide kõrval on metallid üks kolmest suurest elementide rühmast, mis erinevad ionisatsiooni ja keemilise sidemega seotud omaduste poolest. 
Perioodilisussüsteemis lahutab metalle mittemetallidest diagonaal, mis kulgeb boorist (B) polooniumini (Po). Joone peale jäävad elemendid on poolmetallid ehk metalloidid; üles paremale jäävad mittemetallid. 
Praktikas kasutatavatest metallidest on parimad elektri- ja soojusjuhid hõbe ja vask, küllaltki head on ka kuld ja alumiinium. Suurema elektritakistusega metallid soojenevad elektrivoolu toimel. Üks tuntumaid kõrgema elektritakistusega sulameid on nikroom (nikli ja kroomi sulam).
Suhteliselt vabalt liikuvad elektronid annavad metallidele võime juhtida hästi nii elektrit kui ka soojust.
Pikemalt artiklis Metalliline sideMetalliline side on keemilise sideme tüüp, mis moodustub negatiivsete vabade elektronide ja positiivsete metallioonide vastastikuse tõmbumise tulemusena metallis. Vabad elektronid põhjustavad metallide elektri- ja soojusjuhtivust ning plastilisust.
Metallide pingerida on metallide (ka vesiniku) järjestus keemilise aktiivsuse (redutseerimisvõime) järgi vesilahustes kulgevates reaktsioonides.
Keemilise elemendi võime loovutada oma väliskihi elektrone, st käituda redutseerijana.
Tahked metallid on kristalsed ained. Metalli kristallvõres ehk metallivõres paiknevad aatomid üksteisele võimalikult lähedal, nii et nende väliskihi elektronorbitaalid osaliselt kattuvad. Metalli aatomites on väliskihi elektronid suhteliselt nõrgalt seotud. Seetõttu saavad elektronid kergesti liikuda ühe aatomi orbitaalilt teise aatomi orbitaalile (st ühe aatomi juurest teise aatomi juurde) ja nii üle kogu metallikristalli. Väliskihi elektronid muutuvad seega kõigile aatomitele ühiseks, sidudes omavahel kõiki aatomeid metallikristallis. Ühiste väliskihi elektronide abil moodustunud keemilist sidet metallides nimetatakse metalliseks sidemeks.
Enamik metallide iseloomulikke füüsikalisi omadusi on tingitud metallilisest sidemest.
Metallidel kui lihtainetel on teatud iseloomulikud füüsikalised omadused: nad on tavaliselt läikivad, suure tihedusega, venitatavad ja sepistatavad, tavaliselt kõrge sulamistemperatuuriga, tavaliselt kõvad, juhivad hästi elektrit ja soojust. Need omadused tulenevad põhiliselt sellest, et metalliaatomi väliskihi elektronid (valentselektronid) ei ole aatomiga tugevalt seotud, mis on tingitud nende madalast ionisatsioonienergiast.
Enamik metalle on keemiliselt aktiivsed. Eriti leelismetallid ja leelismuldmetallid, mis kuuluvad perioodilisustabeli kahte vasakpoolsesse rühma. Keemilise inertsuse tõttu on omamoodi erandiks väärismetallid. Metallide keemilist aktiivsust väljendab nn pingerida, ning enamik metalle tõrjub lahjendatud hapetest vesinikku välja.
Väheseid metalle (eelkõige väärismetalle) leidub looduses ehedana, st lihtainena. Enamik esineb looduses ühenditena (mineraalidena) mitmesugustes maakides. Maagid koosnevad tavaliselt mitmest ainest ja sisaldavad peale vajaliku metalliühendi veel teisi kõrvalaineid. 
Metallilise elemendi esinemine looduses sõltub tema omadustest. Pikaajalistes looduslikes protsessides on elemendid moodustanud väga püsivaid ühendeid.
Kõige aktiivsemad metallid esinevad looduses peamiselt mitmesuguste sooladena. Leelismetallid esinevad sageli kloriididena, leelismuldmetallid ja magneesium aga karbonaatide või sulfaatidena, sest need on vähem lahustuvad kui kloriidid. Vähem aktiivsetele metallidele on iseloomulikud oksiidsed mineraalid. Looduses kõige levinumad metallilised elemendid, alumiinium ja raud, moodustavad oksiidseid mineraale. Rauda leidub looduses nii raud(III)oksiidina kui ka raud(II)oksiidi- ja raud(III)-segaoksiidina. Osa metallilisi elemente esineb looduses sulfiididena, näiteks PbS (pliiläik) ja ZnS (tsinkläik)

Johann Michael Haydn (14. september 1737 Rohrau – 10. august 1806 Salzburg) oli Austria helilooja, Viini klassiku Joseph Haydni noorem vend.
Tema tuntuimad teosed on reekviem peapiiskop Sigismundi auks ja trompetikontsert nr 2 (D-duur; MH104). Kõrgelt hinnatakse ka Michael Haydni missasid.
Johann Michael Haydn sündis 14. septembril 1737 Rohrau külas Austrias. Tema isa Matthias oli tõllassepp ja Rohrau külavanem, kuid tegeles ka pärimusmuusikaga – laulis ja mängis harfi. Ta pidas väga oluliseks, et tema pojad õpiksid laulma. Haydnite ema Maria oli krahv Harrachi kokk.Michael sai muusikalise hariduse Viini Püha Stefani toomkirikus, mis oli tol ajal selleks parim võimalus. Varem oli sinna õppima asunud ka tema vanem vend Joseph. Vaatamata väga heale poiss-soprani häälele jäi ta ikkagi oma venna varju, kusjuures õpitulemustelt oli ta Josephist üle. Sellegipoolest oli mõlemal poisil suuri raskusi käitumisega ning nende karistamine muutus väga tavaliseks.
15. novembril 1748 saabus aga pööre. Keisripaari osalusel toimus Viini lähedal Klosterneuburgi kirikus Püha Leopoldile pühendatud pidulik missa. Seal laulsid Püha Stefani poisid, sealhulgas ka vennad Haydnid. Nagu tavaliselt, esitas soolopartiid Joseph, kelle häälemurre oli sedavõrd kuulda, et keisripaar nõudis solisti vahetust. Nii lauliski esmakordselt soolopartiid tollal üheteistaastane Michael. Ilusa etteaste eest teenis ta keisrilt 24 tukatit, millest poole palus ta saata lohutuseks oma isale, kes oli kaotanud ühe oma loomadest. Ülejäänud 12 tukatit andis ta kapellmeister Georg von Reutteri kätte hoiule, kuid viimane kulutas selle ära. Joseph oli sunnitud internaadist lahkuma.
Püha Stefani kirikus õppis ta ka viiulit, kontrapunkti ja orelit, neist viimast niivõrd hästi, et sai mängida ka jumalateenistustel. 12-aastaselt kirjutas ta oma esimesed tagasihoidlikud teosed – prelüüdid ja fantaasiad orelile.
Kui häälemurre tabas 1752. aastal ka Michaelit, ei pidanud ta katedraalist lahkuma, vaid sai jätkata muusikaõpinguid 1757. aastani. Paralleelselt õppis ta veel Viini Jesuiitide seminaris, kus ta sai väga tugeva üldhariduse. Edukus ladina keeles, andis talle võimaluse lugeda ajalooraamatuid ja kirjandusklassikat, kuid ka religioosset kirjandust, mis tema loomingut suurel määral mõjutas. Tõestus selle kohta on Michael Haydni esimene missa (Sanctissimae Trinitatis, h-moll, MH1; 1753-54), mis praeguseks kahjuks säilinud pole.Aastal 1757 sai ta töökoha Großwardeini piiskopi kapellis, kus ta kirjutas oma esimese sümfoonia (C-duur, MH 23; 1758). Varsti pärast seda hakkas ta aktiivselt heliloominguga tegelema. Aastal 1760 sai ta seal ka kapellmeistri töökoha, kuid piiskopi rahamured vähendasid kapelliliikmete palka nii palju, et ära elamiseks oleks Michael pidanud lisa teenima. Seepärast lahkus ta sealt 1762. aastal. Großwardeini perioodil kirjutas ta kokku 15 sümfooniat, 14 missat, mõned kontserdid, kuus divertismenti ja mõned ladinakeelsed orkestrisaatega vaimulikud laulud. Michael Haydn oli saavutanud mõningase kuulsuse.
Umbes aasta töötas ta Bratislava piiskopi juures, kuid siis vabanes Salzburgis Michael Haydnile hoopis magusam töökoht sealse peapiiskopi ja Schrattenbachi krahvi Sigismund III teenistuses. Lisaks kõrgele palgale, mis ta majanduslikud mured igaveseks kaotas, oli ta nüüd ka üle Austria kuulus. Seal omas Michael suuri privileege, näiteks sai ta süüa õhtust peapiiskopiga samas lauas ning tema 300-kuldnane aastapalk oli sama mis Leopold Mozartil. Oma ülemusega õhtustamist ei saanud lubada ei Leopold ega hiljem ka tema poeg Wolfgang Amadeus Mozart. Kõik see põhjustas Leopold Mozartis kadedust.Elu Salzburgis muutus veel paremaks, kui ta abiellus 1768. aastal lauljanna Maria Magdalena Lippiga. Maria Magdalena oli aga oma ostukire tõttu Mozarti pere naissoo poolt vihatud. See-eest kirjutas Wolfgang Amadeus Mozart oma esimese Singspiel'i („Die Schuldigkeit des ersten Gebots“) just temale. 1770. aastal tuli ellu aga pööre kui Michael Haydni ainsaks jäänud laps suri kohe pärast sündimist ning tema naise veelgi suurenenud ostukirg laostas perekonna majanduslikult. See viis Michaeli masendusse ning ta hakkas lohutust otsima pudelist. Peapiiskopi vaimustus ning Salzburgi Kolmainsuse kirikusse (Dreifaltigkeitskirche), Salzburgi toomkirikusse ja Püha Peetri kloostrisse tööle saamine suurendasid Haydni palka, see omakorda andis talle võimalust rohkemgi juua. Alkoholiprobleem viis ta tülli karsklasena tuntud Leopold Mozartiga, mida süvendas veelgi kadedus, kuna Haydn sai endale parimad võimalikud töökohad, millest Leopold unistanud oli. 29. juulil 1778 kirjutas Leopold Mozart oma pojale: „Pärastlõunal mängis Michael jumalateenistusel orelit. Ta mängis niivõrd halvasti, et me kõik olime hirmunud ja arvasime, et temaga juhtub sama, mis Adlgasseriga.“ Anton Adlgasser oli mõned aastad varem saanud orelimängu ajal insuldi.1800. aastal vallutasid prantslased Salzburgi ja Michael Haydn ei saanud kätte oma kuupalka. Raske olukorra üleelamiseks saatis Joseph Haydn talle raha ja kuldkella. Samal ajal külastas ta korra veel oma venda, kes elas siis Eisenstadtis. Seal pakuti talle kohaliku kapelli teise kapellmeistri kohta. Sellest ta loobus, lootes, et Salzburgis olukord rahuneb ja ta saab seal mõnel paremal töökohal edasi teenida. Olukord Salzburgis küll rahunes, kuid soovitud töökohta ta ei saanud. 1804. aastal Josephile saadetud kirjas kahetseb Michael, et tookord tööd vastu ei võtnud.Johann Michael Haydn haigestus 1805. aasta lõpus. Kevadel ta tervis küll veidi paranes ning ta hakkas kirjutama veel ühte reekviemi, kuid haigestus suvel uuesti. Ta suri 10. augustil 1806 Salzburgis.
Erinevate piiskoppide kapellides töötades pidi ta kirjutama suurel hulgal teoseid nii vaimulike kui ka ilmalike sündmuste tarvis. Tema väga mahukas kataloog sisaldab peaaegu kõiki tolle aja olulisemaid žanre. Vokaalteostest on tähtsamad oratooriumid, kantaadid, laulud ja lavamuusika, sh ka üks opera seria. Instrumentaalžanritest kirjutas ta sümfooniaid, kontserte, kvintette, kvartette, divertismente, kassatsioone, tantsusid, marsse. Tema ligi 800 säilinud teosest on umbes kaks kolmandikku liturgiline muusika – 50 missat, 130 graduale't ehk altarilaulu, 65 motetti, 12 litaaniat jpm. Tema teoseid imetlesid nii tema vend, W. A. Mozart, Franz Schubert kui ka saksa kirjanik E. T. A. Hoffmann.W. A. Mozart võttis Haydni muusika endale eeskujuks, mõnikord lausa kopeerides seda. Eriti hästi on seda tunda mõlema helilooja reekviemide (Haydnil Sigismundi reekviemi) "Introitus et Kyrie" osas, samuti M. Haydni 23. sümfoonia võrdluses Mozarti 14. keelpillikvartetiga (G-duur; K.387).Kui Franz Schubert 1825. aastal Salzburgis viibis, külastas ta ka Michaeli hauda. Ta meenutas hiljem, kuidas tal pisarad voolasid, ning ta ütles: "Kindlasti ei austa siin maailmas keegi Sind nii südamlikult kui mina." Hoffman kirjutas pärast Michael Haydni surma: "Vaimuliku muusika loojana kuulub Michael Haydn kõigi aegade oivalisemate kunstnike hulka. Sel alal on ta võrdväärne oma vennaga, tõsise suhtumisega teda isegi ületades."Michael Haydni kuulsamad teosed on reekviem peapiiskop Sigismundi auks (c-moll; MH155) ning tehniliselt väga nõudlik trompetikontsert nr 2 (D-duur; MH104). Lisaks nendele teostele hinnatakse veel Michael Haydni missasid, mis on ülejäänud loominguga võrreldes tõsisema helikeelega. Tema missasid iseloomustavad veel lühikesed osad, mis olid tingitud tolle aja 45-minutilisest missade ajapiirangust, ning haruldaselt väike saateansambel. Ta oli esimene helilooja, kes kasutas missades massiliselt koraalimotette. Michaeli helikeel on enamjaolt kerge ja rõõmsameelne. Vaid väga väike hulk teostest on põhihelistiku poolest kirjutatud mollis (näiteks 43 sümfooniast vaid üks).
Michael Haydn ise oma teoseid ei nummerdanud. Varaseim, kuid väga puudulik kataloog pärineb Nikolaus Langilt ja on koostatud 1808. aastal. 1907. aastal koostas Lothar Perger (lühend „P“) Haydni orkestrimuusika kataloogi, mille numeratsiooni kasutatakse tihtipeale veel praegugi. Selle eeskujul koostati 1915. aastal ka Haydni vaimuliku muusika kataloog. Levinuim ja täiuslikem kataloog (MH) pärineb 1981. aastast Charles Shermanilt, see on kronoloogiline.
Michael Haydn ja W. A. Mozart olid sõbrad. Kui Mozart oli 11-aastane, kirjutasid nemad ja J. C. Adlgasser viimase soovil kolme peale ühe Singspiel'i ("Die Schuldigkeit des ersten Gebots"). Igaüks pidi kirjutama ühe vaatuse ning see kanti ette lihavõttepühadel. Mozart, kes kirjutas avamängu, 8 aariat ja piduliku lõputertseti, rabas kolleege oma asjatundlikkusega. Sellest peale kuulus Mozartile Michael Haydni austus.
Teine praeguseni tuntud lugu pärineb aastast 1783. Piiskop oli Michael Haydnilt tellinud duetid viiulile ja vioolale. Michael Haydn oli aga haigeks jäänud ega olnud võimeline neid kirjutama. Hädast aitas välja oma Missa c-moll esiettekande pärast Salzburgi tulnud Mozart, kes need teosed Haydni eest komponeeris. Hiljem need teosed kanti üle Köcheli kataloogi, numbritega 423 ja 424.
Hans Hoffmann. Treue Diener ihrer Herren - Joseph und Michael Haydn, Schwarzach: Rauter 2001. ISBN 3950029060

Michael Wittmann (22. aprill 1914 – 8. august 1944) oli Saksa sõjaväelane, Relva-SS tankikomandör Teises maailmasõjas. Wittmanni meeskond (peamiselt laskur Balthasar Woll, samuti Raudristi Rüütliristi kandja) on tunnistatud 138 tanki, 132 tankitõrjekahuri ja teadmata arvu teiste soomusmasinate hävitajaks. Koos Johannes Bölteri, Ernst Barkmanni, Otto Cariuse ja Kurt Knispeliga (parima tulemusega Saksa soomusäss – 168 kinnitatud tankihävitamist) peetakse teda üheks ajaloo parimaks tankiülemaks.
Ta on kuulus oma varitsuse tõttu Briti 7. soomusdiviisile Villers-Bocage'i lahingus 13. juunil 1944. Juhtides ainsat Panzerkampfwagen VI Tigerit, hävitas ta 15 minuti jooksul 10 või 11 tanki, 2 tankitõrjesuurtükki ja 13 jalaväe transpordimasinat.Wittmanni surma asjaolud on aastaid põhjustanud arutelusid, aga üldiselt ollakse nõus, et tema tapja oli Joe Ekins tankis Sherman Firefly, mida juhtis seersant Gordon 1. Northamptonshire Yeomanry rügemendist. Viimastel aastatel on arvatud ka, et seda võisid teha Kanada Sherbrooke'i füsiljeerirügemendi liikmed.
Michael Wittmann sündis 22. aprillil 1914 Vogelthali külas Oberpfalzis Baieris. Ta oli kohaliku taluniku Johann Wittmanni ja tema naise Ursula teine poeg. Veebruaris 1934 ühines Michael Vabatahtlike Tööteenistusega (hilisem RAD ja astus 30. oktoobril 1934 Saksa sõjaväkke. Ta määrati 19. jalaväerügementi Freisingis Müncheni lähedal ja jõudis varsti kaprali auastmesse. Oktoobris 1936 ühines 22 aastane Wittmann Allgemeine-SSiga. 5. aprillil 1937 määrati ta esimesse rügementi, mis hiljem reformeeriti ümber diviisiks Leibstandarte SS Adolf Hitler. Wittmann sai SS-Manni (reamehe) auastme. Aasta hiljem osales ta soomusautorühmaga sissetungis Austriasse ja Sudeedimaale.
Esimese lahingukogemuse sai ta Poola kampaanias. Sellele järgnes Prantsusmaa lahing, kus Wittmann oli uute iseliikuvate rünnakkahurite Sturmgeschütz III Ausf. A ülem. Kreeka kampaania Operatsioon Marita algas 6. aprillil 1941. Leibstandarte SS Adolf Hitler (LSSAH) vallutas Ateena ja moodustas koos 9. tankidiviisiga kiilu, mis liikus läbi Kreeka. Kolme nädalaga oli Kreeka vallutatud. Wittmann ja tema üksus saadeti puhkuseks Tšehhoslovakkiasse. Puhkus ei kestnud kaua, kuna Wittmanni üksus lähetati peagi Idarindele, osalema sissetungis Nõukogude Liitu. Esialgu teenis ta StuG III rünnakkahuri ülemana. 1942.–1943. aasta talvel lähetati ta ohvitserikursustele ja tankiõppele.
Naastes värske ohvitserina Idarindele, paigutati Wittmann uuesti SS-Untersturmführer'i auastmes tankiüksusse, kus ta juhtis Panzer III tanki. 1943. aastaks juhtis ta Tiger tanki ja Kurski lahingu (Operatsioon Tsitadell) ajaks oli ta rühmaülem. 14. jaanuaril 1944 pälvis ta Raudristi Rüütliristi ning 30. jaanuaril tammelehed Rüütliristi juurde oma jätkuva silmapaistvuse eest lahinguväljal. Selleks ajaks oli ta hävitanud 88 vaenlase tanki ja märkimisväärse arvu teisi soomusmasinaid. Wittmann lahkus Leibstandartest, kuna diviisi Tiger tankide kompaniist moodustati uue Relva-SS rasketankipataljoni, Schwere SS-Panzer-Abteilung 101 tuumik. See uus väeosa oli I SS-Soomuskorpuse osa ega kuulunud ühtegi diviisi ega rügementi.
1944. aasta aprillis viidi väeosa üle Prantsusmaale. Wittmann oli sel ajal pataljoni 2. kompanii ülem SS-Obersturmführer'i auastmes. Peale Normandia dessandi algust alustas pataljon 7. juunil liikumist Beauvaisist Normandiasse liitlaste vastasele rindele.
Tema kuulsaim saavutus Normandia kampaania jooksul oli varitsus Briti 7. soomusdiviisi 22. soomusbrigaadi põhijõududele Villers-Bocage'i lahingus 13. juunil 1944. Lahingu algfaasis 15 minuti jooksul hävitas ta 10 või 11 tanki, 2 tankitõrjekahurit ja 13 jalaväe transpordimasinat. Ajaloolased on väitnud, et Wittmanni rünnak lõppes pärast tema taandumist linnast ebaõnnestunud kahevõitluse järel Sherman Fireflyga. Wittmanni Tiger olevat liikunud ida suunas, linnast välja, enne kui Briti 6-naelane tankitõrjekahur seda vigastas. Wittmann lükkab sellise sündmuste käigu ümber. Ta väidab, et tema tank vigastati linna keskel ja pärast sündmust tehtud fotod kõlbmatuks muudetud Tiger tankidest Villers-Bocage'is kinnitavad seda.Ülejäänud hommikul ega pärastlõunal ei osalenud Wittmann enam võitluses. Oma tegevuse eest Villers-Bocage'is ülendati Wittmann SS-Hauptsturmführer'iks, talle anti mõõgad tammelehtedega Rüütliristi juurde ja tema lugu ilmus ajakirjas Das Schwarze Korps.
Michael Wittmann langes 8. augustil 1944 vasturünnakus 122. kõrgendiku tagasivallutamiseks St. Aignan de Cramesnili linna lähedal. Linna ja seda ümbritseva kõrgendiku olid mõni tund varem vallutanud operatsioon Totalize'i käigus Briti ja Kanada väed.Schwere SS-Panzer-Abteilung 101 7 Tiger-tankist koosnev rühm, mida toetas mitu Panzer IV ja Stug IV, sattus 33. soomusbrigaadi 1. Northamptonshire Yeomanry rügemendi A eskadroni, 2. Kanada soomusbrigaadi Sherbrooke'i füsiljeerirügemendi A eskadroni ja Kuningliku soomuskorpuse 144. rügemendi B eskadroni varitsusele.Arvatavasti tulistati tapvad lasud umbes kell 12.47  1. Northamptonshire Yeomanry rügemendi A eskadroni Sherman Firefly tankist, mille ülem oli seersant Gordon ja laskur Joe Ekins. See tank asetses Delle de la Roque'i metsas edasitungivate Tiger tankide paremal tiival.Ilmselt läbistasid mürsud tanki ülasoomuse ja süütasid Tigeri laskemoona, põhjustades tulekahju, mis pani plahvatama torni.
Palju on arutletud, kuidas Wittmann suri. Siiski ei olnud tema surma ajaks enamik lääneliitlaste sõdureid temast kuulnud, Wittmanni nime tunti üksnes Saksamaal.1985. aastal ilmus ajakirja "After the Battle Magazine" 48. väljaanne, mis sisaldas artiklit Michael Wittmanni viimasest lahingust. Selles väitis 1. Northamptonshire Yeomanry rügemendi liige Les Taylor, et Joe Ekins vastutas Wittmanni surma eest.Samuti on väidetud, et Wittmanni tappis 1. Poola soomusdiviis, 4. Kanada soomusdiviis, Kuningliku Soomuskorpuse 144. rügement või Kuninglikud Õhujõud. Brian Reidi raamat operatsioon Totalize'ist "No Holding Back" sisaldab lisa Wittmanni surma kohta, lükates need väited täielikult ümber.
Soomusdiviiside lahingupäevikute uurimisel ilmnes, et need olid St. Aignan de Cramesnilist liiga kaugel põhjas, et võtta osa Saksa soomusvägede vasturünnaku tagasilöömisest. Uurimine jättis samuti kõrvale Kuningliku soomuskorpuse 144. rügemendi: kuigi nad osalesid vasturünnaku tagasilöömises, asusid nad St. Aignan de Cramesnili lähedal ja olid seetõttu väljaspool laskekaugust. Rügement väitis algul, et hävitas selle Saksa vasturünnaku jooksul kaks Tiger tanki. Siiski väitis nende juhtohvitser pärast lahingut ühe Tigeri ja ühe Panzer IV hävitamist.Põhiallikas arutelus Wittmanni langemise kohta lennuväe ohvrina on väide, et ta tappis RP-3 rakett Kuninglike Õhujõudude Hawker Typhoonist, mis tabas tanki. See versiooni kohaselt Wittmann langes lahingus sööstpommitajatega. Seda täiustas hiljem Prantsuse eraisik Serge Varin, kes tegi 1945. aastal ainsa teadaoleva foto hävitatud Tiger tankist, väites, et tema arvamuse kohaselt pidi tank olema hävitatud õhurünnakus. Ta ütles, et leidis lähedalt plahvatamata raketi ega näinud ühtki teist läbistusauku peale tanki ülasoomuses oleva. Mõni seletus kirjeldab seda aga väljumisavana, lisades, et tanki mootor oli vigastamata ühestki plahvatusest.
Brian Reid on selle seletuse ümber lükanud pärast Kuninglike Õhujõudude 2. Taktikaliste Õhujõudude logide uurimist. Reid märgib, et nad ei väida ühegi tanki hävitamist lahingu ajal selles piirkonnas. Ta järeldab:
"... selles piirkonnas ei ole väidetud tankide vigastamist ega hävitamist lähitoetuslennukite poolt"
"... ainsad tankid, mille hävitamist kinnitatakse, olid luureülesannetel lahingust eemal. Seetõttu ei langenud Wittmann ja tema meeskond kahtlemata õhurünnaku ohvriks."
Reid kirjutab ka, et 12. SS-soomusdiviis "Hitlerjugendi" ülemKurt Meyer, kes oli saatnud Schwere SS-Panzer-Abteilung 101 vasturünnakule,
"... märkis liitlaste ebaõnnestumist taktikaliste hävitajate kasutamisel 8. augusti hommikul."
Lõplik asitõend, mis jätab välja õhurünnaku ründavatele Saksa tankidele, on pealtnägija tunnistus. Saksa tankimeeskonnad ja teised Schwere SS-Panzer-Abteilung 101 liikmed, nagu Alfred Bahlo, Hans Dollinger, Hans Höflinger ja doktor Rabe, samuti lääneliitlaste tankistid, nagu kapten Boardman, Joe Ekins ja major Radley-Walters, on üheselt intervjuudes väitnud (nagu ka mujal, näiteks kirjades), et Tiger tankid jäid ainult tankirünnaku alla. Nad ei maini lahingu ajal ühtki õhurünnakut.
Pärast kõigi teooriate – peale Joe Ekinsi teooria – ümberlükkamist vaatleb Brian Reid veel üht võimalust. Wittmanni tankile oli palju lähemal üks teine soomusrügement. 2. Kanada soomusbrigaadi (ülem major Sidney Radley-Walters) Sherbrooke'i füsiljeerirügemendi üks eskadron asus Gaumesnili lossi maa-alal. See piirkond 112. kõrgendikust lõunas asub rööbiti Delle de la Roque'i metsaga ja Joe Ekinsi Firefly-tanki asukohaga. Rügement koosnes sel ajal mitmest Sherman III tankist ja 2 Sherman VC tankist. Kanada tankistide suulise tunnistuse järgi võitlesid nad sellel kohal mitme tankiga (sealhulgas Tigeritega) ja rünnakkahuritega, mis liikusid üles mööda peateed ja üle avamaastiku 112. kõrgendiku suunas.Reid esitab arvamuse, et kuna Ekins oleks oma asupaigast tulistanud üle Wittmanni tanki, Sherbrooke'i füsiljeerirügement oli aga tankile lähemal, põhjustas viimane kõige tõenäolisemalt Wittmanni surma. Muutuste tõttu maastikul pärast 1944. aastat, kui põldude asemele on rajatud viljapuuaiad, on küsitav Ekinsi Firefly täpse asukoha tuvastamine lahingu alguses ja veel raskem on leida asukoht, kust tulistati väidetav tappev lask, kuna Ekinsi tank oli lahingu algusest alates liikunud. 1. Northamptonshire Yeomanry rügement asus üle 1000 meetri eemal, võib-olla 1200 m kauguses, samas Kanada tankid olid ainult umbes 500 meetrit eemal. Viimased väliuuringud, mis määrasid Sherbrooke'i tankide täpse asukoha, määravad tulenurga nende asukohast Gaumesnili lossi praegu lammutatud idamüüri tagant, mis kattub täpselt Wittmani Tigeri vigastuspiirkonnaga vasaku tagamootori sektsioonis. Ei ole ametlikke Kanada allikaid, mis kinnitaksid seda asukohta, kuna rügemendi staabi poolroomiku hävitas juhusliku Ameerika lennuki pomm.Ken Tout, kes operatsioon Totalize'i ajal oli 1. Northamptonshire Yeomanry rügemendi C eskadroni liige, avaldas pärast sõda kirjutise lahingust ja Wittmanni langemisest. Tout nimetas sel ajal Wittmanni tapjaks Ekinsit. Tehes uurimistööd oma järgmise raamatu jaoks sellest sündmusest, küsitles ta Sherbrooke'i füsiljeerirügemendi A eskadroni endisi liikmeid. Selles raamatus ei omista ta Wittmanni tapmist 1. Northamptonshire Yeomanryle ja tunnistab, et teised rügemendid olid sellel ajal selles piirkonnas ja võitlesid ründavate Tigeritega.
Kui Tigerid jäid Northamptonshire Yeomanry ja Sherbrooke'i füsiljeerirügemendi risttulle, on arusaadav, et mõlemad rügemendid väitsid tanki hävitamist enda poolt. Siiski ollakse praeguseni üldiselt nõus, et Ekins oli Wittmanni tapja. Märkimisväärne puudujääk selles seisukohas on, et kui Wittmanni Tiger oli üks kolmest tol pärastlõunal Ekinsi hävitatud Tigerist, märkimisväärne saavutus tanki laskuri poolt, siis kes hävitas ühe kolmest Tigerist, mis olid lähimad Ekinsi tulepunktile? Ta hävitas kolm Tigerit ja kui üks neist oli Wittmanni oma, pidi keegi teine hävitama ühe kolmest hävitatud Tigerist, mis asusid umbes 700 meetri kaugusel Ekinsi asupaigast. Ei ole väidetud, et mõni teine liitlaste tank oleks hävitanud ühe neist kolmest Tigerist.
Saksa sõjahaudade komisjon leidis 1983. aastal Schwere SS-Panzer-Abteilung 101 veteranide abiga Wittmanni ja tema meeskonna tähistamata haua. Nad maeti koos La Cambe'i Saksa sõdurite kalmistule Prantsusmaal.
Ajaloolane Wolfgang Schneider on Michael Wittmanni oskused kahtluse alla seadnud, väites: "Kompetentne tankikompaniiülem ei tee nii palju raskeid vigu kui Wittmann". Kui teised ajaloolased on Wittmanni tema tegevuse eest Villers-Bocage'is kiitnud, on Schneider kritiseerinud Wittmanni üksikult Villers-Bocage'i tungimist. Ta väidab, et kuigi see võib "näida vapper", "läheb see kõigi reeglite vastu". Lisaks ei olnud seal "raskuskeset" ega "jõudude koondamist" ja Wittmanni tegevuse tõttu "läksid enamik 2. kompaniist ja Mobiuse 1. kompaniist vastu vaenlasele, kes oli asunud kaitsele". Ta võtab kokku: "Üksiku tanki muretu sissetung vaenlase okupeeritud linna on puhas rumalus" ja väidab, et "sellist tormakust ei oldud oodatud". Kui Wittmann oleks oodanud oma kompanii ja 1. kompanii koondumist, "oleks selline tegevus olnud tõhusam". Ta lõpetab: "Selline mõtlematus maksis [Wittmannile] 9. augustil 1944 Gaumesnili lähedal tema elu, juhuslikult alustatud rünnaku ajal avamaastikul avatud tiivaga."
Hart, Stephen A (2007). "Sherman Firefly vs Tiger: Normandy 1944". Osprey Publishing. ISBN 1-84603-150-8.
Forty, George (2004). "Villers Bocage. Battle Zone Normandy". Sutton Publishing. ISBN 0-75093-012-8.
Kurowski, Franz (2004). "Panzer Aces: German Tank Commanders of WWII". Stackpole Books. ISBN 0-81173-173-1.
Lefevre, Eric; R. Cooke (tõlkija). "Panzers in Normandy: Then and Now". After the Battle. ISBN 0-90091-329-0.
Reid, Brian. "No Holding Back: Operation Totalize, Normandy, August 1944". ISBN 1-89694-140-0.
Marie, Henri (2003). "Villers Bocage, Normandy 1944". Heimdal. ISBN 2-84048-173-1.
Taylor, Daniel (1999). "Villers-Bocage Through the Lens". After After the Battle. ISBN 1-87006-707-X.
Tout, Ken (2002). "A Fine Night for Tanks: The Road to Falaise". Sutton Publishing Ltd. ISBN 0-75093-189-2.
Tout, Ken (2007). "By Tank – D to VE Days". Robert Hale Ltd. ISBN 0-70908-148-0.
"Die Wehrmachtberichte 1939–1945 Band 3, 1. Januar 1944 bis 9. Mai 1945". München: Deutscher Taschenbuch Verlag GmbH & Co. KG. 1985. ISBN 3-423-05944-3.

Miki Hiir (originaalnimega Mickey Mouse) on Ub Iwerksi ja Walt Disney loodud koomiksi- ja multifilmitegelaskuju. Esmakordselt ilmus ta ekraanile 15. mail 1928 multifilmis "Plane Crazy", kuid sai kuulsaks sama aasta 18. novembril esilinastunud multifilmiga "Steamboat Willie". Kuigi "Plane Crazy" tuli ekraanile varem, loodi multifilm "Steamboat Willie" esimesena ja seetõttu loetakse Miki sünnipäevaks 18. novembrit 1928.

Mineraal on kindla, kuid mitte fikseeritud keemilise koostise ja enamasti kristallilise struktuuriga looduslikult esinev anorgaaniline tahke aine. Mineraali mõiste ei ole siiski selgepiiriline: ükski mainitud tunnustest ei ole mineraalidele alati kohustuslik.  
Mineraale eristab kivimitest see, et neil on kindel või kindlates piirides muutuv keemiline koostis. Kivimid koosnevad mineraalidest. Erandjuhtudel võib kivim koosneda vaid ühest mineraalist, näiteks lubjakivi, mis koosneb kaltsiidist. Mineraalid on homogeensed. See tähendab seda, et mehaaniliselt saab neid jaotada vaid väiksemateks mineraaliteradeks.
Mineraal peab esinema looduses. Näiteks tööstuslikult toodetud teemante ei loeta mineraalide hulka kuuluvaiks.
Tavaliselt peetakse mineraalidele kohustuslikuks kindlat kristallistruktuuri. Siiski peetakse mineraaliks ka opaali, mis on amorfne aine ehk väga viskoosne vedelik.
Mineraalid peavad olema anorgaanilised ained. Näiteks põlevkivi ei ole mineraal.
Mineraalid peavad olema tahked. Vedel vesi ei ole mineraal, kuid jää täidab kõik mineraalidele esitatavad tingimused.
Mineraalid koosnevad keemilistest elementidest ja nende ühenditest, mida hoiavad koos keemilised sidemed. 90% mineraalidest on seotud iooniliste sidemetega, ülejäänud on seotud kovalentse või metallilise sidemega. Enamiku mineraalide struktuuris on esindatud mitu sidemeliiki.
Mineraali keemiline valem on sageli kindlates piirides muutuv. Sel juhul on tegemist isomorfismiga: elemendid asendavad üksteist kristallstruktuuris. Seega muutub isomorfismi korral mineraali koostis, kuid mitte struktuur.
Mineraali kristallstruktuuri muutumist sama koostise juures nimetatakse polümorfismiks. Polümorfsed on näiteks teemant ja grafiit.
Mõnikord võivad aatomid ja ioonid paikneda korrapäratult. Selliseid mineraale nimetatakse amorfseteks. Amorfne mineraal on näiteks opaal.
Kristalli väliskuju kordab tema siseehituse ehk kristallistruktuuri kuju. Kristallide väliskuju iseloomustatakse näiteks järgmiste sõnade abil:
NõeljasKristallidel on 32 lihtvormi. Nende omavahelisel kombineerimisel saame praktiliselt lõputu hulga erineva kujuga mineraale.
Neerjas agregaatPeitkristalseteks nimetatakse agregaate, milles mineraali terasuurus on alla 0,1 mm (alla inimsilma lahutusvõime).
Mineraalide teket jaotatakse sarnaselt teiste geoloogiliste protsessidega endogeenseks ja eksogeenseks. Maakoore osa maapinnast kuni põhjavee alumise piirini nimetatakse eksosfääriks ja seal kulgevaid protsesse eksogeenseiks.
Endogeensete mineraalide lähteaineks on magma, milles keemilised elemendid ja ühendid esinevad gaasilises, tahkes ja vedelas faasis. Magmas enamlevinud keemilised elemendid, nende sisalduse kahanemise järjekorras on: O, Si, Al, Mg, Fe, Ca, Na ja K. Räni ja hapnik on ainsad elemendid, mis esinevad kõigis tardkivimeis. Erinevad mineraalid kristalliseeruvad magmast erineval temperatuuril. Seda protsessi kirjeldavat skeemi nimetatakse Boweni skeemiks.
Endogeenseid mineraalitekke protsessid jagunevad pneumatolüütiliseks, hüdrotermaalseks ja moondelisteks.
Eksogeensete mineraalide tekkele teeb enamasti teed füüsikaline murenemine ehk rabenemine, mis küll ei tekita uusi mineraale, kuid peenestades materjali teeb hõlpsamaks selle porsumise ehk keemilise murenemise. Porsumise käigus tekivad mineraalidest uued mineraalid, mis on antud tingimustes vastupidavamad. Tähtsamad porsumise alaliigid on: oksüdeerumine, hüdrolüüs, hüdratatsioon, karbonatiseerumine ja sulfaadistumine. Kerglahustuvad leelis- ja leelismuldmetallide ühendid kantakse põhjaveega murenemispaigast minema. Rasklahustuvad alumiiniumi, raua, räni jne ühendid aga ladestuvad murenemispaigas, moodustades murenemiskooriku. Endogeense tekkega mineraalide vastupidavus murenemisele on vastupidine Boweni skeemi kristalliseerumisjärjekorrale. Seega on näiteks oliviin kergemini murendatav kui päevakivid, millest omakorda on kvarts vastupidavam.
Mineraali omadused on konkreetsele mineraalile iseloomulikud tunnused, mis aitavad teda identifitseerida.
Värvuse määrab mineraalilt peegeldunud või selle läbinud valguse spekter. Värvus ei ole enamasti hea tunnus mineraali määramiseks, sest üks mineraal võib esineda väga erivärvilisena. Näiteks kaltsedon on tavaliselt helesinist värvi, kuid ta võib olla ka näiteks punane.
Mineraali värvusest vähem varieerub tema kriipsu värvus. Kriipsu all mõistame siin mineraaliga keraamilise plaadi peale tõmmatud joont. Joon ei ole mitte kriimustus plaadil, vaid selle mineraali puru, millega joont tõmmatakse. Näiteks hematiit jätab alati punakaspruuni kriipsu, rohekaskollase pinnaga püriit (kassikuld) rohekasmusta kriipsu. Puru tekib sellepärast, et keraamiline plaat deformeerib mineraali, millega joont tõmmatakse. Keraamilise plaadi kõvadus on Mohsi skaalal 6, seega ei saa kriipsu tõmmata mineraaliga, mille kõvadus seda väärtust ületab, sest ei ole võimalik deformeerida plaadist kõvemat mineraali.
Mineraali tihedus on tema massi suhe ruumalasse. Erinevate mineraalide tihedused ulatuvad 0,9 g/cm² (jää) kuni 23 g/cm² (iriidiumiühendid).
Tihedus sõltub mineraali moodustavate elementide aatommassidest ja osakeste tihedusest kristallstruktuuris.
Kõvadus on mineraali vastupanuvõime välisele deformeerivale mõjule. Suurema kõvadusega mineraaliga saab teisi mineraale kriimustada. Sel põhjusel kasutatakse klaasinugade ja hambapuuride valmistamiseks teemanti, mis on kõige kõvem mineraal. Kõvadus sõltub mineraali keemilistest sidemetest.
Pikemalt artiklis LäigeLäige tekib mineraali tasaselt pinnalt peegeldunud ja hajunud valgusest.
Läige sõltub mineraali absorptsioonist ehk valguse neeldumisest, läbipaistvusest, murdumisnäitajast ja pealispinna omadustest. Mõju on ka kivi värvusel.
Eristatakse metalset ja mittemetalset läiget, nende vahele jääb veel ka poolmetalne läige. Mittemetalne läige jaotub omakorda mitmeks eri tüüpi läikeks.Murdepindadel enamasti läige puudub.
Pärlmutriläige – esineb kihilise struktuuriga mineraalidel (vilgud, plaatjas kips)
Siidiläige – on omane kiulise struktuuriga mineraalidele (asbest, kiuline kips)
Pikemalt artiklis LäbipaistvusMineraal on läbipaistev, kui osa temale langenud valgusest läbistab mineraali. Läbipaistvus sõltub pealelangeva valguse intensiivsusest.
Pikemalt artiklis MurdepindMurdepind määratakse mineraali ebatasase pinna kuju järgi, mis tekib mineraali purustamisel või murdmisel.
Pikemalt artiklis LõhenevusLõhenevus on mineraalide omadus laguneda löögi toimel tasaste pindadega kildudeks. Lõhenevus sõltub mineraali keemilistest sidemetest. Mineraal lõheneb sealt, kus side on kõige nõrgem. Ülihea lõhenevusega on näiteks muskoviit ja teise vilgud.
Murre on mineraalide omadus laguneda löögi toimel ebatasaste pindadega kildudeks. Murre on omane neile mineraalidele, mille keemilised sidemed on igas suunas võrdse tugevusega. Lõhenevus puudub näiteks kvartsil.
Et kovalentne side on tugevam kui iooniline, on kovalentsete sidemetega mineraalide lõhenevus halvem ehk murdepind on krobelisem.
Peale ülalpool nimetatute on veel omadusi, mida ei ole nii lihtne iseloomustada, kuid mis võivad aidata teatud mineraale identifitseerida:
Mineraale klassifitseeritakse tavaliselt kas väliskuju ehk haabituse ehk süngoonia, koostise, tekke, omaduste vms alusel. Näiteks saab mineraale jaotada järgmiselt:
Volli Kalm, Juho Kirs, Kalle Kirsimäe, Tiia Kurvits, 1999. "Mineraalid ja kivimid". Tartu Ülikooli Kirjastus, Tartu, 96 lk.
Eesti keelde tõlgitud animeeritud õppevahend mineraalide kohta Tromsø ülikooli veebilehel webGeology.

Minnesota on osariik Ameerika Ühendriikide Kesk-Lääne regioonis. Minnesota osariik loodi Minnesota territooriumi idaosast ja võeti Ameerika Ühendriikide koosseisu 32. osariigina 11. mail 1858. Osariigi nimi tuleb dakotakeelsest sõnast Mnisota. Rohkete järvede tõttu tuntakse osariiki mitteametlikult ka "10 000 järve maana" (Land of 10,000 Lakes). Minnesota ametlik moto on prantsuskeelne fraas L'Étoile du Nord (eesti keeles 'Põhjatäht').
Pindalalt on Minnesota Ameerika Ühendriikide osariikide seas 12. kohal ja rahvaarvult 21. kohal; ligi 60% selle elanikest elavad Minneapolise-Saint Pauli suurlinna-alal. Neid linnu tuntakse koos ka "kaksiklinnade" (Twin Cities) nime all ning need moodustavad olulise transpordi-, äri-, tööstus-, haridus- ja halduskeskuse. Samuti on need koduks rahvusvahelise tuntusega kunstnike kogukonnale. Ülejäänud osariigi moodustavad läänes laiuvad preeriad, kus tänapäeval tegeldakse intensiivselt põllumajandusega; kagus paiknevad heitlehised metsad, mis on tänaseks osaliselt maha raiutud, muudetud põllumaaks ja inimeste asualaks; ja peamiselt osariigi põhjaosa katvad Laurentia segametsad, mida iseloomustab väiksem asustustihedus ning kus peamised tegevusalad on kaevandamine, metsandus ja puhkemajandus.
Minnesota on tuntud oma ainulaadsete sotsiaalsete ja poliitiliste suundumuste poolest, samuti iseloomustavad osariigi elanikkonda kõrge kodanikuaktiivsus ja valimistel osalemise protsent. Kuni nende alade asustamiseni eurooplaste poolt olid Minnesota põliselanikud dakota ja odžibvei indiaanlased. Suurem osa algsetest euroopa asunikest emigreerus Minnesota aladele Skandinaaviast ja Saksamaalt ning osariik on tänaseni skandinaavia-ameerika ja saksa-ameerika kultuuri üks keskusi. Viimastel aastakümnetel on osariigi demograafilist ja kultuurilist koosseisu mitmekesistanud immigratsioon Aasiast, Aafrika Sarvelt ja Ladina-Ameerikast. Minnesota elatustase on üks Ameerika Ühendriikide kõrgemaid, Minnesota elanikud kuuluvad Ameerika Ühendriikide paremini haritud ja jõukama elanikkonna hulka.
Minnesota osariigi ametlikud lühendid on MN (sihtnumbrite süsteemis), US-MN (ISO 3166 standardi kohaselt) ja Minn. (Associated Pressi lühendite süsteemis).
Sõna 'Minnesota' pärineb dakotakeelsest sõnast Mnisota, millega nimetati algselt Minnesota jõge. Tüvi mni (seda kirjutatakse ka mini või minne) tähendab 'sinine'. Sõna mnisota võib sõltuvalt hääldusest tõlkida eesti keelde kui 'selge sinine vesi' või 'hägune sinine vesi'. Indiaanlased olevat illustreerinud nime tähendust varastele asunikele nii, et tilgutasid piima vette ja ütlesid selle kohta mnisota.Paljudel kohtadel Minnesota osariigis on üsna sarnased nimed, näiteks Minnehaha ('naerev vesi', kosk), Minneiska ('valge vesi'), Minneota ('palju vett'), Minnetonka ('suur vesi', järv), Minnetrista ('kõver vesi') ja Minneapolis (kombinatsioon dakotakeelsest sõnast mni ja kreekakeelsest sõnast polis, mis tähendab 'linn').
Minnesota on Alaska järel kõige põhjapoolsem Ameerika Ühendriikide osariik. Ainus koht Ameerika Ühendriikide 48 teineteisega piirnevas osariigis, mis paikneb 49. paralleelist põhja pool, on Minnesota osariigi Lake of the Woodsi maakonnas asuv Northwest Angle. Osariik kuulub Ameerika Ühendriikide Kesk-Lääne regiooni ja ühtlasi ka Suure järvistu regiooni. Idas piirneb Minnesota Ülemjärvega, mis eraldab seda Michigani osariigist; samuti on Minnesotal idas nii vee- kui ka maismaapiir Wisconsini osariigiga. Lõunas asub Iowa osariik, läänes Põhja-Dakota ja Lõuna-Dakota osariik, põhjas Kanadale kuuluv Ontario ja Manitoba provints. Minnesota pindala (225 181 km²) moodustab 2,28% Ameerika Ühendriikide territooriumist. Pindalalt on Minnesota Ameerika Ühendriikide osariikide seas 12. kohal.
Minnesotas leidub mõningaid maailma vanimaid kivimeid. Sealsed gneisid on umbes 3,6 miljardit aastat vanad (80% planeedi enda vanusest). Umbes 2,7 miljardit aastat tagasi voolas ürgookeani põhja tekkinud mõradest välja basaltlaava; see vulkaaniline kivim moodustas Minnesota kirdeosa hõlmava Kanada kilbi. Nende vulkaaniliste mägede algete ja eelkambriumi merede koostoimes tekkis tänases Põhja-Minnesotas asuv rauamaagi leiukohtade vöönd Iron Range. Pärast vulkaanilise aktiivsuse perioodi 1,1 miljardit aastat tagasi on Minnesota geoloogiline aktiivsus olnud tagasihoidlikum – seal ei ole esinenud vulkanismi ega tekkinud uusi mägesid, kuid merede korduv sissevool on endast maha jätnud mitmeid settekivimite ladestusi.Hilisemal ajal on osariigi maastikku laastanud ja kujundanud vähemalt 1 km paksune mandrijää. Wisconsini jääaeg lõppes 12 000 aastat tagasi. Toonased liustikud katsid kogu tänase Minnesota, välja arvatud kaguosa äärealad. Seda jäävabaks jäänud ala, mida tuntakse ka paleosoilise platoo või Coulee regiooni nime all, iseloomustavad järsud künkad ja aluskorda õõnestatud jõesängid. Suurt osa mandrijää all olnud alasid, välja arvatud Minnesota kirdeosa, katavad vähemalt 15 m paksused liustikusetted. 13 000 aastat tagasi tekkis osariigi loodeosas hiiglaslik Agassiz' järv. Järvesängist kujunes tänane viljakas Red Riveri jõeorg. Järve tühjenemisel tekkinud River Warren uuristas välja tänase Minnesota jõe oru ja Mississippi jõe oru selle ülemjooksul alates Fort Snellingist. Tänane Minnesota on geoloogiliselt rahulik piirkond: maavärinaid esineb seal harva ja enamik neist on nõrgad.
Osariigi kõrgeim koht on 701 m kõrgune Eagle Mountain, mis asub vaid 21 km kaugusel osariigi madalaimast kohast Ülemjärve kaldal (kõrgus 183 m). Kui jätta arvesse võtmata suured kohalikud kõrguste vahed, siis tervikuna on suurem osa Minnesotast sujuvalt lainjas pigatasandik.Minnesota kirdeosas Hibbingi lähistel saavad kokku kaks suurt veelahet, moodustades kolmekordse valgla. Vesi võib liikuda Minnesota aladelt piki Mississippi jõge lõunasse Mehhiko laheni, piki Saint Lawrence'i veeteed itta Atlandi ookeanini või piki Hudsoni lahe valglat Põhja-Jäämereni.Osariigi hüüdnimi, 10 000 järve maa, ei ole liialdus: Minnesotas on 11 842 vähemalt 4 hektari suurust järve. Osariigi suurim (3896 km²) ja sügavaim (390 m) veekogu on Minnesota piiridesse jääv osa Ülemjärvest. Minnesotas on 6564 looduslikku jõge ja oja, mille kogupikkus on 111 000 km. Itasca järv on Mississippi jõe lähteks; jõgi voolab Minnesota territooriumil 1090 km, ületades seejärel Iowa osariigi piiri. Fort Snellingi juures ühineb ta Minnesota jõega, Hastingsi lähistel St. Croix' jõega ja Wabasha juures Chippewa jõega. Lisaks suubub Mississippisse ka mitmeid väiksemaid jõgesid ja ojasid. Jääaegse Agassiz' järve sängis voolav Red Riveri jõgi viib osariigi loodeosa veed põhja, Hudsoni lahe poole. Osariigi piiresse jääb umbes 43 000 km² märgalasid, nende pindalalt on Minnesota Alaska järel Ameerika Ühendriikide osariikide seas teisel kohal.
Minnesota jaguneb neljaks ökoloogiliseks üksuseks: preeriate vöönd (Prairie Parkland), mis hõlmab osariigi edela- ja lääneosa; laialehised metsad (Big Woods ehk Eastern Broadleaf Forest) osariigi kaguosas, mis ulatuvad kitsa ribana ka osariigi loodeossa, kus need lähevad sujuvalt üle Tallgrass Aspen Parklandi vööndiks; ja segametsad (Laurentian Mixed Forest) osariigi põhjaosas, mis kujutavad endast üleminekuvormi põhjapoolsema taiga ja lõunapoolsemate laialehiste metsade vahel. Need põhjas asuvad metsad kujutavad endast suuri männi- ja kuusemetsi, mille vahele on laiguti pikitud kaski ja papleid.
Minnesota põhjaosa metsades tehti varem ulatuslikku raiet, mistõttu on tänaseni säilinud vaid üksikuid ürgmetsa lappe. Need asuvad eelkõige metsakaitsealadel nagu Chippewa metsakaitseala või Superiori metsakaitseala, neist viimases leidub ligi 162 000 hektarit ürgmetsa. Kuigi metsaraie jätkub, hoiab metsade loomulik juurdekasv ja istutamine umbes ühe kolmandiku osariigist endiselt metsadega kaetuna. Peaaegu kõik Minnesota preeriad ja tammesavannid on põlluharimise, karjakasvatuse, raie ja linnade laienemise tõttu killustatud.Kui loomuliku elukeskkonna hävimine on avaldanud negatiivset mõju Minnesota põlisloomadele nagu ameerika nugis, vapiti, põhjapõder ja ameerika piison (piison kadus juba 19. sajandi keskel, viimati nähti teda 1879. aastal Edela-Minnesotas), siis teised loomad nagu valgesaba-pampahirv ja punailves on uute tingimustega edukalt kohanenud. Minnesotas on Ameerika Ühendriikide suuruselt teine (esikohal on Alaska) huntide populatsioon, samuti leidub seal arvukalt baribale, põtru ja uuriklasi. Minnesota jääb ka piki Mississippi jõge kulgevale lindude rändeteele, mistõttu pesitsevad seal mitmed rändava eluviisiga veelinnud nagu haned ja pardid; samuti pesitseb seal mitmeid jahilinde nagu faasanlased ja metskalkunid. Minnesota röövlindudest on tuntuimad valgepea-merikotkas (2007. aastal oli kõige enam suguküpseid merikotkaste paare Ameerika Ühendriikide 48 teineteisega piirnevast osariigist just Minnesotas), punsaba-viu ja lumekakk. Osariigi arvukad järved kihavad püügikaladest nagu haug, heleuim-koha, ahven ja maskinong, kirde- ja kaguosa jõgedes on aga levinumad kalad ameerika paalia, meriforell ja vikerforell.
Minnesotas valitseb mandriline kliima, mida iseloomustavad külmad talved ja soojad suved. Õhutemperatuuri maksimumi ja miinimumi suurim vahe on Minnesotas olnud 97 °C – osariigi külmarekord mõõdeti 2. veebruaril 1996 Toweris (−51 °C), soojarekord aga 29. juulil 1917 Beardsleys (46,1 °C). Ilmastikunähtustest esineb Minnesotas vihma, lund, lumetorme, äikesetorme, rahet, derechosid, trombe ja äikese tagalas maapinnale sööstvaid külmemaid õhuvooge (nn downburst). Vegetatsiooniperiood kõigub 90 päevast osariigi põhjaosa Iron Range'i piirkonnas kuni 160 päevani Kagu-Minnesotas Mississippi jõe ümbruses; keskmine aastane õhutemperatuur on neis piirkondades vastavalt 3 °C ja 9 °C. Keskmine suvine kastepunkt on lõunas umbes 14 °C ja põhjas umbes 9 °C. Aasta keskmine sademete hulk kõigub 48–89 cm, põuda esineb 10–50-aastaste vaheaegadega.
Minnesota esimene kaitseala oli 1891. aastal asutatud Itasca maastikukaitseala, kust saab alguse Mississippi jõgi. Tänapäeval on Minnesotas 72 maastikukaitseala ja puhkeala, 58 metsakaitseala (kogupindalaga umbes 16 000 km²) ja mitmeid loodusreservaate. Kõik need kaitsealad alluvad Minnesota osariigile ja nende haldamisega tegeleb Minnesota loodusvarade amet. Föderaalse alluvusega kaitsealad on Chippewa ja Superiori metsakaitsealad. Superiori metsakaitseala osariigi kirdeosas on saanud oma nime sellega piirneva Ülemjärve ingliskeelsest nimest (Lake Superior); selle koosseisu kuulub omakorda Boundary Watersi ürgloodusala, mille pindala on üle 4000 km² ja kus asub tuhatkond järve. Sealt lääne suunas jääb Voyageursi rahvuspark. Mississippi jõe kallastel kulgeb 116 km pikkuse koridorina läbi Minneapolise-Saint Pauli suurlinna-ala Mississippi rahvuslik jõe- ja puhkeala, mille koosseisu kuuluvad mitmed ajaloolist, kultuurilist ja geoloogilist huvi pakkuvad paigad.
Enne Põhja-Ameerika asustamist eurooplaste poolt asustasid Minnesota alasid dakota indiaanlased. Kui eurooplased asustasid Põhja-Ameerika idaranniku, liikusid indiaanlased neist kaugemale sisemaale. See tõi kaasa odžibvede ja teiste indiaani rahvaste migratsiooni Minnesota aladele. Esimeste eurooplastena jõudsid sellesse piirkonda 17. sajandil prantsuse karusnahakaupmehed. Sama sajandi lõpus leidis aset odžibvede läänesuunaline migratsioon, mis tekitas Minnesotas pingeid nende ja seniste põliselanike dakotade vahel. Osariigi territooriumi kaardistasid maadeavastajad Daniel Greysolon, Louis Hennepin, Henry Schoolcraft, Joseph Nicollet ja teised.
Aastatel 1762–1802 kuulusid need alad Hispaania Louisiana koosseisu. Mississippi jõest itta jäänud alad liideti Ameerika Ühendriikidega Ameerika iseseisvussõja lõpul 1783. aastal sõlmitud Pariisi rahulepingutega. Maad Mississippist läänes omandati Louisiana ostuga 1802. aastal, kuigi osa Red Riveri orust jäi vaidlusaluseks territooriumiks kuni Londoni lepingu allkirjastamiseni 1818. aastal. 1805. aastal kauples Zebulon Pike indiaanlastelt välja maa Minnesota ja Mississippi jõgede ühinemiskohas. Aastatel 1819–1825 rajati sinna Fort Snelling. Sealsed sõdurid rajasid Saint Anthony' joale vesiveski ja saeveski. Need olid esimesed veejõul töötavad tootmisüksused Minnesotas, mille ümber kujunes hiljem Minneapolise linn. Samal ajal olid fordi ümbruse asustanud skvotterid, valitsusametnikud ja turistid. 1839. aastal sundis sõjavägi neid kolima fordist piki Mississippit allavoolu, kus nad asustasid piirkonna, millest kujunes välja tänane Saint Pauli linn.Minnesota territoorium moodustati 3. märtsil 1849. Territooriumi esimeses seadusandlikus kogus, mis kogunes 2. septembril 1849, olid ülekaalus Uus-Inglismaa juurtega või sealt pärit mehed. Tuhanded inimesed tulid Minnesotasse talusid rajama ja metsa langetama. 11. mail 1858 sai Minnesotast Ameerika Ühendriikide 32. osariik. Osariigi esialgses elanikkonnas domineerisid nii tugevalt Uus-Inglismaa päritolu inimesed, et osariiki hakati kutsuma "Lääne Uus-Inglismaaks".
Euroopa kolonistide ning dakotade ja odžibvede vahel sõlmitud lepingud sundisid indiaanlasi järk-järgult oma maadest loobuma ja asuma üha väiksematesse reservaatidesse. 1861. aastal moodustasid Mankato elanikud salaorganisatsiooni Metsarüütlid, mille eesmärk oli likvideerida kõik Minnesota indiaanlased. Mida hullemaks muutusid dakotade elutingimused, seda suuremaks kasvasid pinged, mis viisid lõpuks 1862. aasta dakotade sõjani. Kuuenädalase sõja käigus tapeti 38 dakotat ja suurem osa ülejäänud dakotadest saadeti eksiili Dakota territooriumil asuvasse Cow Creeki reservaati. Sõjas hukkus ka umbes 800 valget kolonisti.Minnesota majanduse aluseks olid algselt metsaraie ja põllumajandus. Saint Anthony' joa saeveskid ning metsamaterjali töötlemiskeskused nagu Marine on St. Croix, Stillwater ja Winona töötlesid suurel hulgal puitu. Need linnad asusid transpordi seisukohalt ideaalsete jõgede ääres. Hiljem hakati Saint Anthony' joa energia abil käigus hoidma ka vesiveskeid. Minneapolise möldrite leiutised viisid Minnesota "patenteeritud" jahu tootmiseni, mille eest sai küsida peaaegu topelthinda võrreldes varasemate nn "pagarite" või "puhta" jahuga. 1900. aastaks jahvatasid Minnesota veskid 14,1% Ameerika Ühendriikide teraviljast. Suurimad jahutööstusettevõtted olid Pillsbury Company, Northwestern Consolidated Milling Company ja General Millsi eelkäija Washburn-Crosby Company.
Rauamaaki hakati osariigis kaevandama 1880. aastatel, kui rauda leiti Vermilioni ahelikus ja Mesabi ahelikus. 1920. aastatel lisandusid neile rauamaagi leiukohad Cuyuna ahelikus. Rauamaak transporditi mööda raudteed Duluthi ja Two Harborsisse, laaditi seal laevadele ja veeti mööda Suurt järvistut itta.Tööstuslik areng ja tootmise kasv tõi 20. sajandi alguses kaasa elanikkonna järkjärgulise ümberpaiknemise maapiirkondadest linnadesse. Vaatamata sellele jäi peamiseks tegevusalaks osariigis põllumajandus. Ülemaailmne majanduskriis oli Minnesotale raske löök, tuues kaasa hinnalanguse talunikele, rauakaevurite koondamised ja tööjõu rahutused. Raskusi süvendas veelgi Minnesota ja Dakota osariike aastatel 1931–1935 tabanud põud. President Franklin Delano Roosevelti uus kurss aitas majanduse teatud määral tagasi rööbastele. Osariigis töötuse leevendamiseks sisse seatud programmid nagu Civilian Conservation Corps aitasid luua uusi töökohti indiaanlastele nende reservaatides ja 1934. aastal vastu võetud indiaanlaste reorganiseerimise seadus andis hõimudele vahendid omavalitsuse teostamiseks. See tagas indiaanlastele osariigis suurema hääleõiguse ja kasvatas austust indiaani hõimukommete vastu, sest nende religioosseid rituaale ja keelt ei surutud enam alla.Pärast Teist maailmasõda kiirenes tööstuse areng. Uus tehnoloogia aitas suurendada talude ja majandite toodangut, automatiseerides sigade ja veiste toitmise, tuues kaasa lüpsimasinate kasutamise ja kanade kasvatamise senisest suuremates kanalates. Maisi ja nisu hübridiseerimine ning põllumajandusseadmete nagu traktorite ja kombainide kasutamine muutus tavaliseks. Rohelise revolutsiooni raames panustas neisse arengutesse Minnesota Ülikooli professor Norman Borlaug. Sõjajärgne nõudlus elamispindade järele ja mugavad transpordivõimalused soodustasid linnade arengud. Kasvanud mobiilsus võimaldas omakorda kitsamat tööalast spetsialiseerumist.Pärast Teist maailmasõda sai Minnesotast üks tehnikakeskusi. 1946. aastal asutati ettevõte Engineering Research Associates, mille eesmärk oli välja töötada arvuteid Ameerika Ühendriikide mereväele. Hiljem ühines see ettevõttega Remington Rand ja hakkas kandma nime Sperry Rand. Sperry tegevjuht William Norris lahkus 1957. aastal ettevõttest ja asutas Control Data Corporationi. Sellest firmast lahkunud Seymour Cray asutas omakorda ettevõtte Cray Research. 1949. aastal alustas Minneapolises ja Saint Paulis ühtlasi tegevust meditsiinitarvikute tootja Medtronic.
Vähem kui 6120 elanikust 1850. aastal kasvas Minnesota rahvastik 1900. aastaks 1,7 miljoni elanikuni. Järgmise kuuekümne aasta keskel kasvas elanikkond igal kümnendil 15%, jõudes 1960. aastaks 3,4 miljoni inimeseni. Seejärel kasv aeglustus, tõustes 1970. aastaks 11% võrra 3,8 miljoni inimeseni ja järgmisel kolmel kümnendil keskmiselt 9%, jõudes 2000. aasta rahvaloenduse andmetel 4,9 miljoni inimeseni. 2010. aasta rahvaloenduse andmetel elas Minnesotas 5 303 925 inimest. Ameerika Ühendriikide Rahvaloenduse Büroo andmetel kasvas elanikkond viie aastaga 3,5%, jõudes 1. juuliks 2015 5 489 594 inimeseni. Minnesota elanikkonna muutumise dünaamika, ealine ja sooline jaotus on enam-vähem võrreldav Ameerika Ühendriikide keskmisega.
Ameerika Ühendriikide Rahvaloenduse Büroo andmetel on osariigi elanikkonna rassiline koosseis aastatel 1999, 2010 ja 2014 olnud järgmine:
Valgete seas moodustavad eraldi alarühma latiinod, keda 1999. aasta andmetel oli osariigi elanikkonnast 1,9%, 2014. aastal aga juba 5,4%.2011. aastal oli osariigis 68 312 alla 1-aastast last, neist 27,7% (18 937) kuulusid rassilistesse vähemustesse. Kogu Ameerika Ühendriikide alla 1-aastaste populatsioonist kuulus samal ajal rassilistesse vähemustesse 50,4%. Kuigi Minnesota rassiliste vähemuste arvukus kasvab nii sisserände kui ka valgest elanikkonnast suurema sündimuse tõttu, on nende arvukus osariigis siiski märkimisväärselt väiksem kui Ameerika Ühendriikides tervikuna.2008. aasta hinnangute kohaselt oli Minnesota elanike rahvuslik päritolu järgmine:
skandinaavia – 32,1% (nendest norra – 16,8%, rootsi – 9,7%, muud skandinaavia, s.h soome ja karjala päritolu – 4,7%)
Alates 1849. aastast on Minnesota pealinn olnud selle ida-keskosas Mississippi jõe kallastel asuv Saint Paul. Esialgu oli see Minnesota territooriumi ja seejärel alates 1858. aastast Minnesota osariigi pealinn.
Saint Pauli kõrval asub Minnesota kõige rahvarohkem linn Minneapolis. Need kaks linna ja nende äärelinnad on üheskoos tuntud ka kaksiklinnadena (Twin Cities) ja Minneapolise-Saint Pauli suurlinna-alana, mis on Ameerika Ühendriikide suuruselt 13. suurlinna-ala ja kus elab ligi 60% osariigi elanikest.Osariigis on 17 linna, kus 2010. aasta rahvaloenduse andmetel elab üle 50 000 inimese. Kahanevas järjestuses on need: Minneapolis, Saint Paul, Rochester, Duluth, Bloomington, Brooklyn Park, Plymouth, Woodbury, Eagan, Maple Grove, Coon Rapids, Eden Prairie, Burnsville, Apple Valley, Blaine, Lakeville, Saint Cloud ja Minnetonka. Nendest jäävad vaid Rochester, Duluth ja Saint Cloud väljapoole kaksiklinnade suurlinna-ala.
Minnesota elanikkond kasvab jätkuvalt, eelkõige linnades. Kaksiklinnu hõlmavate Sherburne'i maakonna ja Scotti maakonna elanikkond kahekordistus aastatel 1980–2000, samal ajal kui 40 maakonda osariigi 87 maakonnast kaotasid elanikke.
Suurem osa Minnesota elanikest on protestandid, kelle hulgas moodustavad märkimisväärse kogukonna luterlased. See on suuresti selgitatav osariigi elanikkonna Põhja-Euroopa juurtega. Eraldivõetuna on suurim kristlik uskkond siiski katoliiklased (peamiselt saksa, itaalia ja slaavi päritolu inimesed).
Ameerika Ühendriikide uuringufirma Pew Research Centeri religioosse maastiku uuringu kohaselt moodustavad kristlased 74% Minnesota elanikkonnast. Neist 29% kuuluvad traditsioonilistesse protestantlikesse kirikutesse, 19% peavad ennast evangelikaalseteks protestantideks ja 22% on katoliiklased. Muude kristlike uskkondade osa on väike: 2% elanikkonnast kuulub afroameerika protestantlikesse kirikutesse, mormoone on 1%, õigeusklikke ja Jehoova tunnistajaid on mõlemaid alla 1%. Muude usundite esindajatest on enim juute ja muslimeid, mõlemaid 1% rahvastikust. Ühegi religiooniga ei seosta ennast 20% Minnesota elanikest, neist omakorda 3% peab ennast ateistiks ja 4% agnostikuks.Religiooni andmebaasi Association of Religion Data Archives andmetel oli 2010. aastal kõige enam liikmeid katoliku kirikul (1 150 367), Ameerika Evangeelsel Luterlikul Kirikul (737 537) ja Luterliku Kiriku Missouri Sinodil (182 439). Kuigi kristlus on Minnesotas valitsev religioon, on seal ka pikk ajalugu mittekristlikel usunditel. Aškenazi juudid rajasid 1856. aastal Saint Pauli esimese sünagoogi. Minnesotas asub üle 30 mošee, enamik neist kaksiklinnade suurlinna-alal. Uusreligiooni Eckankar vaimne keskus ECKi tempel asub samuti Minnesotas ja osariigis elab kümneid tuhandeid selle religiooni järgijaid.
Kui kunagi oli Minnesota peamiselt tooraine tootmise keskus, siis aja jooksul on osariigi majandus ümber kujunenud, keskendudes tänapäeval lõpptoodetele ja teenustele. Minnesota majanduse üks olulisemaid iseloomujooni ongi ilmselt selle mitmekesisus; sealsete ärisektorite suhteline toodang vastab üsna hästi Ameerika Ühendriikide kui terviku sarnastele näitajatele. Minnesota sisemajanduse kogutoodang oli 2014. aastal 317,24 miljardit USA dollarit. 2015. aastal asusid Minnesotas 25 ettevõtte peakorterid, mis ajakirja Fortune andmetel kuuluvad Ameerika Ühendriikide 1000 suurima börsil kaubeldava ettevõtte nimekirja, sealhulgas UnitedHealth Group, Target Corporation, CHS Inc., Best Buy, 3M, U.S. Bancorp, SuperValu, General Mills, Land O'Lakes, Ecolab, C. H. Robinson Worldwide, Ameriprise Financial, Xcel Energy ja Hormel Foods. Minnesotas asuvad ka Ameerika Ühendriikide suurima eraomandis oleva ettevõtte Cargill ning hotelliketi Radisson Hotels ja selle emaettevõtte Carlson Companies peakorterid.2014. aastal oli Minnesotas aastane keskmine sissetulek inimese kohta 48 711 USA dollarit, millega Minnesota paigutus osariikide seas 10. kohale. Majapidamiste mediaansissetulek oli 2014. aastal 61 481 USA dollarit, millega oli Minnesota osariikide seas samuti 10. kohal.Detsembris 2015 oli tööpuudus osariigis 3,7%.
Minnesota esimesed majandusharud olid karusnahakaubandus ja põllumajandus. Minneapolise linn kujunes Saint Anthony joale ehitatud vesiveskite ümber. Kuigi põllumajanduses, metsanduses ja kaevandamises kokku töötab praegu vaid 2,4% osariigi elanikkonnast, on põllumajandusel endiselt oluline roll Minnesota majanduses. Minnesota on Ameerika Ühendriikide suurim suhkrupeedi, töödeldud maisi ja herneste tootja, samuti kuulub ta kõigi osariikide seas esiviisikusse metsiku riisi, kaera, kuivatatud ubade, sojaubade, lina ja rukki tootmisel. Minnesota on Ameerika Ühendriikides esikohal kalkunikasvatuses ja teisel kohal seakasvatuses. Ühtlasi on seal kõige enam toidukooperatiive inimese kohta Ameerika Ühendriikides.Endiselt on tugevad ka metsandus, metsatööstus ja puidutööstus, tegeldakse metsaraie, paberipuidu tootmise, paberi ja puittoodete valmistamisega. Minnesota oli kunagi kuulus oma rauamaagi kaevanduste poolest, mis andsid enam kui sajandi vältel märkimisväärse osa maailma rauamaagi toodangust. Kuigi kõrgeklassiline rauamaak on tänaseks ammendunud, jätkub takoniidi kaevandamine. Minnesota on siiani Ameerika Ühendriikides esikohal rauamaagi ja takoniidi kaevandamisel. Kaevandusbuumi tulemusel tekkis Duluthi sadam, mis on endiselt olulisel kohal rauamaagi, kivisöe ja põllumajandustoodete transpordis.
Traditsiooniliste tööstusharude nagu toiduainetööstuse ja rasketööstuse kõrval tegutsevad Minnesotas tänapäeval ka mitmed tehnoloogia- ja biomeditsiiniettevõtted.
Minnesotasse Edina linna rajati 1956. aastal Ameerika Ühendriikide esimene ostukeskus Southdale Center. Tänapäeval asub Bloomingtonis Ameerika Ühendriikide suurim ostukeskus Mall of America.Minnesota on üks Ameerika Ühendriikide 42 osariigist, millel on olemas oma loterii. Selle loteriimängude hulka kuuluvad Powerball, Mega Millions, Hot Lotto, Northstar Cash ja Gopher 5.
Minnesota toodab autokütuseks bioetanooli ja oli esimene osariik, mis muutis selle kasutamise kohustuslikuks. Kogu osariigis müüdav autokütus peab sisaldama vähemalt 10% biokütust (E10), enamasti on see just bioetanool. Osariigis asub 1 biobutanooli ja 20 bioetanooli tehast. Minnesotas on kokku ka 263 tanklat, mis müüvad autokütust E85 – see koosneb 85% etanoolist ja 15% bensiinist. Lisaks võeti 2002. aastal vastu seadus, mis nõuab, et osariigis müüdav diislikütus peab sisaldama vähemalt 2% biodiislikütust. Seadus rakendus 2005. aastal. Alates 2014. aastast peab müüdav diislikütus sisaldama suvel 10% ja talvel 5% biodiislikütust.Minnesota on üks Ameerika Ühendriikide suuremaid tuuleenergia tootjaid. 2014. aastal andis tuuleenergia 15,94% kogu osariigis toodetud energiast, selle tootmisega tegeles 95 tootmisüksust, kus oli kokku 2257 tuulegeneraatorit. Toodetud tuuleenergia mahult oli Minnesota Ameerika Ühendriikide osariikide seas seitsmendal ja tuulegeneraatorite arvult kuuendal kohal. Lisaks on osariigis 24 tootmisüksust, kus valmistatakse erinevaid tuuleenergiatööstuse komponente.
Minnesotas kehtib progressiivne tulumaks, üksikisiku tulumaksul on neli astet – 5,35, 7,05, 7,85 ja 9,85%. Minnesota üksikisiku tulumaksu määrad on ühed kõrgemad Ameerika Ühendriikides, osariik on nende poolest neljandal kohal. 2012. aastal koguti ühe Minnesota elaniku kohta tulumaksu 1489 USA dollarit, millega oli Minnesota osariikide seas kuuendal kohal. Üksikisiku maksukoormus on Minnesotas 10,7%, mis on kõrgem Ameerika Ühendriikide keskmisest (9,8%).Minnesota osariigi müügimaks on 6,88%, mis on samuti kõrgem Ameerika Ühendriikide mediaanmüügimaksust (5,95%). Müügimaksust on vabastatud riided, retseptiravimid, mõned teenused ja koduseks tarbimiseks mõeldud toidukaubad. Minnesota parlament võib anda kohalikele omavalitsustele loa täiendavate kohalike maksude kehtestamiseks, näiteks kehtib paljudes Minnesota maakondades täiendav müügimaks 0,5%. Aktsiisi tuleb maksta alkoholi, tubakatoodete ja mootorsõidukite kütuse pealt. Lisaks kehtib kasutusmaks toodetele, mis on ostetud mujal, aga mida kasutatakse Minnesota osariigis.Kinnisvaramaksud on Minnesotas kohalikud maksud, see tähendab, et nende kehtestamine ja kogumine kuulub kohalike omavalitsuste, mitte osariigi haldusalasse.
Minnesota juhtivate kunstimuuseumide seas on Minneapolise Kunstiinstituut, Walkeri Kunstikeskus, Frederick R. Weismani Kunstimuuseum ja Vene Kunsti Muuseum. Kõik need muuseumid asuvad Minneapolises.
Osariigi tuntuimad professionaalsed muusikakollektiivid on Minnesota orkester ja Saint Pauli kammerorkester. Mõlemad annavad kaksiklinnade elanikele regulaarselt kontserte ja pakuvad haridusprogramme.
Maailmakuulus Guthrie Teater kolis 2006. aastal uude hoonesse Minneapolises, kus on kokku kolm lava ja vaade Mississippi jõele. Kaksiklinnade elanikud külastavad rohkelt nii sõnalavastusi kui ka muusikale. Kaksiklinnadest rohkem on Ameerika Ühendriikides ühe inimese kohta teatri istekohti vaid New Yorgis. 2000. aastate keskel müüdi kaksiklinnades 2,3 miljonit teatripiletit aastas.Iga-aastane Minnesota Fringe Festival pakub laias valikus teatri-, nuku-, tantsu-, improvisatsioonietendusi, lasteprogramme, muusikale ja muid visuaalkunsti üritusi. See suvefestival kestab 11 päeva, mille kestel leiab aset üle 800 etenduse. Ühtlasi on see suurim žüriivaba etenduskunsti festival Ameerika Ühendriikides.
Preeria pioneeride elule omased katsumused ja rõõmud on kirjanik Ole Rolvaagi teose "Giants in the Earth" ja Laura Ingalls Wilderi lasteraamatute sarja "Väike maja" teema. Sünge vaate väikelinna elule pakub Sinclair Lewis oma romaanis "Peatänav", õrnemalt ja suurema poolehoiuga kirjeldab seda Garrison Keillor oma Lake Wobegoni lugudes. Saint Paulist pärit Francis Scott Key Fitzgerald kirjutab noorele linnale omastest püüdlustest ja sotsiaalsest ebakindlusest oma novellides nagu "Winter Dreams" ja "The Ice Palace" (ilmunud kogumikus "Flappers and Philosophers"). Minnesota oli inspiratsiooniks ka Henry Wadsworth Longfellow' eepilisele poeemile "Laul Haiavatast", kus on mainitud paljusid osariigi paiku ja veekogusid.
Minnesota muusikute ja muusikakollektiivide hulka kuuluvad Bob Dylan, Eddie Cochran, The Andrews Sisters, The Castaways, The Trashmen, Prince, Soul Asylum, David Ellefson, Hüsker Dü ja The Replacements. Minnesotalased on aidanud kujundada ameerika popkultuuri abil muusikaajalugu: The Andrews Sistersi "Boogie Woogie Bugle Boy" peegeldas Teise maailmasõja aastaid, The Trashmeni "Surfin' Bird" ja Bob Dylani muusika iseloomustavad aga 1960. aastate kaht külge. 1980. aastatel kuulusid muusikaraadio edetabelite tippu jõudnud ansamblite ja muusikute hulka lisaks Prince'ile The Original 7ven, Jimmy Jam & Terry Lewis, The Jets, Lipps Inc. ja Information Society.
Minnesotalased on andnud oma panuse ka raadio, televisiooni, kino, teatri ja trükimeedia valdkonda. Saint Paulist pärit Charles M. Schulz on tuntud koomiksi "Peanuts" autor. Garrison Keillor äratas oma saatega "A Prairie Home Companion" ellu vanas stiilis raadiokomöödia; see saade on eetris olnud alates 1974. aastast. Kaksiklinnadest said alguse ülipopulaarsed telesaated "Mystic Science Theater 3000" ja "Let's Bowl". Lizz Winstead ja Craig Kilborn aitasid luua üha mõjukamaks muutuva saate "The Daily Show", mis on eetris telekanalil Comedy Central.
Joel ja Ethan Coen, Terry Gilliam, Bill Pohlad ning Mike Todd on andnud stsenaristide, lavastajate ja produtsentidena olulise panuse filmikunsti. Minnesotast on pärit näitlejad Loni Anderson, Richard Dean Anderson, James Arness, Jessica Biel, Rachael Leigh Cook, Julia Duffy, Mike Farrell, Judy Garland, Josh Hartnett, Garrett Hedlund, Tippi Hedren, Jessica Lange, Kelly Lynch, E.G. Marshall, Chris Pratt, Jane Russell, Winona Ryder, Seann William Scott, Kevin Sorbo, Lea Thompson, Vince Vaughn, Jesse Ventura ja Steve Zahn.
Stereotüüpselt seostatakse minnesotalasi viisaka ja tagasihoidliku käitumise (nn Minnesota nice), luterluse, tugeva kogukonnatunde ja ühiskultuuri ning skandinaavia väljenditega pikitud, hõlpsalt eristatava ameerika inglise keele dialektiga.
Väikelinnades on kirikutes ja kogudustes tavaline tuua kaasa toitu (tavaliselt sooja toitu), mida pärast teenistust ühiselt süüakse (potluck). Väike osa skandinaavia päritolu rahvastikust tähistab jõule traditsioonilise libekala söömisega. Paljusid skandinaaviapäraseid kultuuritraditsioone ja isikuomadusi on läbi satiiri edasi antud üleriigiliselt kuulatavas raadiosaates "A Prairie Home Companion". Minnesota elu on kujutatud filmides "Fargo", "Vanad torisejad", "Väsimatud vanad torisejad", "Juno", "Drop Dead Gorgeous", "Young Adult", "A Serious Man" ja "New in Town", aga ka kuulsates telesarjades "Väike maja preerias", "The Mary Tyler Moore Show", "Kuldsed tüdrukud", "Coach", "The Rocky and Bullwinkle Show" ja "Fargo". Tuntumad Minnesotas üles võetud mängufilmid on "That Was Then... This Is Now", "Angus", "Purpurvihm", "Lennujaam", "Beautiful Girls", "North Country", "Untamed Heart", "Minnesota", "Jingle All The Way", "A Simple Plan" ja filmide sari "The Mighty Ducks".Minnesota osariigi laat (Minnesota State Fair), mida reklaamitakse kui "Minnesota suurt kokkutulekut", on osariigi kultuuri sümbol. 2014. aastal külastas kõigest 5,4 miljoni elanikuga osariigis laata üle 1,8 miljoni inimese, püstitades sellega uue külastusrekordi. Laadal leiavad kajastamist mitmesugused Minnesota elu aspektid: kunst, teadus, põllumajandus, toiduvalmistamine ja muusika, toimuvad noorteorganisatsiooni 4-H liikmete ülesastumised, pakutakse mitmekesist meelelahutust, ettevõtetel on võimalik seal oma kaupa pakkuda. Laada tuntumad atraktsioonid on seemnetest tehtud taieste väljapanekud, võist valmistatud piimaprintsessi skulptuuride võistlused, veiste poegimislaut ja "rasvaseima sea" konkurss. Külastajatele pakutakse ka mitmekesist toitu, muuhulgas pulga otsas suupisteid nagu maisipaneeringuga vorstikesed (corn dogs), praetud kodujuustu tükikesed (fried cheese curd) ja küpsetatud kommid. Sarnaseid atraktsioone leiab ka arvukatel maakondlikel laatadel.
Teised suured iga-aastased pidustused on Saint Pauli talvekarneval, Minnesota renessansifestival, Minneapolise akvatenniaal, Mill City muusikafestival, Moondance Jam Walkeris, kristliku muusika üritus Sonshine Festival Willmaris, Judy Garlandi festival Grand Rapidsis, emakala festival Leechi järvel ja WE Fest Detroit Lakesis.
Kui Minnesota parlament 1858. aastal tööd alustas, oli üks selle esimesi tegusid Winonasse normaalkooli asutamine. Minnesota osariigi pühendumine haridusele on aidanud kaasa kirjaoskajatest, hea haridusega elanikkonna väljakujunemisele.
Üldiselt haridustasemelt on Minnesota Ameerika Ühendriikide osariikide seas 10. kohal – 2013. aastal oli 33,5% osariigi elanikest vähemalt bakalaureusekraad. Kõrge haridustasemega kaasneb ka madal vaesustase – 2013. aastal elas osariigis allpool vaesuspiiri 11,2% elanikkonnast (kõigi osariikide seas tagant seitsmes koht), seejuures kõrgharidusega minnesotalastest elas allpool vaesuspiiri vaid 3,2% (kõigi osariikide seas tagant kolmas koht). Minnesota kaksiklinnad olid 2014. aastal Ameerika Ühendriikide kõige haritumate linnade edetabeli tipus – Minneapolis oli tõusnud kolmandalt kohalt esikohale, Saint Paul oli neljandal kohal.Keskkoolilõpetajate protsent on Minnesotas allpool Ameerika Ühendriikide keskmist – kui 2012.–2013. õppeaastal lõpetas Ameerika Ühendriikides keskkooli keskmiselt 81,4% õpilastest, siis Minnesotas oli vastav näitaja 79,8%. Samas jätkab Minnesotas 70,9% keskkoolilõpetajatest kohe õpinguid kõrgkoolis, millega Minnesota paigutub Ameerika Ühendriikide osariikide seas kuuendale kohale. 2011. aastal paigutusid Minnesota osariigi kaheksandate klasside õpilased matemaatikas oma teadmistelt Ameerika Ühendriikide osariikide seas kolmandale ja maailmas kaheksandale kohale; loodusainetes oldi Ameerika Ühendriikide osariikide seas kuuendal ja maailmas kümnendal kohal.Minnesotas avati 1992. aastal Ameerika Ühendriikide esimene tšarterkool (erakool, milles õppimine on õpilastele tasuta). Tänapäeval on Minnesota osariigis 148 tšarterkooli, kus õpib kokku 48 000 õpilast.Minnesota osariigi avalikud kõrgkoolid ja ülikoolid on jagatud kahe suurema võrgustiku vahel. Minnesota Ülikooli süsteemi kuulub viis suuremat õppeasutust, millest omakorda suurim on Minneapolise-Saint Pauli suurlinna-alal asuv Minnesota Ülikool. Selles 1851. aastal asutatud ülikoolis õppis 2015. aastal üle 50 000 üliõpilase. Teine suur avalike kõrgkoolide võrgustik on Minnesota osariigi kolledžite ja ülikoolide süsteem, kuhu kuulub 31 õppeasutust, milles kokku õpib umbes 410 000 üliõpilast. Samuti tegutseb osariigis üle 20 erakõrgkooli, millest 17 on koondunud 1948. aastal asutatud erakõrgkoolide võrgustikku Minnesota Private College Council. Kolm parimate õpitulemustega erakõrgkooli on Carleton College Northfieldis, Macalester College Saint Paulis ja St. Olaf College Northfieldis.
Minnesotalaste seas esineb vähe enneaegseid surmasid, südame-veresoonkonna haigusi ja surmaga lõppevaid tööõnnetusi, ka laste suremus on madal.Neil on kõrge keskmine eeldatav eluiga; samuti on palju neid minnesotalasi, kellel on tervisekindlustus ja kes tegelevad regulaarselt spordiga. Need ja muud näitajad on taganud Minnesotale kahes edetabelis Ameerika Ühendriikide kõige tervema osariigi tiitli, kuid ühes neist on Minnesota madalate tervishoiukulutuste ja minnesotalaste liigse alkoholilembuse tõttu langenud tänaseks neljandale kohale.1. oktoobril 2007 sai Minnesotast 17. osariik, mis rakendas ellu restoranides ja baarides suitsetamise keelustanud hingamisvabaduse seaduse.Osariigis osutab tervishoiuteenuseid heatasemeline haiglate ja polikliinikute võrgustik, mille tipus on kaks rahvusvaheliselt tuntud institutsiooni. Minnesota Ülikooli Meditsiinikool on kõrgelt hinnatud õppeasutus, mis on saavutanud mitmeid läbimurdeid ravi alal ja mille teadustegevus toetab märkimisväärselt osariigi kasvavat biotehnoloogiatööstust. Rochesteris asub inglise immigrandi William Worrall Mayo asutatud maailmakuulus haigla Mayo Clinic.Ajakirja U.S. News and World Report uuring aastatel 2014–2015 hindas 4743 Ameerika Ühendriikide haiglat 16 haiglaravi valdkonnas. Selle uuringu kohaselt jõudis Mayo Clinic esimese nelja hulka igas valdkonnas, välja arvatud psühhiaatria, kus see jäi seitsmendale kohale. Kaheksas valdkonnas oli haigla esikohal ja kolmes valdkonnas teisel kohal. Mayo Clinic ja Minnesota Ülikool on partnerid osariigi rahastatavas biotehnoloogia- ja meditsiinilise genoomika programmis, mis tegeleb vähi-, Alzheimeri tõve, südame-veresoonkonna haiguste, rasvumuse ja muude uuringutega.
Transpordi korraldamise eest Minnesota osariigis vastutab Minnesota Transpordiministeerium (Minnesota Department of Transportation, lühendatult MnDOT). Peamised transpordikoridorid saavad alguse Minneapolise-Saint Pauli suurlinna-alalt ja Duluthi linnast. Tähtsamad Interstate Highway System üleriigilisse kiirteede võrgustikku kuuluvad kiirteed Minnesota osariigi territooriumil on Interstate 35 (I-35), Interstate 90 (I-90) ja Interstate 94 (I-94). Neist I-35 ja I-94 läbivad Minneapolise-Saint Pauli suurlinna-ala ning I-90 kulgeb ida-lääne suunal osariigi lõunaservas. 2006. aastal võeti vastu osariigi põhiseaduse parandus, millega sätestati, et mootorsõidukite müügi- ja kasutusmaksu tuleb kasutada transpordisüsteemi rahastamiseks, kusjuures vähemalt 40% tuludest tuleb suunata ühistransporti. Minnesotas on ka üle 20 raudteekoridori, mille enamik läbib samuti Minneapolise-Saint Pauli suurlinna-ala või Duluthi. Veetransport toimub peamiselt piki Mississippi jõge ja Ülemjärve sadamatest.
Minnesota peamine lennujaam on Minneapolise-Saint Pauli rahvusvaheline lennujaam, mis on oluline reisijate- ja kaubaveo sõlmpunkt nii Delta Air Linesile kui ka Sun County Airlinesile. Seda lennujaama teenindavad ka peaaegu kõik teised suuremad Ameerika Ühendriikide lennuettevõtted. Otselennud teistesse osariikidesse väljuvad ka Fargost ja Rochesterist, lisaks teenindavad kuut kohalikku lennujaama Minneapolise-Saint Pauli lennujaamast Delta Air Linesi partnerfirmad SkyWest Airlines, Compass Airlines ja Endeavor Air.Minnesotat läbib ka Amtraki igapäevane rong Empire Builder, mis peatub teel Chicagost Seattle'isse ja Portlandi Saint Pauli keskraudteejaamas ja veel viies Minnesota osariigis asuvas raudteejaamas. Tähtsamad linnadevahelisi bussiliine opereerivad firmad on Jefferson Lines, Greyhound Bus Lines ja Megabus. Kohalikku ühistransporditeenust pakuvad suuremates linnades enamasti bussid, kuid on ka kaks kohalikku raudteevõrku. Northstar Line ühendab Big Lake'i linna Minneapolise kesklinnas asuva Target Fieldi raudteejaamaga. Sealt lähtuvad omakorda kaks kergraudteeliini – Metro Green Line Saint Pauli keskraudteejaama ning Metro Blue Line Minneapolise-Saint Pauli lennujaama ja Mall of America ostukeskusse.
Minnesota täitevvõimu tipus on osariigi kuberner, kes valitakse otsevalimistel neljaks aastaks. Koos kuberneriga valitakse samaks perioodiks ka asekuberner. Kuberneril on oma valitsuskabinet, mis koosneb osariigi valitsusasutuste juhtidest, keda nimetatakse enamasti volinikeks. Muud põhiseaduslikud valitavad ametikohad täitevvõimu struktuuris on riigisekretär, peaprokurör ja osariigi audiitor. Ka nende ametiaeg kestab neli aastat.Alates 7. jaanuarist 2019 on Minnesota kuberner Tim Walz, kes kuulub erakonda Minnesota Demokraatlik Talunike ja Tööliste Partei (Minnesota Democratic-Farmer-Labor Party), mis riiklikul tasandil on seotud Demokraatliku Parteiga. Demokraadid on Minnesotas järjepidevalt kuberneriametit pidanud alates 2011. aastast.
Seadusandlikku võimu teostab Minnesotas kahekojaline parlament, mis koosneb ülemkojast ehk senatist ja alamkojast ehk esindajatekojast. Osariigis on 67 valimisringkonda, millest igaühte kuulub umbes 60 000 inimest. Igast ringkonnast valitakse üks senaator ja kaks esindajatekoja liiget, seega on senatis 67 ja esindajatekojas 134 liiget. Senaatorite ametiaeg kestab neli aastat, esindajatekoja liikmetel kaks aastat.Viimased üldvalimised toimusid Minnesotas novembris 2016. Nendel valimistel kasvatasid vabariiklased oma esindatust parlamendi mõlemas kojas – senatis on nüüd 75 vabariiklast ja 57 demokraati (pärast eelmisi valimisi 2014. aastal oli suhtarv 73:61 vabariiklaste kasuks), esindajatekojas 32 vabariiklast ja 32 demokraati (pärast 2014. aasta valimisi oli suhtarv 28:39 demokraatide kasuks).
Minnesota kohtusüsteem on kolmeastmeline. Enamik kohtuasju saavad alguse esimese astme kohtus, mis Ameerika Ühendriikides kannavad ringkonnakohtu nime (district court). Minnesota kümnes kohturingkonnas on kokku 279 kohtuniku ametikohta. Edasikaebustega esimese astme kohtust ja valitsuse otsuste peale esitatud vaidlustustega tegeleb Minnesota Apellatsioonikohus, kuhu kuulub kokku 19 kohtunikku, kes tavaliselt arutavad juhtumeid kolmest kohtunikust koosnevate paneelidena. Seitsmeliikmelise Minnesota Ülemkohtu menetlusse kuuluvad kõik edasikaebused maksukohtust ja tööliste kompensatsiooni apellatsioonikohtust, samuti edasikaebused esimese astme mõrvasüüdistuste osas. Samuti saab ülemkohus läbi vaadata teatud apellatsioonikohtu otsuseid ja lahendab ka valimistega seoses tekkinud vaidlusküsimusi. Minnesota kõrgeima kohtuna teostab ülemkohus põhiseaduslikku järelevalvet ja kehtestab reeglid õiguse praktiseerimiseks osariigis.Minnesotas on ka kaks erikohut, mis tegelevad haldusõiguslike küsimustega: töötajate kompensatsiooni apellatsioonikohus ja maksukohus, mis tegeleb väljapoole kriminaalõigust jäävate maksujuhtumitega.
Ameerika Ühendriikide Senatis on Minnesota osariigil kaks senaatorit. Praegu kuuluvad mõlemad senaatorid Demokraatlikusse Parteisse: Amy Klobuchar on senaator alates 2007. aastast, Tina Smith alates 2018. aastast.
Ameerika Ühendriikide Esindajatekoja valimistel on Minnesota osariigis kaheksa valimisringkonda ja igal ringkonnal on üks mandaat. Seega on Minnesotal Ameerika Ühendriikide Esindajatekojas kaheksa rahvaesindajat. Neist viis kuuluvad praegu Demokraatlikusse Parteisse ja kolm Vabariiklikusse Parteisse.
Föderaalset kohtuvõimu esindab osariigis Ameerika Ühendriikide Minnesota ringkonnakohus, mis peab oma istungeid Saint Pauli, Minneapolise, Duluthi ja Fergus Fallsi linnades. Edasikaebustega tegeleb Ameerika Ühendriikide kaheksanda kohturingkonna apellatsioonikohus, mis asub Missouri osariigis Saint Louises, aga peab tihtipeale ka väljasõiduistungeid Saint Paulis.
Minnesota osariik moodustati dakota ja lakota ning odžibvei indiaanlaste asualadest. Tänapäeval moodustavad neile aladele alles jäänud indiaanlaste omavalitsuse 11 poolautonoomset reservaati.
Tšippevade Red Lake'i ühendusSiin loetletud kuus esimest odžibvei indiaanlaste ühendust ehk reservaati moodustavad omakorda Minnesota tšippevade hõimu, mis on nende kuue reservaadi ühine, föderaalvõimude poolt tunnustatud valitsus.
Minnesotas on poliitiliselt aktiivne kodanikkond ja osariigi erakonnad on pikka aega tuginenud populismile. Minnesotas on kõrge valimisaktiivsus (millele aitavad osaliselt kaasa ka sealsed liberaalsed seadused valijate registreerimiseks) ja samal ajal ei ole osariigis peaaegu üldse valimispettusi. 2008. aasta presidendivalimistel osales 78,2% hääleõiguslikest minnesotalastest – see oli kõrgeim osakaal kõigi osariikide seas, kusjuures riigi keskmine valimisaktiivsus oli 61,2%. Minnesotas on inimestel võimalik registreerida ennast valijaks valimispäeval valimisjaoskonnas, esitades tõendi oma elukoha kohta.Üleriigiliselt tõmbas Minnesotale poliitilist tähelepanu Minneapolise linnapea Hubert Humphrey peetud kuulus kõne 1948. aasta Demokraatliku Partei kongressil. Alates 1976. aastast on minnesotalased presidendivalimistel toetanud alati Demokraatliku Partei kandidaate – see on pikim muutumatu valimiseelistus kõigi Ameerika Ühendriikide osariikide seas. Minnesota on ka ainus osariik, mis ei eelistanud ühelgi korral presidendikandidaadina Ronald Reaganit. Viimati toetasid minnesotalased Vabariikliku Partei presidendikandidaati 1972. aastal, mil osariigis võitis Richard Nixon.
Nii Demokraatlik Partei kui ka Vabariiklik Partei on tunnustatud Minnesota osariigis suurparteidena, kuid Minnesota kohalik demokraatide erakond on tegelikult eraldiseisev partei, mille ametlik nimi on Minnesota Demokraatlik Talunike ja Tööliste Partei (Minnesota Democratic-Farmer-Labor Party, DFL). See moodustati 1944. aastal Minnesota Demokraatliku Partei ning Minnesota Talunike ja Tööliste Partei ühinemisel. Kuigi ametlikult endiselt eraldiseisev partei, on see tänaseks sisuliselt muutunud üleriigilise Demokraatliku Partei kohalikuks organisatsiooniks.
Minnesotas on innukalt tegutsenud ka mitmed kolmandad parteid. Ameerika Ühendriikide Reformipartei, mis nüüd tegutseb osariigis Minnesota Iseseisvuspartei nime all, saavutas 1998. aastal Brooklyn Parki endise linnapea ja profimaadleja Jesse Ventura valimise osariigi kuberneriks. Minnesota Iseseisvusparteil on endiselt piisav toetus, mis tagab talle suurpartei ametliku staatuse. Minnesota Roheline Partei, millel enam suurpartei staatust ei ole, on laialdaselt esindatud kohalike omavalitsuste tasandil, eriti Minneapolises ja mitmetes maakondades. Ametliku suurpartei staatus antakse Minnesotas erakondadele, mille kandidaadid saavad üleosariigilistel valimistel (näiteks kuberneri, riigisekretäri, Ameerika Ühendriikide presidendi valimistel) vähemalt viis protsenti häältest. Suurpartei staatuses erakonnad saavad valimiskampaania tegemiseks kasutada osariigi eraldatud rahalisi vahendeid.
Ameerika Ühendriikide Esindajatekoja vahevalimistel 2006. aastal valiti Minnesota osariigist Esindajatekotta demokraat Keith Maurice Ellison, kellest sai esimene Minnesota osariigist Kongressi valitud afroameeriklane ja ühtlasi esimene muslim Ameerika Ühendriikide Kongressis.
Uuringufirma Nielsen Media Research andmetel olid 2009. aastal kaksiklinnad ehk Minneapolise-Saint Pauli suurlinna-ala suuruselt 15. meediaturg Ameerika Ühendriikides. Osariigi teised peamised meediaturud olid samal ajal Fargo–Moorhead (120. koht Ameerika Ühendriikides), Duluth–Superior (139. koht), Rochester–Mason City–Austin (153. koht) ja Mankato (199. koht).Regulaarsed televisiooniülekanded Minnesotas algasid 27. aprillil 1948, kui tegevust alustas telejaam KSTP-TV. KSTP on algusest peale kuulunud telekommunikatsioonifirmale Hubbard Broadcasting, mis on tänapäeval Minnesota osariigi ainus kohalikus omandis meediaettevõte. Kokku on Minnesotas praegu 39 analoogtelevisiooni kanalit ja 23 digitaaltelevisiooni kanalit.
Osariigi neli suuremat ajalehte on Star Tribune (ilmub Minneapolises), Pioneer Press (ilmub Saint Paulis), Duluth News Tribune (ilmub Duluthis) ja Post-Bulletin (ilmub Rochesteris). Varem igapäevaselt ilmunud, aga nüüd õppeaasta kestel kaks korda nädalas ja suvevaheajal korra nädalas ilmuv ajaleht The Minnesota Daily on suurim üliõpilasleht Ameerika Ühendriikides. Veebis vahendavad igapäevaselt uudiseid veebilehed The UpTake, MinnPost ja Daily Planet, majandusuudiste portaal Finance & Commerce ning tegelikult hoopis Washingtonis koostatav Minnesota Independent. Samuti ilmub osariigis mitmeid nädalalehti (näiteks City Pages) ja kuukirju (näiteks Minnesota Monthly).
Minnesota osariigis asub ka Ameerika Ühendriikide kaks suuremat mittetulunduslikku raadioorganisatsiooni Minnesota Public Radio (MPR) ja Public Radio International (PRI). 1967. aastal loodud MPR on riigi suurima kuulajaskonnaga regionaalne mittetulunduslik raadiovõrgustik, mis edastab oma programmi 45 raadiojaama vahendusel ja mille saated jõuavad igal nädalal umbes 900 000 inimeseni. 1983. aastal asutatud PRI edastab oma saateid üleriigiliselt, tootes igal nädalal 280 tundi programmi, mida antakse eetrisse umbes 900 raadiojaama kaudu ja mille potentsiaalne kuulajaskond on 9,6 miljonit inimest. Osariigi vanim raadiojaam KUOM asutati 1922. aastal ja kuulub Ameerika Ühendriikide kümne vanima raadiojaama hulka. KUOM kuulub alates asutamisest Minnesota Ülikoolile ja edastab alates 1993. aastast Radio K nime all peamiselt rokkmuusikat.
Minnesotas on väga mitmekesised harrastus- ja profispordi programmid. Oluliseks sissetulekuallikaks on osariigis kujunenud turism, eriti Ülemjärve piirkonnas. Minnesota põhjaosa, mis oli varem peamiselt kaevandusele ja metsandusele orienteeritud tööstuspiirkond, on nüüd suures osas muutunud populaarseks puhkuse veetmise kohaks. Laialdane huvi looduse ja keskkonnakaitse vastu, kombineerituna traditsiooniliste vaba aja veetmise viisidega nagu jahipidamine ja kalapüük, tõmbab sinna rohkelt autosõidu kaugusel elavaid linnaelanikke.
Minnesotal on oma professionaalsed meeste võistkonnad kõigil peamistel spordialadel. Ameerika jalgpalli meeskond Minnesota Vikings mängib alates 1961. aastast profiliigas NFL. Aastatel 1982–2013 oli Vikingsi kodustaadion Minneapolises asunud Hubert H. Humphrey Metrodome. See vana staadion lammutati 2014. aastal ja juulis 2016 avati samas asukohas uus ja moodne U.S. Bank Stadium.
Pesapallimeeskond Minnesota Twins mängib alates 1961. aastast profiliigas MLB, võites meistritiitli 1987. ja 1991. aastal. Alates 2010. aastast mängib meeskond Target Fieldi staadionil. Profiliigas NBA mängiva korvpallimeeskonna Minneapolis Lakers kodustaadion oli aastatel 1947–1960 Minneapolis Auditorium, pärast seda kolisid nad California osariiki Los Angelesse. 1989. aastal liitus NBA-ga meeskond Minnesota Timberwolves, kelle kodustaadion on alates 1990. aastast Target Center.
Jäähokiliigas NHL mängib meeskond Minnesota Wild, mille koduväli on Saint Paulis asuv Xcel Energy Center. Varem oli tuntud jäähokimeeskond Minnesota North Stars, mis mängis NHL-is aastatel 1967–1993 ning jõudis 1981. ja 1991. aastal Stanley karika finaali.
Tuntuim kahvpallimeeskond on Minnesota Swarm, mille kodustaadion on samuti Xcel Energy Center ja mis mängib NLL-is.
Jalgpalliliigas NASL mängis varem Minnesota Thunder, seejärel aga aastatel 2010–2016 Minnesota United FC, mille kodustaadion on Blaine'i National Sports Center. 2017. aastal moodustati Minnesota Unitedi baasil uus samanimeline meeskond, mis võistleb nüüd Ameerika Ühendriikide ja Kanada klubijalgpalli kõrgeimas liigas Major League Soccer.
Tuntuimad naiste võistkonnad on korvpallis Minnesota Lynx, mis võitis 2011., 2013. ja 2015. aastal naiste korvpalliliiga WBNA meistritiitli; jalgpallis Minnesota Lightning, Minnesota Vixen ja Minnesota Valkyrie; jäähokis Minnesota Whitecaps.
Mitmed Minnesota ülikoolid osalevad üliõpilasspordiühingu NCAA programmides: ameerika jalgpalli esimeses divisjonis on esindatud Minnesota Ülikooli kaksiklinnade kampus, veel neli muud ülikooli osalevad jäähoki esimeses divisjonis (Minnesota Ülikool Duluthis, Minnesota Osariigi Ülikool Mankatos, St. Cloudi Osariigi Ülikool ja Bemidji Osariigi Ülikool). Sport on populaarne ka teistes Minnesota kõrgkoolides.
Golfiklubi Hazeltine National Golf Club on võõrustanud Ameerika Ühendriikide lahtisi meistrivõistlusi golfis, samuti naiste ja seenioride lahtisi meistrivõistlusi golfis. Sügisel 2016 korraldati seal mainekad võistlused Ryderi karikale. 2016. aasta seisuga oli Hazeltine'i klubi üks kahest golfiklubist Ameerika Ühendriikides, mis on korraldanud mõlema Ameerika Ühendriikide golfiliiga kõiki meistrivõistlusi. Mitmeid meistri- ja karikavõistlusi golfis on võõrustanud ka Interlachen Country Club.
Taliolümpiamängudel on minnesotalastest silma paistnud 1980. aasta taliolümpiamängudel kuldmedali saanud Ameerika Ühendriikide jäähokimeeskonna 12 liiget (keda treenis samuti Minnesotast pärit Herb Brooks) ja 2006. aasta taliolümpiamängudel pronksmedalile tulnud Ameerika Ühendriikide jääkeeglimeeskond. Minnesotast pärit ujuja Tom Malchow võitis 2000. aasta suveolümpiamängudel kuldmedali ja 1996. aasta suveolümpiamängudel hõbemedali.
Igal suvel joostakse Ülemjärve maalilisel põhjakaldal Vanaema maratoni (Grandma's Marathon). Sügisel joostakse järvede ja Mississippi jõe kallastel Kaksiklinnade maratoni (Twin Cities Marathon). Kaksiklinnadest põhja pool Evelethis asub Ameerika Ühendriikide jäähoki kuulsuste hall.

Missa on roomakatoliku ja anglikaani kiriku armulauaga jumalateenistus. Traditsioonilised luterlikud kogudused ja mitmed katoliku kiriku osadusest eraldunud traditsionalistlikud konfessioonid nimetavad armulauaga jumalateenistust samuti missaks.
Sõna 'missa' tuleneb ladinakeelsest verbist 'mittere'. Nimetus lähtub missat läbiviiva vaimuliku (tselebrant) viimasest pöördumisest koguduse poole: Ite, missa est (eestikeelses missakorras 'Minge Jumala rahus.')
Kaasaegne katoliiklik missa (Forma ordinaria) on kasutusel Vatikani II kirikukogu (1962–1965) reformi tulemusena 1970. aastast kõikides kogudustes, mis on paavstiga osaduses, kui paavst pole vastavale kogudusele andnud privileegi muu missavormi pidamiseks. Paavst Benedictus XVI lubas 2007 avaldatud motu proprios "Summorum Pontificum" pühitseda missat soovijate olemasolul koguduses ka Johannes XXIII missavormi järgi erakorralises riituses (Forma extraordinaria). Kaasajal kehtivad katoliiklikud missakaanonid erinevad armulaualiturgia pühitsemise poolest. Missa viiakse läbi tavaliselt selle asukohas kõneldavas keeles või koguduseliikmete enamuse kõneldavas keeles. Erandina võib missat pidada ka ladina keeles. Sõltuvalt kirikukalendri perioodist kannab missat läbi viiv vaimulik (tselebrant) erinevat värvi liturgilisi rõivaid. Missa ajal põlevad altaril küünlad.
Missa algab koori ja koguduse lauluga (Introitus), mis on ülistus ja tänu Jumalale. Introituse tekst võetakse missa propriumiosast. Introituse ajal läheb missat läbi viiv vaimulik (tselebrant) ja teda abistavad ministrandid altari ette. Kogudus tõuseb ja seisab terve sissejuhatuse aja. Kui vaimulik ja kogudus on teineteist tervitanud (Salutatio), on inimestel Jumala halastusele lootes võimalus tunnistada oma eksimused ja patud (Actus poenitentialis), mille järel vaimulik annab kogudusele patukustutuse (absolutsioon). Missakaanonis on patutunnistusi 2 varianti.
Absolutsioonile järgneb Kyrie, mille järel ülestõusmisajal laulab kogudus inglite laulu Luuka evangeeliumist Gloria. Vaimulik peab päevapalve (Collecta) koguduse eest ja missa kordamineku pärast – selle pärast, et püha missa poleks mitte lihtsalt koguduse koosolek, vaid tõeline kohtumine Jumala ja inimeste vahel.
Sõnajumalateenistuses ehk sõnaliturgias loetakse pühakirja. Argipäevadel ja laupäeviti loetakse piiblist kaks, pühapäeviti ja kiriklikel suurpühadel kolm kirjakohta: esimene tavaliselt Vanast Testamendist, teine Uuest Testamendist apostlite kirjade hulgast (epistel) ja kolmas evangeeliumist. Pärast esimest lugemist loetakse või lauldakse alati psalm. Katoliiklikud piiblilugemised on jagatud kolme aasta vahel, kus igal aastal on vastav tsükkel (A, B ja C), mille käigus kolme aastaga loetakse rotatsiooni käigus suurem osa piiblit missal läbi. Piiblilugemiste tsükkel algab esimese advendiga. Kui kolmeaastane tsükkel lõpeb, algab taas uus tsükkel.
Esimest ja teist lugemist võivad lugeda ilmikud, kuid evangeeliumit loeb missal alati vaimulik. Küll võib kõrgem vamulik evangeeliumilugemise delegeerida madalama ordinatsiooniga vaimulikule, näiteks piiskop diakonile. Evangeeliumi lugemise ajal tõuseb kogudus püsti.
Enne evangeeliumit palvetab või laulab kogudus Alleluiat või muud salmi. Pühakirjalugemiste põhjal peab vaimulik jutluse, milles püütakse jumalasõna kogudusele mõistetavalt kokku võtta. Jutluse ajal kogudus istub. Jutlusele järgneb tavaliselt paariminutiline vaikus, mille kestel saab iga kirikuline kuuldu üle mõtiskleda. Pühapäeviti ja suurpühadel loeb kogudus pärast jutlust püsti seistes usutunnistuse (Professio fidei). Sõltuvalt kogudusest kasutatakse kas apostellikku või Nikaia usutunnistust. Pärast usutunnistust loetakse eestpalved (Oratio universalis), mille käigus kogudus palvetab terve maailma, kõikide inimeste ja iseenda eest.
Missa tähtsaim osa on armulaualiturgia ehk Pühim Altarisakrament (Eucharistia). Armulaualiturgiale võib vajadusel eelneda uute koguduseliikmete ristimine või konfirmatsioon.
Armulaualiturgia algab altari ettevalmistamisega ohvriandide jaoks, mille ajal võib koguduses toimuda almuste kogumine (Offertorium). Esmalt toob vaimulik altarile armulaualeiva (hostia), tõstab armulaualeiva pateenil altari kohale, kiidab Jumalat, asetab pateeni armulaualeivaga altarile (Oblatio panis). Siis valab armulauaveini karikasse, millele lisab veidi vett ja palvetab. Palvele järgneb armulauaveini toomine (Oblatio vini), mille käigus vaimulik tõstab armulauakarika altari kohale, kiidab Jumalat, kummardub ja palvetab. Pärast palvet peseb vaimulik käsi, pöördub koguduse poole ja palvetab koos kogudusega. Järgneb vaimuliku palve ohvriandide kohal (Oratio super oblata), mille teksti võtab vaimulik missa propriumiosast.
Erinevates missakaanonites on erinev armulaualiturgia, kuid ühine on Sanctus, mille järel kogudus põlvitab. Vaimulik palvetab, võtab siis armulaualeiva kätte, hoiab seda veidi tõstetult altari kohal (elevatio), näitab pühitsetud leiba kogudusele, asetab tagasi altarile, võtab seejärel karika altari kohale, näitab kogudusele karikat, asetab selle tagasi altarile. Vaimulik võib ka meenutada lahkunuid. Lõpuks tõstab vaimulik pateeni ja karika altari kohale ning lõpetab armulaua doksoloogiaga: "Kristuse läbi, Kristusega ja Kristuses olgu Sulle, Jumal, kõigeväeline Isa, Püha Vaimu ühtsuses kõik au ja kirkus igavesti."
Kogudus tõuseb ja järgneb püha Armulaud (Ritus communionis). Kui vaimulik on pateeni ja karika altarile asetanud, palvetavad kõik kas lauldes või öeldes meieisapalvet, mille järel soovivad kirikulised üksteisele rahu. Rahusoovi järel murrab vaimulik armualaualeiva pooleks, võtab sealt tüki, mille puistab armulauakarikasse ja palvetab. Ristitud ja konfirmeeritud koguduseliikmed saavad armulauda. Sõltuvalt kogudusest võib koguduseliige saada ka armulauaveini. Vaimulik annab armulaualeiba koguduseliikmele kas suhu või võtab koguduse liige armulaualeiva oma vasakusse kätte, kuid peab selle kohe suhu panema. Pärast armualaua jagamist puhastab vaimulik pateeni ja karika, millele järgneb Agnus Dei palve.
Armulauale järgneb vaikus järelemõtlemiseks, süvenemiseks ja palvetamiseks. Seejärel õnnistab vaimulik kogudust. Missa lõpeb, kui vaimulik ütleb "Minge Jumala rahus" ja kogudus vastab talle: "Tänu olgu Jumalale". Tavaliselt laulab kogudus missa lõppedes lõpulaulu lauluraamatust.
Keskajal oli katoliku kirikus kasutusel palju erinevaid missavorme. Trento kirikukogu järel avaldas paavst Pius V 14. juulil 1570 bulla "Quo primum", milles kehtestas Rooma missavormi katoliku kirikus ainuõigeks. Samal ajal jäid väheste piirkondlike või mõne ordu traditsiooniliste eranditena alles muud missavormid, mis vajasid kinnitamiseks paavsti heakskiitu. Trento missavorm kehtis tavapärase missavormina katoliku kirikus Vatikani II kirikukoguni. Hiljem on Vatikani II kirikukogu reformidega rahulolematud konfessioonid jätkanud Trento missa kasutamist. Benedictus XVI kuulutas 2007 avaldatud motu proprios "Summorum Pontificum" Pius V ja Johannes XXIII missaalide missavormid rooma erakorraliseks riituseks (Forma extraordinaria). Trento missa on ladinakeelne.
Martin Luther kasutas oma töödes jumalateenistuse kohta mõistet 'missa': "Formula missae et communionis" ja "Deutsche Messe". Liturgiauuenduste järel nimetatakse armulauaga jumalateenistust missaks Skandinaavia luterlikes kirikutes. Eesti luterlikus kirikus kipuvad 'missa' ja 'jumalateenistus' olema mõistetena sünonüümid.
Missa eeskujuks on Jeesuse püha õhtusöömaaeg. Justinus Märter kirjeldas armulauaga jumalateenistust Roomas 2. sajandi keskel, mille alusel kristlased palvetasid esmalt teiste inimeste eest, andsid rahusuudluse, seejärel pühitses kogudusevanem leiva ja veini, mida diakonid usklikele jagasid.
Varakristluses kujunes peamiseks liturgiliseks keeleks koinee ja nii jumalateenistuse kui ka armulauasakramendi kohta kasutati koguduses mõistet euharistia ('tänuand'). Rooma piiskop Clemens I kasutas jumalateenistuse kohta mõistet "liturgia".
Rooma piiskop Victor I ajal hakati läänekristluses jumalateenistusel kasutama ladina keelt. Ladina kirikus arenesid kaks missariitust: rooma ja gallikaani. Kirikuisa Ambrosius oli teadaolevalt esimene vaimulik, kes kasutas 385. aasta paiku armulauaga jumalateenistuse kohta mõistet missa. Peatselt kujunes missa läänekirikus levinumaks mõisteks armulauaga jumalateenistuse kohta.
Hipploytus ning paavstid Damasus I, Gelasius I ja Gregorius I kujundasid välja rooma missakaanoni. Gregorius I järel kujunes rooma missariitus läänekristluses levinuimaks, kuid piirkondlikult olid kasutusel ka muud missavormid.
Trento kirikukogu järel kehtestas paavst Pius V 1570 Rooma missavormi katoliku kirikus ainuõigeks, kuid paavstid Clemens VIII, Urbanus VIII, Leo XIII ja Pius X revideerisid veidi missakaanonit.
Johannes XXIII sätestas 1962 paavst Pius XII muudatused palmipuudepüha ja ülestõusmispühade liturgias ning lisas missakaanonisse püha Joosepi nime.
Kuna Trento missa on ladinakeelne, siis Vatikani II kirikukogu nõudis rahvakeelse missa läbiviimist. Kirikukogu järel avaldas Paulus VI 1970 tänaseni katoliku kirikus kehtiva missakorra, mida viimati revideeriti 2008. Benedictus XVI lubas kogudustel soovijate soovil kasutada erakorralisena ka Johannes XXIII kehtestatud missakorda.

Mississippi (varem eesti keeles kasutatud nimekuju Mississipi; odžibvei keeles 'suur jõgi') on läbi Põhja-Ameerika keskosa voolav ja Mehhiko lahte suubuv jõgi. Selle vesistu laiub tänastel kolmekümnel Ameerika Ühendriikide osariigil ja kahel Kanada provintsil.
Jõe pikkus on 3950 km, koos Missouriga 6420 km, jõe valgla hõlmab umbes 3 268 000 km².
Algab Minnesotast, läbib ülemjooksul moreenkõrgustikke, soid ja järvi, Altonist alamal suubub suhteliselt selgeveelisse Mississippisse kollakaveeline setterikas Missouri (nende veed on eristatavad ühinemiskohast veel mitmesaja kilomeetri kaugusel).
Cairos suubub Mississippisse suurim vasakpoolne lisajõgi Ohio. Sealt algab Mississippi alamjooks, kus jõe org on üle 25 km lai. Jõgi on enamasti kolmveerand kuni poolteist kilomeetrit lai, New Orleansi kohal 2,5 km, sügavus 15–30 m.
Alamjooksul on jõgi väga looklev, on palju soote. Suurimad lisajõed on Arkansas ja Red River. Üleujutuste vältimiseks ääristavad jõe kaldaid tammid.
New Orleansi lähedal moodustab Mississippi linnujalakujulise delta. Jõgi kannab Mehhiko lahte aastas 360–450 miljonit tonni setteid, seetõttu suureneb delta pidevalt. Selle sadade jõeharude ja soiste saarte labürindist eristub viis suurt jõeharu: edela-, lõuna-, kagu-, kirde- ja põhjaharu. Veerikkaim on edelaharu, kuid laevaliiklus toimub peamiselt kanaliseeritud lõunaharul.
Mississippile on omane veetaseme suur kõikumine ja üleujutused. Suurvesi on kevadel ja suvel, suurim vooluhulk 50–80 000 m³/s, vähim 3–5000. Eriti katastroofiline üleujutus oli 1937, kui veetase tõusis Cairos 17 m ja 75 000 inimest jäi peavarjuta.
Mississippi on USA üks tähtsamaid siseveeteid. Ta läbib kogu riigi põhjast lõunasse, jõgikond hõlmab 31 osariiki, laevateede kogupikkus on üle 25 000 km. Kanalite ja jõgede kaudu on Mississippi ühenduses Suure järvistuga, Mississippi suudmest ülesvoolu on laevasõidu tarbeks rajatud 26 lüüsi. Merelaevadele on Mississippi laevatatav Baton Rouge'ini (üsna vähe).
Mark Twain, "Elu Mississippil". Tõlkinud Lauri Pilter. Tänapäev, Tallinn 2006. ISBN 9985-62-414-9
Modell ehk mannekeen on inimene, kelle tööks on enda peal rõivaste, soengu, meigi või muude toodete esitlemine või kunstnikule (fotograafile) poseerimine.

Mõisaküla (läti keeles Meizakila) on vallasisene linn Viljandi maakonnas Mulgi vallas, Läti piiri ääres. Linnaõigused sai 1. mail 1938.
Mõisaküla tekkis suuresti tänu raudteele. Kuna rongiliiklus on lakanud ja tööstus linnast suuresti kadunud, on Mõisaküla hakanud kahanema ning on nüüdseks Eesti kõige väiksem linn (2012. aasta 1. jaanuaril 839 elanikku). 2012. aasta augustis jõudsid ajakirjandusse teated siseministeeriumis valmivast seaduseelnõust, mille jõustumise korral võiks Mõisaküla-taoline alla 1000 elanikuga asula linna staatuse sootuks kaotada.Linnas on 32 tänavat, mille kogupikkus on 15,5 km. Mõisakülas on 401 elamut.
Mõisakülas tegutseb spordiklubi Ülo.Linnas asuvad Mõisaküla Maarja-Magdaleena kirik ja Mõisaküla Püha Vaimu kirik.
1895. aastal asuti rajama Pärnu–Mõisaküla–Viljandi raudteed ja Valga–Ruhja–Pärnu raudteed. Tänu sellele tekkis Abja mõisa soistele maadele ka Mõisaküla. Esimene rong Pärnust Valka väljus 5. oktoobril 1896 ja järgmise aasta 1. augustil avati ka Mõisaküla–Viljandi raudteeliin.1905. aastal asutati Jaan Sihveri 2-klassilise erakoolina Mõisaküla Kool.
1926. aasta asutati Mõisakülas linaketramis- ja kudumisvabrik, mis sai pärast 1940. aastal toimunud ümberkorraldusi nimeks "Bolševik".
1929. aastal asuti ehitama Mõisaküla Püha Vaimu kirikut, mis valmis lõplikult 1942. Aastail 1933–1934 ehitati Alar Kotli projekti järgi Mõisaküla Maarja-Magdaleena kirik.
1937. aastal nimetas Mõisaküla alevivolikogu Mõisaküla tulevaseks Abja linnaks, milline nimemuutus oleks kehtima hakanud linnaks saamise järel. Abja vallavalitsus avaldas selle otsuse vastu protesti. Linnaks saamise järel nõudis Siseministeerium linna nime muutmist, kuna linna nimi ei saavat olla küla. Linnakodanikud panid ette 101 uut nime, sealhulgas Piiri, Raja, Soodla, Sooniste, Rajasoo, Luhaste, Porilombi, Raudsoo, Linda, Pori, Paliste (linnavanema Paalitsa järgi), Okasmäe (endise linna maade omaniku Stackelbergi järgi), Kureste (endise alevivanema Kure järgi), Abjaraja (Abja+Rajangu), Ümera, Säde, Haliste jne. Akadeemilise Emakeele Seltsi arvates oleks linna nimi tulnud jätta muutmata. 1940. aastaks ei jõutud siiski linna ümber nimetada.
4. augustil 1941, kohe pärast nõukogude võimu väljakihutamist, anti Mõisakülas välja haruldased nn Mõisaküla margid: 7 erinevat NSV Liidu postmarki templiga "Vaba Eesti".
Teise maailmasõja ajal Saksa vägede taganemisel 23. septembril 1944 hävitati täielikult Mõisaküla Raudteetehased ja linnas põles maha ka 70 maja.
Esimene kitsarööpmeline reisirong sõitis läbi Mõisaküla 5. oktoobril 1896. Kitsarööpmelise raudtee ajastu lõppes 15. mail 1975, kui Mõisakülast lahkus viimane üldkasutatav kitsarööpmeline reisirong. Uuesti jõudis raudtee Mõisakülla suvel 1981, kui algas otseühendus laiarööpmelist raudteed pidi Riia ja Tallinnaga. Üheaegselt saabusid 17. juulil 1981 Mõisaküla raudteejaama ehitud reisirongid D1-616 Tallinnast ja DR1A-189 Riiast.
1983. aastal hävis tules Mõisaküla luteri kirik. Selle taastamist alustati 1995. aastal.
Viimane Tallinna–Riia diiselrong läbi Mõisaküla oli 20. veebruaril 1992, viimane Pärnust edasi Mõisaküla poole liikunud reisirong aga 31. jaanuaril 1996. Kaubarongid sõitsid veel aastani 2000. 2008. aasta alguses alustati raudtee demonteerimist lõigul Pärnu–Mõisaküla. Et raudtee unustuse hõlma ei vajuks, kinkis Edelaraudtee Mõisakülale reisivaguni, mis jäi alles koos paarisajameetrise raudteejupiga endises jaamas.
2017. aasta haldusreformi käigus liitus linn Karksi, Abja ja Halliste vallaga uueks Mulgi vallaks. Seega kaotas Mõisaküla ühtlasi linnaõigused.
Mõisaküla linnapead on olnud Arno Torn (1993–1996), Arvids Tisler (1996–2002), Aule Kikas (2002–2005) ja Valdiku Pilt (2005). Alates 2005. aastast on linnapea Ervin Tamberg.
Kogu linna rahvas linnale nime otsima. Uus Eesti, 29. september 1938, nr 267, lk 2.
"«Sakala» usutleb Mõisaküla kandidaate" Sakala, 30.09.2009 (lühiintervjuud linnavolikogu kandidaatidega)
18 korterit, kuus tühjad. Milline on väikelinna elu pooltühjas majas?, EPL, 7. november 2013
"Monitor" (ld 'nõuandja', 'hoiataja') on mitme tähendusega sõna ja mõne seadme nimetus.
Monitor on televisioonisaate pildi omadusi kontrollida ja jälgida võimaldav seade.
Monitoriks on nimetatud ka kuvarit, kuna see võimaldab saada tagasisidet arvuti tegevusest, seega kui kuvarit kasutatakse arvuti monitoorimiseks võib selle kohta öelda "monitor", võrdle ka konsooliga.
monitor – seade, mis kogub töötava süsteemi kohta jõudlusstatistikat ning on ühendatud vahetult keskprotsessori plaadiga
monitor – abi- ja juhtimisfunktsioone täitev tarkvara, mis paikneb harilikult püsimälukiibis ning sisaldab käivitus- ja diagnostikarutiine

Mõõgavendade ordu, ametliku nimiega Kristuse Sõjateenistuse Vennad Liivimaal (ladina keeles Fratres militiæ Christi Livoniae; saksa keeles Schwertbrüderorden) oli katoliiklik sõjaline ordu, mis eksisteeris aastatel 1202–1237.
1202. aastal moodustas preester Theoderich (mõningatel andmetel hoopis Riia piiskop Albert) Palestiinas tegutseva Templiordu eeskujul Riias vaimuliku rüütliordu Kristuse Sõjateenistuse Vennad. Ordut hakati kutsuma ordu vapil ja orduvendade mantlil oleva mõõga kujutise järgi Mõõgavendade orduks. Ordu loodi ametlikult selleks, et kaitsta Riia piiskopkonda ja selle kristlasi, kuid reaalselt hakati seda kasutama ka Liivimaa alistamiseks, mis tavaliste ristisõdijate hooajaliste tulekute ja minekute tõttu oli olnud küllaltki vaevaline. Paavst Innocentius III kinnitas ordu reeglid 1204. aastal ja ordu allutati piiskop Albertile. 
Vastavalt 1207. aastal piiskop Albertiga sõlmitud lepingule sai ordu 1/3 vallutatud maadest. Olles sõjaliselt tugevaim jõud regioonis, muutus ordu aga sisuliselt sõltumatuks ning hakkas ajama iseseisvat poliitikat, alustades 1208. aastal liidus latgalitega eestlaste vastu sõda.
Pikemalt artiklis Eestlaste muistne vabadusvõitlusEestlaste muistse vabadusvõitluse lõpul, aastal 1226, kuulus ordule Sakala, Alempois, Nurmekund, Mõhu ja Põhja-Vaiga. 1227. aastal saadi Taanilt juurde Revala, Harju-, Järva- ja Virumaa; 1233. aastal Riia piiskopilt ja linnalt osa Saaremaad. Ordu valduste kaitseks ehitati mitut tüüpi kindlustusi ja 6 suurt konvendilinnust: Aizkraukle, Võnnu, Riia, Sigulda, Tallinn, Viljandi. Ordu valdused jagati komtuur- ja foogtkondadeks.
Pikemalt artiklis Ristisõjad VenemaalPärast Liivimaa vallutamist said Mõõgavendade ordu maavalduste piiriks idas Ingerimaa, Peipsi järv ning Pihkva ja Novgorodi vürstiriigid.
Esimene konflikt ordu ning Novgorodi ja Pihkva vahel võis tekkida 1212. aastal, mil pihkvalased ajasid ära oma saksasõbraliku vürsti Vladimir Mstislavitši. Sellega võib seotud olla samal aastal Novgorodi vürsti Mstislav Mstislavitši poolt Eestimaale korraldatud sõjakäik. See lõppes küll harjulaste Varbola linnuse piiramisega, aga kuna Henriku Liivimaa kroonika kohaselt algatati see reaktsioonina Riia piiskopi ja ordu sõjaretkele Järvamaale ning Harjusse suunduti pärast seda, kui sakslasi eest ei leitud, siis on võimalikuks peetud, et algselt oli kavas piiskopi ja ordu väe ründamine. Mstislavi retkega on mõnikord samastatud Vene kroonikates kirjeldatud sõjakäiku, kus osalesid lisaks novgorodlastele ka Pihkvas pärast Vladimirit võimule saanud vürst Vsevolod Mstislavitš ja Toropetsi vürst David Mstislavitš. Vene kroonikad mainivad Varbola piiramist ja mereni välja tungimist.Otsene sõjategevus ordu ja Vene vürstide vahel algas pärast ugalaste alistumist Riia piiskopi ja ordu võimule 1216. aastal. Ugandit oma mõjusfääri kuuluvaks lugenud Vene vürstides tekitas see sündmus pahameelt. Esimese vastukäiguna hõivas taas Pihkvas vürstiks saanud Vladimir Mstislavitš mõneks ajaks Otepää linnuse ja rüüstas maakonnas. Ordu liitlaste Tālava latgalite juurde saadeti maksukogujad, kes algselt ordu poolt vangistati, kuid peagi vabastati ja "auga" tagasi saadeti. 1217. aasta jaanuaris tegi ordu, piiskopi ja ugalaste vägi rüüsteretke Novgorodi maadele. Veebruaris-märtsis alistasid novgorodlased ja pihkvalased koos saarlaste, harjulaste ja sakalastega end Otepää linnuses kindlustanud orduvennad, piiskopimehed ja ugalased.1218. aastal tungisid Novgorodi väed uuesti Liivimaale, pidasid Väikese Emajõe lähistel piiskopi ja ordu vägedega lahingu ning piirasid edutult Võnnu linnust, mida võndlaste kõrval kaitsesid ka orduväed.1221. aastal tungisid Novgorodi ja Vladimiri-Suzdali vürstiriigi suurvürsti Juri II Vsevolodovitši väed koos 600 leedulasega jällegi Liivimaale, kuid ühtegi linnust vallutada ei suudetud ja piirduti rüüstamisega. Ordu koos oma liitlaste ja alamatega vastas sellele mitmete rüüsteretkedega Novgorodi aladele.1223. aasta alguses tõusid ugalased ja sakalased ordu võimu vastu üles ning kutsusid oma linnustesse Novgorodi ja Pihkva abiväed. Augustis alistas ordu ja piiskopi sõjavägi Viljandi ja Leole linnused ning taaskehtestas Sakalas oma ülemvõimu. Sügisel kavandas Pihkva ja Novgorodi 20 000-meheline vägi vürst Jaroslav Vsesolodi (Suzdali vürsti vend) juhtimisel sõjakäiku Liivimaale. Saarlaste soovitusel otsustati koos eestlastega rünnata aga hoopis Taani tugipunkti Tallinnas, kuid Toompea linnust vallutada ei suudetud. Sõjakäiku mainib ka Novgorodi letopiss, mis kujutab seda aga tšuudide ründamisena. Selle andmetel Tallinnat alistada ei suudetud, aga "vallutati kogu tšuudide maa" («повоевало всю землю Чюдскую»).1223. aasta lõpu poole tugevdas Novgorod oma sõjajõude Ugandis eesmärgiga luua seal endale alluv vürstiriik. Tartusse saadeti endine Koknese vürst Vjatško koos 200-mehelise kaaskonnaga ja lubati talle anda võim kõigi maade üle, mida ta suudab endale alistada. 1224. aasta augustis vallutasid Tartu ordu ja piiskopi väed ning Ugandi territooriumist moodustati Tartu piiskopkond.Piiskopkonna rajamisel kujunes välja piir Pihkva vürstiriigi ja piiskopkonna vahel, mis asus 30 km. kaugusel Pihkva linnast.
1228 asus Rooma paavst Gregorius IX vähendama Novgorodi ja vene vürstiriikide võimsust majandussanktsioonidega, keelates oma bullaga Lübecki, Riia, Gotlandi ja Dünamünde ning ka Rootsi Linköpingi linnal Venemaaga kaubanduse. Vaatamata paavsti keelule säilitasid Riia ja Gotland siiski kaubanduslepingud Smolenski vürsti Mstislav Davõdovitšiga.
1232. aastal Pihkvas ja Novgorodis toimunud võimuvõitluse tulemusena põgenesid Vladimiri vürsti Jaroslav Vsevolodovitši vastased koos Mstislav Udalõi õe/vennapoja Jaroslav Vladimirovitšiga, kes oli paar aastat enne seda olnud vürstiks Pihkvas. Osa põgenikke suundus Tšernigovisse ja osa Mõõgavendade ordu valdustesse.
1233. aastal pöördusid Mõõgavendade ordu kaitse alla põgenenud koos orduvägedega tagasi ning vallutasid Irboska (Izborski), kuid mõne aja pärast vallutasid Pihkva ja Perejaslavli väed linna tagasi. Jaroslav Vladimirovitš vangistati ja saadeti Perejaslavli, kust ta aga varsti ordu juurde tagasi põgenes.
1234. aastal tegi Vladimiri ja Novgorodi vürst Jaroslav Vsevolodovitš koos 14-aastase poja Aleksandr Jaroslavitši, Pihkva ja Perejaslavli ning Novgorodi vägedega sõjakäigu Dorpatu piirkonda. Emajõe lähedal toimunud lahingus orduväed alistati ja sõlmiti rahulepingu ordumeistri Wolquiniga, mis kestis neli aastat. Vene ajalootõlgenduse järgi tekkis selle rahulepingu järgi Tartul kohustus maksta Novgorodile tribuuti.
Pärast eestlaste vastupanu murdmist kujunes välja Vana-Liivimaal sümbioos ilmalike (Mõõgavendade ordu ja Taani kuningale kuulunud Eestimaa hertsogkond) ja otseste Rooma paavstile alluvate vaimulike (Tartu, Saare-Lääne ja Riia piiskopkonnad) riigivalitsusvormide vahel. Kuigi enne vallutuste alustamist oli kokku lepitud vallutatavate maa-alade jaotus, ei järgitud seda siiski reaalselt ja võimalusel vallutati nõrgematelt naabritelt valdusi kohaliku tähtsusega konfliktide raames.
1223. aastal võttis Schwerini krahv Taani kuninga Valdemar II vangi ning kasutades ära Taani kuninga nõrkust, hõivasid sakslased 1225. aastal kuninga vasallidelt Virumaa ja Järvamaa. Samal aastal oli Lübecki linn tülis Taaniga ja pöördus kirja teel abipalvega saarlaste poole. "Kirja kasutamine iseloomustab saarlaste diplomaatilise suhtlemise taset. Saarlastel pidi olema mingi võimukeskus, millega välisriik sai suhelda. Ja see keskus pidi olema üleeuroopalisel kultuuritasemel, suhtlemisvõimeline: tundma kirja ja rahvusvahelise suhtlemise keeli," (ajaloolane Enn Tarvel)Taani kuninga vasallide ja sakslaste vahelise järgmise konflikti ärahoidmiseks moodustas paavsti Eestimaale saadetud legaat Modena Wilhelm Viru- ja Järvamaast talle alluva haldusüksuse. Modena Wilhelm lahkus ise Eestimaalt 1226. aastal Rooma, jättes enda asemikuks asevalitseja Magister Johannese.
1227. aastal sai Valdemar II sõjas Põhja-Saksamaa vürstiriikidega Bornhövedi lahingus lüüa ja kohe alustasid pealetungi Taani kuninga aladele ka Mõõgavendade ordu väed, vallutades lõplikult kogu Põhja-Eesti, vallutades ka Tallinna linnuse seal asunud Taani kuninga vasallidelt ning muutes linnuse oma tugipunktiks.
1230. aastal saabus Eestisse paavsti Gregorius IX viitse-legaat Alna Balduin, kes saavutas paavstile allunud Põhja-Eesti maade (Virumaa ja Järvamaa) tagastamise, kuid pärast lahkumist hõivasid sakslased maakonnad uuesti ning 1232. aastal, kui Balduin Alnast saabus Eestisse juba kui Paavsti legaat, saavutas ta uute läbirääkimiste tulemusena maakondade ja kolmandiku Tallinna kindluse paavsti võimu alla andmise. Seejärel määras paavst Balduini Põhja-Eesti, Zemgale ja Kuramaa piiskopiks. Paavstile allusid veel ka Tartu piiskopkond, Saare-Lääne piiskopkond ja Riia piiskopkond.
1233. aastal tungisid paavsti legaadiga järjekordselt tülli läinud orduväed kallale legaadi valdustes olevatele Rooma paavsti vasallidele (arvatavalt Taani valitsemisajast paikseks jäänud Taani päritolu vasallid) ning vallutasid nende valdused ja võtsid tagasi ka ajutiselt Rooma paavstile kuulunud Tallinna kindluse osa, hukates seal olnud paavsti sõjasalga liikmed.
1233. aastal lõpul alustas Taani kuningas Valdemar II mereblokaadi Hansa Liidu pealinna Lübecki sadamale. Liivi ordu sai oma põhilise toetuse Põhja-Saksa linnadest (Lübeck, Vestfaal, Reinimaa, Hansa Liit) nii ristisõdijate kui ka sõjavarustusena. Blokaad lõpetati alles pärast Liivi ordu poolset abipalvet Rooma paavstile, Gregorius IX suutis lõpetada blokaadi alles siis, kui ähvardas Taani kuninga Valdemar II kirikuvande alla panna.
Pikemalt artiklis Saule lahing1236. aastal kaotasid orduväed Saule lahingu. Lahingus leedulastega langes palju orduvendasid (võimalik, et pooled) sh ordumeister Wolquin. 1237. aasta märtsis pidas ordu veel viimase lahingu magister Bruno juhtimisel Galiitsia vürsti Daniil Romanovitšiga, mille orduväed samuti kaotasid.Paavst Gregorius IX kinnitas samal aastal Viterbos Mõõgavendade ordu liitmise Saksa orduga. 1237. aasta 12. mail liidetigi ordu riismed Teutooni ehk Saksa orduga ning Mõõgavendade ordu nimeks sai Jeruusalemma Saksa Maja Püha Maarja hospidal Liivimaal ehk Liivi ordu, mis oli Saksa ordu kohalik haru. Selle juhiks määrati Preisi ja Liivimaa ordu maameister Hermann von Balk.Liitumisega lootsid mõõgavennad oma juhtivat positsiooni Liivimaal tugevdada – mõjukas Saksa ordu aitaks neid paavsti ja keisri juures Riia piiskopiga konkureerimisel. See pidi aitama ka inimeste ja rahapuudusest üle saada. Mõõgavendade ordul endal oli raske uusi liikmeid värvata, kuna potentsiaalsed vennad eelistasid Preisimaale minekut. Ühinemist taotleti juba 1230.–1231. aastal.
Mõõgavendade ordu liikmeskond koosnes vendadest – fratres. Peale tavaliste vendade olid ordul veel vaimulikud vennad – preestrid. Ordu kõrgem esindaja ja juht oli ordumeister. Tähtsamate küsimuste otsustajaks oli ordu kapiitel, millest võtsid osa ka kõik orduvennad. Hiljem kogunesid otsustamiseks ainult kõrgemad võimukandjad, kes moodustasid üldkapiitli.
1228. aastal sai ordu enda valdusse Põhja-Eesti alad. Maa-alad jaotati foogtkondadesse, mille eesotsas oli advocatus ordinis, foogt. Foogti asukohaks oli tavaliselt senised linnad, mida hiljem hakati ümber ehitama kivilossideks.
Saksa ordu Liivimaa haru komplekteerimine toimus enamasti Saksamaa elavjõu arvelt ning ordu ridadesse ei võetud kohalike Vana-Liivimaa vasallisuguvõsade ega linnakodanike poegi.
1207. aasta paiku kuulus ordusse maksimaalselt 80–100 võitlejat, 1235. aastal oli ordus 110–180 rüütlit, 30–45 preestervenda, kuni 500 teenervenda, umbes 700 palgasulast. Orduvendade tähtsaima osa moodustasid rüütelvennad, elukutselised sõjamehed, kelle vormirõivaks oli valge mantel punase risti ja mõõgamärgiga.
Wolquin (Volquin, Folkvin, Volkewin, Wolguinus, Wolgulin, Volkwinn) (1209–1236)Samuti oli neil kaks maamarssalit:
Liivi ordul asus Eesti alal 9 foogtkonda, mille juhtideks olid ordufoogtid. Eesti ala ordufoogtidest oli tähtsaim Järva foogt, kes kuulus ka Liivi ordu määratud maaisanda – ordumeistri lähimasse nõukokku.
Pöide foogtkond (eksisteeris 14. sajandi keskel, hiljem asendati Maasilinna foogtkonnaga)
Rakvere foogtkond (loodi umbes 1346, likvideeriti 1561)Hiljem moodustati 6 komtuurkonda, mille juhtideks olid komtuurid. 
Lihula komtuurkond (loodi kas 1230. või 1240. aastatel, 1470. aastatel liideti Pärnu komtuurkonnaga)
Paide komtuurkond (loodi 14. sajandi esimesel poolel, liideti sajandi keskpaiku Järva foogtkonnaga.)
Benninghoven, Friedrich (1965). Der Orden der Schwertbrüder: fratres milicie Christi de Livonia. Köln; Graz: Böhlau,
Eelmäe, Urmas (tõlk. & kommentaarid); Tarvel, Enn (toim.) (2003). Liivimaa vanem riimkroonika. Argo. ISBN 9985-9407-4-1.
Feldhūns, Ā. (tõlk.); Mugurēviča, Ē. (kommentaarid). (1993). Indriķa hronika. Rīga: Zinātne.
Kasekamp, Andres (2017). A History of the Baltic States. Mcmillan International Higher Education. ISBN 9781137573667.
Kleis, Richard (tõlk.); Tarvel, Enn (toim. & kommentaarid) (1982). Henriku Liivimaa kroonika = Heinrici chronicon Livoniae. Eesti Raamat.
Vahtre, Sulev (1990). Muinasaja loojang Eestis: vabadusvõitlus 1208–1227. Tallinn: Olion.
Mopaanipuu (Colophospermum mopane) on puu liblikõieliste sugukonnast, mopaanipuu perekonna ainuke liik.
Mopaanipuu kasvab Aafrika lõunaosas. Teda leidub Angolas, Namiibias, Botswanas, Zimbabwes, Lõuna-Aafrika Vabariigis, Mosambiigis, Sambias ja Malawis.
Mopaanipuu kasvab kuumas ja kuivas kliimas. Puu kasvab tasandikel 200 kuni 1150 meetri kõrgusel merepinnast, kõige paremini kuni 900 meetri kõrgusel. Namiibias kasvab mopaanipuu peamiselt tasandikel, kuid ka mäenõlvadel ja kuivanud jõesängides. Ta eelistab lubjarikast pinnast, kuid kasvab ka settelistel muldadel ja väheviljakal pinnasel, kus teisi puittaimi ei leidu. Puu ei talu pakast ning vajab suvist vihmaperioodi. Mopaanipuu kasvab hästi piirkondades, kus aasta keskmine sademete hulk on 200–450 mm, kuid talub ka üle 800 mm sademeid.  Puu jääb ellu isegi Namiibia põuastel aladel, kus sajab ainult 125 mm aastas. Pärast tulekahju, pakasekahjustusi ja maharaiumist taastub puu juurevõsudena. Teistele taimedele soodsas liigirikkamas keskkonnas võivad rohttaimed tärkava puu lämmatada.Sageli on mopaanipuu ümbruskonnas ainuke puittaim ning seetõttu tähtis nii küttematerjali kui ka toorainena.Aastal 1965 hakati mopaanipuud kasvatama ka Indias Rājasthāni osariigis. Selgus, et puu suudab sealsetes põuastes tingimustes edukalt paljuneda, kuid kasvas keskmiselt 10 aastaga vaid umbes viie meetri kõrguseks.
Mopaanipuu on enamasti heitlehine puu. Kohati võivad lehed kuivaperioodiks ka puule jääda. Talvist kuivaperioodi ennetades lehed varisevad. Namiibias on puud enamasti lehes novembrist juunini. Uued punakad lehed tärkavad oktoobris enne oodatavat vihmaperioodi.
Areaali lõunaosas – Lõuna-Aafrika Vabariigis, Botswanas ja Zimbabwes – kasvab mopaanipuu 4–18 m kõrguseks ning võib kohati olla pigem põõsas. Põhja pool on puud kõrgemad (kuni 30 m) ja võivad kasvada tihedama saluna.
Namiibias vaadeldud isenditest umbes 60 protsenti olid puud ja 40 protsenti põõsad.
Puu on kitsa sihvaka võraga. Põõsana kasvavad isendid on hargnevad ja ümara võraga.
Tüvi on veidi kõver; koor on hallikaspruun ning moodustab sügavaid vertikaalseid vööte.
Mopaanipuu leht on liblikakujuline kaheosaline liitleht. Lehed kinnituvad vahelduvalt. Lehe pikkus on umbes 8 cm ja laius umbes 3,5 cm.
Kuuma päikese käes voldib puu oma lehed kokku. Enne varisemist muutuvad lehed kuldkollaseks. Purustatud leht on tärpentini lõhnaga.
Puu õitseb detsembris-jaanuaris. Namiibias õitseb ta tavaliselt detsembrist märtsini. Õied asuvad enamasti okste tipus. Õied on väikesed ja rohelised; suhteliselt silmatorkamatud. Õiel on 20–25 rippuvat tolmukat.
Vili on omapärase kujuga kaun, mis valmib aprillist juunini. Vilju võib Namiibia puudel leida aasta ringi, kuid kõige rohkem valmib neid veebruarist maini.Lamedad neerukujulised seemned on vaigused. Seemne pikkus on umbes 5 cm ja laius 2 cm. Seeme idaneb sageli kauna sees.
Lülipuit on punakaspruun ja tumedate vöötidega. Aastarõngad on kontrastsed. Puidu tihedus on umbes 1300 kg/m³.Puit on nii kõva, et puu langetamine isegi kettsaega on vaevarikas. Kuivades muutub puit veel raskemini töödeldavaks.
Mopaanipuu lehed ja viljad on toitainerikkad. Lehed säilitavad oma toiteväärtuse isegi pärast varisemist. Neist toituvad teiste hulgas elevandid. Elevandid kipuvad koort ümberringi ära närima, kuid puu suudab hästi vastu panna ka koore hävimisele kuni 95 protsendi ulatuses ümbermõõdust. Maast söövad lehti ka teised loomad, sealhulgas koduloomad, eriti põuaperioodil.
Lehtedest toituvad liblikate vastsed, sealhulgas kuni 10 cm pikkune "mopaaniuss" Gonimbrasia belina ja mets-siidiuss Gonometa rufobrunnea. Proteiinirikkad mopaaniussid kuuluvad kohalike inimeste toidulauale.
Puu õõnsustes pesitsevad sarvlindlased. Ka väikesed mesilased Plebina denoita koguvad oma mustjat mett puutüve sisse.
Mopaanipuud on traditsiooniliselt kasutatud küttepuuna. Puit on kõrge kütteväärtusega ja põleb kaua. Puidust valmistatakse ka puusütt. Puit on suhteliselt raske ja kõva ning seetõttu halvasti töödeldav, kuid vastupidav termiidikahjustustele. Mopaanipuidust on ehitatud maju ja piirdeid, seda on kasutatud kaevandustugede, sillapostide, liiprite, mööbli ja muusikariistade valmistamiseks.
Puu koort ja lehti on traditsiooniliselt kasutatud seedehäirete vastu, nii purustatud lehti kui ka kuumutamisel eralduvat kummivaiku pannakse haavadele paranemise kiirendamiseks.
Artikli kirjutamisel on kasutatud ingliskeelse Vikipeedia artiklit seisuga 20. märts 2009.

Sissekanne NCBI-sSelles artiklis on kasutatud ingliskeelset artiklit en:Morbillivirus seisuga 04.02.2014.
Moritz Schlick [m'oorits šlikk] (14. aprill 1882 – 22. juuni 1936) oli saksa filosoof, loogilise positivismi rajaja ja Viini ringi asutaja.
Ta õppis füüsikat Heidelbergis, Lausanne'is ja lõpuks Berliini ülikoolis Max Plancki juhendamisel. Aastal 1904 valmis tema väitekiri "Valguse peegeldumisest mittehomogeenses keskkonnas").
Aastal 1908 avaldas ta õhukese raamatu "Elutarkus", milles ta kuulutas eudaimonismi, mille järgi kõrgeim eetiline eesmärk on õnn. Aastal 1910 avaldati tema habilitatsioonitöö "Tõe loomusest moodsa loogika järgi". Järgnes mitu kirjutist esteetikast. Seejärel hakkas Schlick tegelema epistemoloogia, teadusfilosoofia ja teaduse üldiste probleemidega. Muuhulgas avaldas ta 1915 kirjutise Albert Einsteini erirelatiivsusteooriast. Samuti avaldas ta teose "Ruum ja aeg moodsas füüsikas".
Schlick sai professorikoha algul Rostocki ülikooli ja 1921 oma sõbra Einsteini eestkostel Kieli ülikooli, kuid need kohad teda ei rahuldanud. Aastal 1922 sai ta Viini ülikooli induktiivteaduste professori koha. Samal aastal tegi filosoofide ja teadlaste rühm, kuhu teiste seas kuulusid Rudolf Carnap, Herbert Feigl, Kurt Gödel, Hans Hahn, Otto Neurath ja Friedrich Waismann, Schlickile ettepaneku hakata regulaarselt koos käima, et arutada teadust ja filosoofiat. Algul nimetasid nad end Ernst Machi ühinguks, kuid tuntuks said Viini ringina.
Viini ringis arutati palju Ludwig Wittgensteini "Loogilis-filosoofilist traktaati". Schlick võttis 1924 Wittgensteiniga ühendust. Lõpuks nõustus Wittgenstein Schlicki ja Friedrich Waismanniga kohtuma, et arutada "Traktaati" ja teisi ideid. Schlicki mõjul hakkas Wittgenstein mõtlema filosoofia juurde tagasipöördumisele. Osaliselt tänu Schlickile hakkas Wittgenstein kirja panema mõtisklusi oma "Filosoofiliste uurimuste" teemadel. Schlicki ja Waismanni arutelud Wittgensteiniga kestsid, kuni Wittgenstein leidis, et Rudolf Carnap oli ilma loata ühes oma kirjutises kasutanud tema ideid. Wittgenstein jätkas arutelusid kirjavahetuses Schlickiga, kuid tema formaalne kokkupuude Viini ringiga lõppes 1932.
Schlick töötas 1918–1925 raamatu "Üldine tunnetusteooria" kallal, milles ta muuhulgas ägedalt ründas aprioorset sünteetilist teadmist. Aastatel 1926–1930 kirjutas Schlick raamatu "Eetika probleemid", milles ta paljude Viini ringi liikmete üllatuseks näitas eetikat elujõulise filosoofiaharuna. Samal ajal avaldas Viini ring pühendusteose Schlickile "Teaduslik maailmakäsitus: Viini ring", mis esitas ringi väljakujunenud metafüüsikavastase positsiooni.
Kui Saksamaal ja Austrias tõstis pead natsionaalsotsialism, emigreerusid paljud Viini ringi liikmed USA-sse ja Suurbritanniasse, Schlick aga jäi Viini Ülikooli. Kui Herbert Feigl Schlicki 1935 külastas, väljendas viimane kohkumust sündmuste üle Saksamaal.
Juunis 1936 oli Schlick ülikooli trepist üles õppetööle minemas, kui talle tuli vastu endine üliõpilane, natsist Nelbock, kelle väitekirja eetikast Schlick oli läbi kukutanud. Ta hakkas ägedalt rääkima ühest Schlicki kirjutisest. Kui Schlick talle vastu vaidles, võttis üliõpilane välja püstoli ja tulistas talle rindu. Schlick suri varsti. Üliõpilase üle peeti kohut ja ta mõisteti süüdi. Ta mõisteti 10 aastaks vangi, kuigi ta oleks võinud saada surmanuhtluse.
Sellest mõrvast sai tüüpjuhtum, mis iseloomustas kasvavaid rassistlikke meeleolusid Viinis. Üliõpilast kujutati "kangelasliku aarjalasena", kes tõstab mässu Viini ringi "hingetu juudi filosoofia" vastu. (Schlick ise ei olnud juut.) Kui Saksamaa 1938 Viini okupeeris, lasti üliõpilane vabaks. Temast sai natsipartei liige. Aastal 1941 taotles Nelbock täielikku rehabiliteerimist, sest ta oli aidanud lahti saada juudi professorist (tegelikult pärines Schlick Preisi aadlist). Nelbock võeti tööle sõjamajandusametisse, kus ta töötas sõja lõpuni. Ta suri 1954.
Moskva on Venemaa Föderatsiooni 1. järgu haldusüksus (keskalluvusega linn). Moskva kuulub Keskföderaalringkonda. İstanbuli arvestamata on Moskva Euroopa suurim linn nii halduspiirides kui ka linnastus elavate inimeste arvult. Halduslikult kuulub Moskva linna alla ka Zelenogradi linn Moskvast 50 km loodes. Ümber Moskva linna asub Moskva oblast, mille mõned haldusasutused asuvad pealinnas. Moskva asub Moskva jõe ääres. Jõe järgi on linn saanud ka nime.
Moskvas valitseb parasvöötme mõõdukalt mandriline kliima. Tugevat pakast ja lõõmavat kuumust esineb harva, kuid kõrvalekaldeid normist tihti.
Aasta keskmine temperatuur on +5,7 °C. Kõige kuumemad kuud on juuli (+19,2 °C) ja juuni (+17,1 °C), kõige jahedamad kuud veebruar (−6,8 °C) ja jaanuar (−6,5 °C). Kõige kõrgemad temperatuurid on mõõdetud juulis (+38,2 °C) ja augustis (+37,3 °C), aga isegi veebruaris ja jaanuaris on täheldatud vastavalt +8,6 °C ja +8,3 °C. Kõige madalamad absoluutsed temperatuurid on mõõdetud jaanuaris (−42,1 °C) ja veebruaris (−38,2 °C). Kõige kõrgemad absoluutsed miinimumid on mõõdetud juulis (+1,3 °C) ja augustis (−1,2 °C).Aastas sajab keskmiselt 707 mm sademeid. Kõige rohkem tuleb sademeid juulis (85 mm) ja augustis (82 mm), kõige vähem märtsis (35 mm) ja aprillis (37 mm).Aastas paistab päike keskmiselt 1731 tundi, kõige rohkem juunis (279 tundi) ja juulis (271 tundi), kõige vähem detsembris (18 tundi) ja novembris (32 tundi). 
 Pikemalt artiklis Kohalik omavalitsus MoskvasMoskva on jagatud 12 haldusringkonnaks (административный округ), mis jagunevad munitsipaalringkondadeks (муниципальный округ).
Moskva territooriumil asub rahvusvaheline Vnukovo lennujaam. Samuti kasutavad Moskva linna elanikud ja külastajad lennujaamu, mis asuvad Moskva lähistel:
Moskvas on umbes 700 bussiliini, 104 trollibussiliini, 46 trammiliini. Tegutsevad ka marsruuttaksod.
Moskvas tegutseb Venemaa suurim metroo, samuti monorelss. Mööda Moskva jõge käivad praamid, mis peatuvad jõesadamates.
Moskvas asub hulk suuri ülikoole, sealhulgas Moskva Riiklik Ülikool. Paljud eesti kultuuritegelased on õppinud Tšaikovski-nimelises Moskva Riiklikus Konservatooriumis ja Ülevenemaalises Riiklikus Kinematograafia Instituudis. 
Moskvas asuvad ka Venemaa suurimad raamatukogud, sealhulgas suurim Venemaa Riiklik raamatukogu, samuti Venemaa Riiklik Väliskirjanduse raamatukogu.
Linna esmamainimise ajaks loetakse aastat 1147 (Baj 6655. aastal), kui Kiievi suurvürst Juri Dolgoruki pärast piirkonna vallutamist Novgorodi vürstiriigilt kutsus sinna oma venna, Severski vürsti Svjatoslav Vladimirovitši kohtumisele, et tähistada nende Moskva ja Smolenski kandis korraldatud edukat sõjakäiku. 1156 alustati Moskva ja Neglinnaja jõe ühinemiskohale Borovitski kõrgendikule linnuse ehitamist, millest kujunes välja Moskva vürstide residents Moskva Kreml. Vaatamata linnuse rajamisele ei omandanud Moskva asustatud punktina suurt tähendust ning oli vaid üks kindlustatud punktidest Suzdali vürstiriigis, mida juhtisid suurvürsti asehaldurid.
1238 vallutasid linna tatarlased, kes rüüstasid linna ja põletasid lõpuks maha, aga vürsti Vladimir Jurjevitši viisid vangi ja hiljem tapsid. Sellest rääkides nimetab kroonika Moskva "kirikuid, kloostreid ja külasid", mis näitab, et linn oli juba siis suur ja tähtis.
Moskva vürstiriik tekkis 13. sajandil. Tavaliselt nimetatakse esimeseks Moskva vürstiks Aleksander Nevski nooremat poega Daniil Aleksandrovitši, sest just temast sai aluse dünastia, mis valitses algul Moskva vürstiriiki ja pärast kogu Venemaad.
1325 tõi Kiievi ja kogu Venemaa metropoliit Pjotr oma residentsi Vladimirist Moskvasse üle. Sellest ajast peale sai Moskva tähtsaks õigeusu keskuseks.
1365 toimus Moskvas hävitav tulekahju. Pärast seda otsustas Moskva suurvürst Dmitri Donskoi Moskva Kremli taastada kiviehitisena. Kreml taastati väga kiiresti, juba aastail 1367–1368, ja ühtlasi laiendati selle pindala. Siis ehitati ka kivisild üle Neglinka.
Pärast seda, kui Dmitri Donskoi oli võitnud tatarlasi 1378 Voža jõe lahingus ja 1380 Kulikovo lahingus, vallutas khaan Tohtamõš 1382 Moskva, rüüstas seda uuesti ja põletas paljaks. Dmitri nõustus taas Kuldhordile andamit maksma. Kuid Moskva tähtsus suurenes järjest ka ilmalikus mõttes, sest Moskva juhtis Venemaa vastupanu Kuldhordile ja võitlust mongoli-tatari ikkega.
Moskva sai Vene riigi pealinnaks Ivan III ajal. Aastal 1712 viidi Venemaa pealinn Peterburi. Moskvast sai 18. märtsil 1918 Vene SFNV pealinn ja 1922. aastal Nõukogude Liidu pealinn. II maailmasõja ajal evakueeriti valitsus ja välissaatkonnad asenduspealinna Kuibõševi.
2011. aastal kiideti heaks Moskva uued piirid, mille tagajärjel peab Moskva suurenema viie aastaga 160 000 ha võrra ehk 2,5 korda ning ulatuma Kaluga oblasti piirini.
1. juulil 2012 laienes Moskva edela suunas, sellega liideti 1480 km² suurune ala.

Vintpüss Mossin-Nagant (ka Mosin-Nagant, vene винтовка Мосина) ehk kolmeliiniline vintpüss (трёхлинейная винтовка ja трёхлинейка) on poltlukuga  salvvintpüss, mis oli Vene sõjaväe ja Punaarmee põhirelv 1940. aastate lõpuni, snaiperpüssina veel kuni 1960. aastateni. See kuulus ka Eesti sõjaväe relvastusse. "Kolmeliiniline" tähendab relva kaliibrit – kolm liini ehk kolm kümnendikku (.30") tolli – 7,62 mm.
Asendamaks täiesti vananenud Berdani standardpüssi kaasaegse relvaga, loodi Venemaal Tula relvatehase inseneri kapten Sergei Mossini juhtimisel 1891. aastaks salvvintpüss ametliku nimetusega "3-liinine (hiljem 7,62 mm) vintpüss 1891. aasta mudel", millele hiljem NSV Liidus lisati patriotismist Mossini nimi. Koostöös Belgia relvafirmaga Nagant valminud relv sisaldas ka välismaa lahendeid ning eeskätt Läänes kasutatakse loojate liitnime "Mossin-Nagant". Vene vintpüssi näol polnud siiski tegu lihtsalt hübriidi või koopiaga, vaid terviklahenduse ning kokkuvõttes iseseisva mudeliga.
Aastail 1892–1948 valmistati kokku üle 30 miljoni vintpüssi ja karabiini. Ilmselt sisaldas see ka vanade püssiosade kasutamist tootmises. Lisaks valmis 1950. aastatel Hiinas, Poolas, Rumeenias, Ungaris ja mujal kokku veel paar miljonit püssi, eeskätt järeletehtud 1944. aasta karabiine. Tootmismahult oli see vintpüss samas suurusjärgus Saksa Mauseri vintpüssiga. Teisi tuntud vintpüssimudeleid toodeti juba palju vähem.
Esimese maailmasõja puhkedes püsside nappuse all kannatav Venemaa tellis neid ja padruneid juurde teistelt riikidelt. Kokku saadi 1914–1917 abina 2,1 miljonit võõrast tüüpi püssi. Kriisi parim lahendus oli muidugi oma põhitüüpi 7,62 mm relvamudeli juurdehankimine. Tootjad leiti Ameerika Ühendriikidest Westinghouse Electric & Manufacturing Company ja Remington Arms Company näol ning Briti valitsuse poolt või abil telliti neilt 1915. aasta jooksul kokku 3,2 miljonit jalaväevintpüssi koos laskemoonaga. Püsside tootmine USA-s ja tarned Venemaale lõppesid seoses 1917. aasta oktoobrirevolutsiooniga. Selleks ajaks oli USA-s valminud üle kahe miljoni jalaväepüssi, millest Venemaale jõudis 1,6 miljonit. Suure osa Ameerika Vene püssidest omandas aga Briti valitsus ja varustas nendega Vene kodusõjas bolševike vastu sõdinuid. Sealt pärines ka Briti abi Eestile Vabadussõjas 1918–1920.
Esimese maailmasõja eel, ajal ning järelheitlustes sattus suurel hulgal 1891. aasta vintpüsse väljapoole Venemaad, sealhulgas Albaaniasse, Bulgaariasse, Serbiasse, Rumeeniasse, Türgisse ja eriti trofeedena Saksamaale, Austria-Ungarisse ning 1905. ja 1919. aastal Jaapanisse.
Erineval teel Euroopasse sattunud Vene püssid jäid 1920. aastatest varju ja neid kasutati pigem politseis ja paramilitaarsetes üksustes, hoiti laovarus või anti üldse vanarauaks. 1939. aastaks oli Vene vintpüss Euroopas põhitüübina relvastuses ning aktiivkasutuses veel Soomes ja Eestis ning Saksa padrunile mugandatult vähesel arvul ka Poolas. Neljas erand oli Hispaania. Nimelt varustas NSV Liit kodusõjas Franco-vastaseid vabariiklasi 498 000 püssiga, enamuses M1891 ja M1891/30.
Teise maailmasõja puhkedes võis väljaspool Nõukogude Liitu kasutuses olla umbes miljon Vene vintpüssi, neist üle kolmandiku Hispaanias. Ülejäänutest enamik kuulus Soome, Eesti ja Poola relvastusse – vastavalt 255 000, 68 000 ja 76 400. Läti ja Leedu müüsid oma Vene püsse Soomele, 1939. aastal neid relvastuses ei näidatud.
19. sajandi lõpul ja 20. sajandi algul arenes tehnika ning relvastus edasi väga kiiresti ja kui sünnihetkel oli Vene vintpüss rahuldavalt kaasaegne, jäi see edaspidi teiste riikide uutest relvadest maha. M1891 loomise ajal ei nähtud Vene sõduris individuaallaskurit, vaid eeskätt kogupauktule ja manöövri koostisosa ning relva konservatiivsemad jooned olid tääk, pikkus ja päästik.
Vene oratäägiga seostub tavaliselt tauniv suhtumine selle tekitatud vigastustesse. Sootuks teise probleemi sünnitas asjaolu, et Venemaal ning hiljem NSV Liidus lasti vintpüssid sisse ja kasutati koos täägiga. See täägivõitluse tähtsustamine sundis relva kasutama täägistatult ka siis, kui selleks puudus vahetu tarvidus. Kuul jooksis täägiga lastes juba 100 m kaugusel 15–20 cm ja 300 m kaugusel 45–60 cm võrra madalamale kui ilma täägita. Lisaks kippus peenike tääk kõveraks ja raua otsas loksuma, mis juba järsult halvendas lasketäpsust. Neil asjaoludel sai laskurilt oodata vaid keskpärast tabavust.
Vene vintpüssi jalaväemudel oli ebamugavalt pikk – 131 ning koos täägiga 174 cm ehk selgelt pikem kui tolleaegne keskmine sõdur. Pika püssi laskekiirust mõjutas lukukäepideme eesmine asetus. Vähemalt lühemakasvuline sõdur pidi ümberlaadimiseks võtma relva palgest. Käsitsemist raskendasid ka kohmakas kaitseriivistus ja vananenud arssina-mõõdustikuga raamsihik.
Lisaks puudus M1891 päästikul individuaalset lasketäpsust suurendav eelpäästmine ehk tõmbepunkt. Relva täpsust mõjutasid ka Vene tootmises kasutatud kerge ja ilmastikutundlik kasepuust laad ning õhukeseseinaline vintraud. Püssi töökindlus oli iseenesest hea, kuid need kaks – töökindlus ja täpsus – ongi mõnes mõttes vastandlikud näitajad.
Vene vanamoodsa 7,62 mm padruni ääriskest sünnitas automaatrelvade juures probleeme. Tõsi, ääriskestal olid vaieldamatuid eeliseid – odavus ja töökindlus. Sellise padruni värvilise metalli kulu ning nõutav tootmistäpsus on väiksemad kui soonkestaga padrunil ning tootmishind seetõttu umbes 10–15 % madalam. Ääriskesta konstruktsioonipõhimõte tõstis ka vintpüssi töökindlust, sest ääris fikseeris padruni nõutava asendi padrunipesas kindlalt ja lihtsamalt kui soonkest. Vene püssipadrun oli ka piisavalt võimas.
1891. aastal väljatöötatud Mossin-Nagant'i tüüpi poltluku tööpõhimõte erineb märkimisväärselt Saksa Mauseri ja Briti Lee-Enfieldi lukkudest. Mossin-Nagant'i variandis on lukul eraldi sulgur, mis ümberlaadimisel pöörleb koos lukuputkega, erinevalt Mauseri süsteemist, milles lukk on eemaldatava sulgurita. Samuti erineb see Lee-Enfieldi lahendist, milles sulgur jääb liikumatuks ning lukuputk ise pöörleb. Mossin-Nagant'i lukumehhanism on võrdlemisi keerulise ehitusega, kuid äärmiselt vastupidav ja töökindel. Nagu ka Mauseri lukk, vinnastub see avamisel. Sportrelvadel on Mossin-Nagant'i tüüpi lukku kasutatud harva (erandiks Vostoki täpsuspüssid) ning mitte kunagi väljaspool Venemaad.
Mudel 1891 jalaväepüss (vene пехотная винтовка образца 1891-гo года) oli Vene keisririigi armee ja Punaarmee põhirelv aastatel 1891–1930. Kuni 1910. aastani tehti relvale mitmeid muudatusi, mis olid suurel määral seotud teravaotsalise kuuli kasutuselevõtuga 1908. aastal. Uue laskemoona ballistilised eripärad nõudsid parandusi relva üldkonstruktsioonis.
Sihiku kõrguse reguleerimiseks vajalik laskekauguste astmestik oli algupäraselt sihikualuse vasakule küljele märgitud arssinates, vahemikus 200–1000 arssinat. Pärast meetermõõdustiku kasutuselevõttu Nõukogude Liidus 1920. aastatel märgiti M1891 sihikutele 200-meetrised jaotised.
M1891 tragunipüss (драгунская) oli mõeldud kasutamiseks tragunitele (ratsastatud jalaväelastele), olles 64 mm lühem ja 0,4 kg kergem kui M1891 jalaväepüss. Relva mõõtmed on identsed hilisema M1891/30 vintpüssiga ning enamik tragunipüsse ehitati nendeks edaspidi ümber.
Mudel 1891/30 vintpüss (винтовка образца 1891/30-го года) on 1930. aastal moderniseeritud M1891 tragunipüss. M1891/30 tootmine algas Tulas ja Iževskis 10. juunil 1930 ning lõppes Tulas 1942. aasta kevadel või suvel; Iževsk seiskas tootmise 1944. aastal. Kuna M1891 osadest (vintrauad, lukukojad, kabad jne) olid säilinud suured tagavarad, lasti teatud hulk vintpüsse M1891/30 välja vanematüübilise kaheksatahulise lukukojaga. Teise maailmasõja lõpuks oli toodetud üle 17 miljoni M1891/30 relva.Nõukogude armee esimesed snaiperpüssid ilmusid relvastusse 1930. aastatel. Relvaks oli valitud Mossin-Nagant'i M1891/30 vintpüss, millele oli monteeritud 3,5-kordse suurendusega optiline sihik. Snaiperpüssidele olid täiendavalt tehtud pähklipuust kabad, päästik muudetud tundlikumaks, lukukäepide tehtud pikemaks ja painutatud alla, et optiline sihik ei segaks relva ümberlaadimist. Optilise sihiku asetuse tõttu muutus võimatuks kiirlaadijate kasutamine, padrunid tuli salve laadida ükshaaval. Teise maailmasõja ajal toodeti ligikaudu 330 000 Mossin-Nagant'i M1891/30 snaiperpüssi.
Ehkki Mossin-Nagant M1891/30 oli lühem kui M1891, vajasid ratsa-, suurtüki- ja sideväelased endiselt kergemaid ja vähem kogukaid relvi. M1891/30 konstruktsioonil põhinevat karabiini M1891/38 toodeti 1939–1945 Iževski tehases ning 1940. ja 1944. aastal Tulas. Karabiinile polnud võimalik kinnitada tääki; sõjaaegse abinõuna kohandati mitmeid karabiine M44 kabadele. 1944. aastal vahetas M38 välja karabiin M1891/44.
Juba üle 50 aasta relvastuses olnud Vene vintpüssi Mossin-Nagant M1891 viimane modifikatsioon oli Teise maailmasõja lõpus Nõukogude armee relvastusse võetud karabiin M1891/44. Relva konstruktsiooni oli vastavalt sõjaaja nõudmistele maksimaalselt lihtsustatud ja lisatud integreeritud liigendiga tääk. Hoolimata sellest, et relv oli juba lootusetult vananenud, võttis Hiina Rahvavabariik selle 1953. aastal oma relvastusse.
M1891 kärbik (обрез) leidis kasutust Vene revolutsiooni ja kodusõja ajal. Revolutsionäärid, erinevad sissiüksused ja tavakurjategijad saagisid Mossin-Nagant'i vintpüsse varjatud kandmise eesmärgil püstolisuurusteks. Enamik neist vintpüssikaliibriga "püstolitest" meisterdati algeliselt ning neil puudusid sihikud. Pärast revolutsiooni kärbikute arv ringluses vähenes, kuna enamlaste kätte langesid tsaariarmee relvatehased ja Nagant M1895 revolvrite laovarud. Mitteametlikud Mossin-Nagant'i kärbikud on relvatüübi kõige haruldasemad teisendid.
Laskemoona ühtlustamiseks tehti Saksamaal ja Austria-Ungaris Esimese maailmasõja ajal osa Vene trofeepüsse ümber vastavalt Saksa 7,92x75 ja Austria 8x50R padruni peale. Hinnanguliselt valmis taolisi püsse vastavalt 30 000 ja 45 000 tükki. Ameerikas toodetud Vene püsse kasutati abilahendusena 1917. aastal sõttaastunud USA sõdurite väljaõppes ja osa neist tehti kiirkorras ümber USA padrunile 7,62x63. Poolas ehitati Vene püsse 1920. aastatel ümber lühikeseraudseteks (600 mm) mudeliteks Saksa padruni peale. Taoliselt ümbertehtud Vene püsse oli Poolal septembris 1939 üldse 76 400 mudelit wz. 91/98/25 ehk wz. 25 ning need moodustasid püsside koguhulgast ainult 6%. Poolas oli see kõrvaline relv tagalaüksuste jms jaoks.
Vene püsside Saksa 7,92 mm padrunile kohandamisega tegelesid 1920. aastatel ka mõned Belgia relvatehased Jugoslaavia ja/või mõne teise Mauseri standardiseerinud, kuid ka vanu Vene püsse omanud riigi tellimusel. Need "Belgia Mossinid" kandsid kirjet Blindee ning ümber tehti neid relvanumbrite järgi hinnates 30 000 ringis. 80 Blindee 7,92 mm püssi M1891 leidus ka 1939. aastal Eestisse jäänud Edgard Grimardi relvapartiis.Vene püsside muutmine ja täiustamine eri riikides viis üldiselt sarnaste lahendusteni – kõigepealt sihikute ümbertegemine meetermõõdustikule ja täägita sisselaskmine ning kasutus, osal ka lühemad relvarauad ning laed ja vastavalt kõrgemad kirbud ja eelpäästik, väiksemal osal lisaks kirbukaitse, nugatääk ning H-kujuline laeotsmik ja muudetud rihmakinnitus. Valitses siiski oluline erinevus püsside sõjaaja kiirlahendite (Saksamaal, Austria-Ungaris ja USA-s Esimeses maailmasõjas) ja rahuaja täpse arendustöö vahel Soomes ja Eestis.
Soomel oli ühtse vintpüssitüübini jõudmine lihtne, sest rahu saabudes 1918. aastal oligi enamik püssidest Vene mudelid. Soome probleem seisnes selles, et püsse oli algusest peale vähe. Maailmasõdade vahel korjas Soome odavate vahetuste-ostude teel endale kokku kümneid tuhandeid vanu Vene püsse ja nende jäänuseid Albaaniast, Bulgaariast, Itaaliast, Jugoslaaviast, Poolast, Rumeeniast, Tšehhoslovakkiast, Ungarist ja Baltimaadest, kuid ikkagi jäi püsside arv – 254 600 – Talvesõja puhkedes ebapiisavaks ja suhteliselt väiksemaks kui Eestil või Lätil.
Vene püsside moderniseerimisel jõudis Soome koguni juhtivale kohale maailmas. Kuni 1939. aastani loodi Soomes kaheksa Vene vintpüssi põhiarendit alates lihtsaimast, meetermõõdustikule tehtud m/91 kuni terve rea täiustustega mudelini m/39. Erineval moel täiustati Soomes 1923–1940 kokku 180 000 Vene vintpüssi ja need moodustasid 2/3 püssipargist.
Soome (nagu ka Eesti ja Poola) puhul ei olnud siiski tegu täieliku tootmisega. Kulunud püssidele valmistati uusi vintraudu, laade ja väikeosi. Püssilukke, lukukodasid ja salvi ei toodetud, vaid uuendatud relvad komplekteeriti vanade originaalosadega. Täiesti uued olid hilisematel Soome mudelitel kirbukaitsed ("püstkõrvad") ja nugatäägid ning nende kinnitamiseks püssi laeotsmikud ja mudelil m/28-30 ning m/39 ka moodne sektorsihik.
Vene vintpüss oli Eesti sõjaväe olulisim individuaalrelv nii Vabadussõjas kui ka hiljem ning selle relva ja padruniga 7,62x54R on seotud kõige ulatuslikum ja tulemuslikum Eesti oma vintpüssimodifikatsioonide loomine. Kokku sai Eesti Vabadussõjas brittidelt 66 000 Ameerikas toodetud uhiuut Vene M1891. Üldse käis Eesti sõjaväest läbi 120 000 Vene püssi. 1939. aastal oli neid Eestil veel 70 000. Soomes täiustatud kujul jõudsid Vene vintpüssid Eesti riigikaitsesse veel kord tagasi 1992. Viimasena teenisid Vene püssi Soome arendid m/28-30 Eesti Kaitseliitu 21. sajandi algusaastateni.
Vene püssidega olid relvastatud Vene väes teeninud eestlased Vene-Jaapani sõjas ja Esimeses maailmasõjas ning Teises maailmasõjas Punaarmee poolel ning osalt leidsid need kasutamist ka Saksa poole eestlaste üksustes ning Omakaitses ja sõjajärgses vastupanus. Vene sõdurid Eestis olid 1891. aasta vintpüssiga relvastatud nii 1905. aasta revolutsiooni ajal kui ka 1917.–1919., 1941. ja 1944. aasta lahingutes ning hiljemgi.
Alates 1920. aastate lõpust asuti Kaitseministeeriumi, Kaitseväe, Kaitseliidu ja Arsenali koostöös välja töötama erinevaid mooduseid Vene vintpüsside ajakohastamiseks. Aastaiks 1930–1933 loodi mitu Vene püssi täiustatud varianti ning valmistati nende katseeksemplare. Esimestena alustati 1931. aastal 1891. aasta mudeli moderniseeritud ja võitlusmudeli ning 1932. aastal snaipripüssi M1931 seeriavalmistamist. Järgnesid kütipüss M1933 (M1933/34), KL .300 ja lühendatud sõjapüss M1935.
Keskseks ning ühtlasi kalleimaks uueks relvaosaks selles arendustöös oli Arsenali kvaliteetne vintraud, mis enamikul uutest mudeleist oli märksa lühem kui 800 mm pikkune originaal. Raudade paksemate seinte ja siseehituse viimistlemisega koos muude täiustustega saavutati relvade kõrge lasketäpsus. Raua lühendamisega kaasnesid paratamatult teised tööd nagu lae ja rauakatte lühendamine ja uute kõrgemate kirpude valmistamine. Muid suuremaid osi nagu lukud, lukukojad ja salved Eestis valmistama ei hakatud, sest kulunud raudadega relvade ja nende lammutamisest pärit osade varu oli enam kui piisav.
Vene püsside moderniseerimisel saadi eeskuju ja ideid Soomest. Kuigi Eesti mudelitel oli erijooni, jälgiti ja jäljendati paljus põhjanaabri vastavaid arenguid. Juulis 1931 andis Kaitsevägede Staabi II (luure-) osakond Relvastusosakonnale üle Soome Kaitseministeeriumilt saadud Vene vintpüssi padrunipesa, Soome moderniseeritud püssi m/27 (esimese "pystykorva") ja kuulipilduja joonised. Detsembris 1931 päriti vastust probleemile, kas konstrueeritud uute püssiraudade padrunipesad sobivad Nõukogude Liidus toodetavate padrunitega laskmiseks. Põhjanaabrilt võeti üle ka raske D-kuuli tüüp.
Vene püsside kaasajastamisel alustati Eestiski täägist ja sihikust. Sihikute samm-mõõdustik märgiti ümber meetermõõdustikule ning valmistati uued kirbud, enamikul püssidel asendati läbikulunud rauad uutega ning relvad lasti sisse täägita. Tääki ennast muudeti veidi pealepaneku hõlbustamiseks. Asendati ka laade, valmistati uusi puhastusvardaid ja teisi väikeosi ning tehti muid väiksemaid korrastustöid. Sellisel kujul värskendatud Vene püss sai nimetuseks "1891. aasta moderniseeritud". Esimesed 20 uuendatud relva valmisid Relvatöökojas juuniks 1931 ning seeriavalmistus läks lahti veel samal aastal. Ühtlasi anti suured tellimused täägituppedele ja muule lisavarustusele. Eesti see mudel vastas Soome mudelile m/91.
Põhiliselt Relvatöökojas tehti järgnevalt aastas ümber tuhandeid püsse. Teise maailmasõja puhkedes oli Eestil 12 200 1891. aasta moderniseeritud vintpüssi ning järgnevalt jõuti 1939/40 uuendada veel 3000 relva ehk ühtekokku 15 200.
Kütipüss kui Eesti oma eriline püssitüüp jäi tavalise ja snaipripüssi vahepeale ning oli mõeldud jalaväe allüksuste parematele laskuritele. Neid kavandati igasse laskurjakku kolm. Nii kütipüssi kui Kaitseliidu püssi KL .300 ühiseellaseks oli 1930-ndate algusaastail väljatöötatud nn lühendatud sõjapüss 1933. aasta (või 1891/33) mudel. Selle relva kergelt kooniline raud oli 695 mm pikk ja läbimõõduga suudmest 17 mm (Vene originaalraua suudme läbimõõt oli 14,83 mm).
Prooviks valmis 13 püssi tüüp A ja 12 tüüp B ehk 1933/34 A ja 1933/34 B. Neist täiuslikum "B" tunnistati tulevase kütipüssi standardiks 1933. aasta mudel. Eesti püssimudelite nimetustes puudus esialgu ühtne süsteem ning ka kütipüsse nimetati puhuti lühendatud või 1933/1934. aasta mudeliks või Soome eeskujul püstkõrvpüssiks.
Kütipüssi tähtsamad erinevused seisnesid paksemaseinalises (läbimõõt suudmest 17 mm) rauas ning selle hoolikas töötluses ja mitmetes teistes täpsust suurendavates täiustustes – tõmbepunktiga päästik, täiesti uus sektorsihik, uus kirp ja kirbukaitse (nn püstkõrvad), muudetud kabaraud ja lae kujul (osal) ja mitmed raua ning lae sideme täiustused, lisaks suur laeotsmik nugatäägile ja uus rauakate. Luku vinnale monteeriti sisse eriline kiil sarnaselt Soome lahendiga ja pressiti lukukoda veidi kokku. Sellega vähendati luku lõtku ning tagati padruni täpsem fikseerimine padrunipesas lasu hetkel, mis samuti parandas relva täpsust.
Nugatäägiks sai ümber tehtud ning lühendatud Jaapani tääk. Eesti valis siin Soome ning ühtlasi Inglise–Ameerika–Austria lahendi, kus täägikinnitusliist paiknes lae laia hoidrõnga all. Täägitera jäi nii rauasuudmest kaugemale ega mõjutanud oluliselt lasketäpsust ja rauda sai vardaga puhastada ka täägistatult. Mauseril seevastu paiknes liist vahetult raua all. Kokku valmis 1934–1936 245 kütipüssi M1933.
Paralleelselt jätkati arendustööd relvade lasketäpsuse suurendamiseks ning paljuski võeti eeskuju ka Soome lahenditest. Nii sündis kütipüssi uus, 1938. aasta mudel. Võrreldes 1933. aasta mudeliga muudeti sel raua asetust lael ning raua laesisene esiosa sai alumiiniumümbrise, lae esiotsa sisse pandi parandatud tugevdusribid ja sabakruvi pessa puks, parandati eeltõmmet ja alumist hoidrõngast. Kokku tuli moderniseerimisel valmistada 32 uut osa ning lisaks neli vana osa ümber teha. Esimene seeria – 200 täiustatud kütipüssi M1938 – telliti Arsenalilt 28. septembril 1938 ja need valmisid suveks 1939. Järgmine tellimus 75 kütipüssile M1938 anti juulis 1939 tähtajaga oktoober 1940 ning alles selleks ajaks need ka valmisid. Paar väikepartiid (5–10 püssi) tellisid 1939–1940 ka mõned teised riigikaitseasutused.
Vanematel kütipüssidel M1933 ilmnesid ajapikku mõned puudused. Nii oli kestaeraldus raskendatud ja puhastusvarras põrus laskmisel lahti. 1939. aasta sügisel otsustati paralleelselt uute püsside M1938 tellimisega parandada ja täiustada samale tasemele ka vanemat mudelit – muuta raua sobingut, laadi, puhastusvarda ja rihma kinnitust jne. Eestipärase kirbukaitse sirged "kõrvad" otsustati painutada rohkem laiali nagu Soome "pystykorval". Tähtajaks, 1. septembriks 1939 tööga siiski hakkama ei saadud ning püssid valmisid alles 1940. aasta veebruarikuu jooksul.
Nii jõuti 1940. aastaks küll kütipüssi ühtse tüübini, kuid nende arv (445 + 75 tellitud) jäi kaugele maha kavandatud vajadusest – 12 000. Kütipüssiga jõuti Eestis vähemalt Soome viimase ning täiuslikuma sõjaeelse seeriamudeli m/28-30 tasemele ja ajaloo omapärase piruetina jõudis see relvatasand enam kui pool sajandit hiljem veel kord Eesti riiki teenida.
Kaitseliit, kelle püssipark oli valdavalt vähemväärtuslik (KL .303 ja kulunud Vene püssid), osales aktiivselt sõjapüsside erineval viisil arendamisel ja oli mõnel juhul isegi nende esimeseks tellijaks. Kaitseliidule sõjaväe poolt kasutamiseks antud 8000 Vene püssist pooltel olid rauad kulunud või hoopis kõlbmatud ning aastatel 1932–1933 võeti nende uuendamine päevakorda. Esialgu taheti piirduda tavaliste uute raudade tellimisega Arsenalilt ja sihiku muutmise ning täägita sisselaskmisega nagu 1891. aasta moderniseeritud mudelil. Kuid lühendatud sõjapüssi 1933. aasta mudeli väljatöötamisega seoses otsustati selle algse variandi kasuks ilma nugatäägi, sektorsihiku ja mõne teise, järgnevalt kütipüssil M1933 juurutatud keerukama täienduseta.
Kaitseliidu moderniseeritud püssitüübi kirjeldus kinnitati 18. oktoobril 1935 ning selle järgi tuli Kaitseliidul oma eelarve raames Vene püssid järk-järgult ümber teha. Nimesegaduse (mitu erinevat 1933. aasta mudelit) vältimiseks määraks Kaitseliidu ülem nende täiustatud Vene püsside nimetuseks KL .300 (kaliiber 7,62 mm võrdus 0,3 ehk .300 tolliga). 1936–1937 valmis Kaitseliidu tellimusel 4025 nimetatud relva, kuid ülejäänud 1891. aasta püsse Kaitseliit enam moderniseerida ei jõudnud.
1933. aastal lühendatud sõjapüssi prototüübi ja kütipüssi loomisel saadud kogemusi rakendati järgnevalt veel lühema, varem karabiinilaadiliseks loetud rauaga sõjapüssi konstrueerimisel. M1935 uuendustest võib märkida uut, Arsenali täpsuspüssi siseehitusega lühikest (600 mm) rauda ja vastavalt lühendatud ning tugevdatud laadi ja rauakatet, muudetud rauakinnitust, eelpäästikut, täägita tavakasutust ning hõlbustatud täägistamist, uut puhastusvarrast ja tulpkirpu ning selle alust koos "kõrvadega" kirbukaitsega ja kokkusurutud lukukoda. Sihik märgiti ümber meetermõõdustikule 2000 meetrini ning eraldi jaotustega tavalise S- ja raske D-kuuliga padruniga laskmiseks. Viimase tõrgeteta söötmiseks muudeti jaotusheitjat ning pressiti salve külgedesse "näsad".
M1935 esimene 10-relvaline prooviseeria valmis 1935. aasta kevadsuvel. Pärast katsetusi järgnes sama aasta detsembris tellimus juba 1425 püssile ning kuni 1939. aasta novembrini valmis kuue partiina 5570 ning 1940. teiseks pooleks veel 1200 relva.
M1935 seeriad erinesid omavahel mõnevõrra. Nii tehti 1937. aastal valminud 2. suurele partiile (1150 püssi) Mauseri tüüpi nn ratsaväe-rihmakinnitus. 1935. aastal lühendatud sõjapüssiraudadele kanti tootja lühend ja valmistamisaasta ning täht D, kui relv oli mõeldud tulistamiseks ka raske kuuliga (näiteks ARS 39 D).
Lühendatud sõjapüssid M1935 olid algselt mõeldud erialaüksustesse, kuid tegelikult jõuti sellega ka Eestis kaasaegse lühikeseraudse, ühtseks sõjapüssiks sobiva relvani sarnaselt Saksamaa, Tšehhoslovakkia, Poola ja muude riikide uute püssimudelitega. Tänu kvaliteetsele vintrauale ja teistele muudatustele oli Eesti M1935 praktilisel laskekaugusel täpne hoolimata paratamatult väiksemast kuuli algkiirusest.
Holmes, R; Mäll, J (tõlk.) (2008). Relvad. Relvade ja turviste ajalugu piltides. Tallinn: Varrak
Nõmm, T (2006). Eesti sõjapüssid 1918–1920. – Laidoneri muuseumi aastaraamat 2005. Tallinn: Eesti Sõjamuuseum
