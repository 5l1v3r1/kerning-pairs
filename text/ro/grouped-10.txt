
Căsătoriile între persoane de același sex în Spania au fost legalizate în 2005. În 2004 noul guvern socialist, condus de președintele José Luis Rodríguez Zapatero, a început o campanie pentru legalizarea lor, inclusiv a adopției de către cuplurile de același sex. După multe dezbateri, parlamentul Spaniei (Cortes Generales) a aprobat la 30 iunie 2005 o lege care permite căsătoria între persoane de același sex. Legea a fost publicată la 2 iulie 2005 și a intrat în vigoare la 3 iulie 2005.Deși susținută de 66% din spanioli, ratificarea legii nu a fost lipsită de controverse. Principalul oponent a fost Biserica Catolică, argumentând că o astfel de lege slăbește instituția căsătoriei. Alte asociații și-au exprimat la rândul lor îngrijorarea față de viitorul familiei în eventualitatea că dreptul de a adopta copii ar fi acordat și cuplurilor homosexuale. În toate părțile Spaniei au avut loc demonstrații publice cu participarea a zeci de mii de persoane, unele în favoarea și altele împotriva promulgării acestei legi. După ce căsătoria între persoane de același sex a fost aprobată, Partidul Popular, de orientare conservatoare, a atacat legea în Curtea Constituțională.Aproximativ 4.500 de cupluri de același sex s-au căsătorit în Spania în primul an de la legalizare. La scurt timp după aprobarea legii au apărut întrebări în privința statutului legal al cuplurilor homosexuale căsătorite în Spania dar care provin din țări în care astfel de căsătorii nu sunt legale. Ministerul Justiției a dispus printr-un ordin ca legea să se aplice numai cuplurilor în care cel puțin o persoană să fie de cetățenie spaniolă, indiferent dacă țara celui de-al doilea recunoaște sau nu căsătoria între persoane de același sex. Totuși, două persoane care nu au cetățenie spaniolă se pot căsători dacă ambele au reședință legală în Spania.
Prima recunoaștere legală a cuplurilor homosexuale în Spania a avut loc în 1998, când Catalonia a început să permită uniunile civile între persoane de același sex. Aceste parteneriate ofereau doar o parte din drepturile specifice căsătoriei, precum dreptul la proprietate comună sau la moștenire. După exemplul catalan din ce în ce mai multe regiuni au legalizat uniunile începând cu sfârșitul anilor 1990. În 2005, uniunile civile erau recunoscute în douăsprezece comunități autonome: Andalusia, Aragon, Asturias, Cantabria, Catalonia, Extremadura, Insulele Baleare, Insulele Canare, Madrid, Navarra, Țara Bascilor și Valencia. Legislația Spaniei permitea încă de atunci adopția copiilor din partea persoanelor necăsătorite, așadar cuplurile gay puteau să înfieze copii, deși doar unul dintre parteneri era considerat părinte din punct de vedere legal. În pofida faptului că le recunoșteau ca atare, comunitățile autonome nu aveau autoritatea de a legaliza căsătoriile între persoanele de același sex, deoarece Constituția Spaniei conferă statului spaniol dreptul exclusiv de a elabora legi în domeniul căsătoriei.La 30 iunie 2004 ministrul spaniol al justiției, Juan Fernando López Aguilar, a anunțat că a fost aprobat un plan guvernamental provizoriu pentru legalizarea căsătoriei între persoane de același sex de către Congresul Deputaților. Acest plan îndeplinea o promisiune electorală făcută de premierul Spaniei (numit și „Președintele Guvernului”), José Luis Rodríguez Zapatero, la numirea sa în funcție. Ministrul López a mai anunțat două propuneri introduse de partidul Convergència i Unió: una conferea statut legal cuplurilor necăsătorite (numite parejas de hecho, sau „uniuni de facto”), atât heterosexuale cât și homosexuale, și cealaltă permitea persoanelor transgen să le fie schimbat numele și sexul trecute în actele de identitate fără a fi necesară operația chirurgicală de schimbare de sex.Legea care permite căsătoriile între persoane de același sex a fost aprobată de cabinet pe 1 octombrie 2004. Aceasta a fost propusă parlamentului pe 31 decembrie 2004 și a fost aprobată de Congresul Deputaților pe 21 aprilie 2005. Legea a fost însă respinsă de Senat pe 22 iunie 2005, unde Partidul Popular s-a coalizat cu Partidul Democrat Creștin Catalan și a reușit să strângă 131 de voturi față de cele 119 ale susținătorilor proiectului de lege. Legea a revenit la deputați, care în Spania pot trece peste deciziile Senatului. Deputații au aprobat legea pentru a doua oară la 30 iunie 2005 cu 187 de voturi pentru, 147 de voturi împotrivă și 4 abțineri.
După aprobarea finală a legii pe 2 iulie 2005, Spania a devenit a treia țară din lume care să recunoască legal căsătoriile între persoane de același sex, după Țările de Jos și Belgia.Prima căsătorie între cupluri de același sex a avut loc la opt zile după legalizare. Aceasta a fost sărbătorită la sediul consiliului local din Tres Cantos, o suburbie a Madridului, și a avut loc între Carlos Baturin și Emilio Menéndez. Prima căsătorie între două femei a avut loc la Barcelona, unsprezece zile după intrarea în vigoare a legii.În ciuda acestor eforturi înspre egalitatea drepturilor între sexe rămânea o problemă legală: copiii născuți în cadrul unei familii de lesbiene erau recunoscuți automat doar în calitate de copii ai mamei biologice; cealaltă mamă era obligată să urmeze un proces costisitor și anevoios de înfiere. Același drept era însă oferit cuplurilor heterosexuale (chiar și necăsătorite), unde partenerul masculin era recunoscut automat ca părinte chiar dacă nu era tatăl biologic. Pe 7 noiembrie 2006, Guvernul Spaniei a amendat legea reproducerii asistate, oferind mamei nebiologice dreptul de a fi considerată părinte în cadrul unei căsătorii lesbiene.
Legea căsătoriei între persoane de același sex a fost propusă pe 30 iunie 2004 de Ministerul Justiției și a fost trimisă Consiliului General al Puterii Judiciare (Consejo General de Poder Judicial) pentru analiză. Deși a admis că discriminarea existentă împotriva homosexualilor este inacceptabilă, Consiliul a fost destul de critic pe subiectul extinderii dreptului de căsătorie la cuplurile homosexuale. Consiliul a argumentat că acest drept nu este impus de Constituția Spaniei și că discriminarea se poate rezolva și prin alte căi, precum legalizarea națională a uniunilor civile.În ciuda acestui raport negativ, guvernul a trimis legea propusă Congresului Deputaților la 1 octombrie 2004. Cu excepția Partidului Popular și Uniunii Democrate a Cataloniei (Unió Democrática de Catalunya), toate partidele parlamentare au aprobat această lege. Pe 21 aprilie 2005 Congresul a aprobat legea, cu 183 de voturi pentru, 136 împotrivă și 6 abțineri (inclusiv una din partea unui membru al Partidului Popular). Legea ce permite căsătoria între persoane de același sex este foarte scurtă, constând într-un singur paragraf care este adăugat la articolul 44 al Codului Civil Spaniol:
„El matrimonio tendrá los mismos requisitos y efectos cuando ambos contrayentes sean del mismo o de diferente sexo.”
„Căsătoria va avea aceleași efecte indiferent dacă persoanele implicate sunt de sex opus sau de același sex.”
În concordanță cu prevederile constituționale, textul aprobat de Congres a fost trimis Senatului. Pe 21 iunie 2005 o serie de experți au fost chemați la Senat pentru a dezbate legea. Experții au avut opinii divergente. Unii au considerat că adopția din partea cuplurilor de același sex nu are niciun efect asupra dezvoltării copilului, cu excepția, poate, a unei toleranțe sporite pentru homosexualitate. Psihiatrul conservator Aquilino Polaino, chemat de Partidul Popular, a numit homosexualitatea o „boală” și o „tulburare emoțională”, argumentând că „mulți homosexuali au antecedente de viol și de abuz sexual începând din copilărie” și că homosexualii în general provin din familii cu „tați ostili, alcoolici și distanți” și mame care sunt „mult prea protective” cu băieții și „reci” cu fetele. Unii membri proeminenți ai Partidului Popular s-au distanțat mai târziu de declarațiile lui Polaino, spunând că acestea nu reflectă opinia partidului.Senatul a respins textul aprobat de Congres. Vetoul a fost propus de Partidul Popular și respingerea legii a fost aprobată cu 131 de voturi pentru, 119 împotrivă și două abțineri. Din această cauză textul a fost trimis înapoi Congresului. Pe 30 iunie 2005 a fost aprobat a doua oară de către Congres, care, în concordanță cu prevederile constituționale, a avut puterea de a anula decizia Senatului. În al doilea vot al Congresului legea a fost aprobată cu 187 de voturi pentru, 147 de voturi împotrivă și patru abțineri. Acest vot a avut loc după ce Președintele Zapatero a luat cuvântul în parlament pentru a susține legea, spunând „Noi mărim oportunitățile pentru bucurie în rândul vecinilor noștri, colegilor noștri, prietenilor noștri și rudelor noastre. În același timp, construim o societate mai decentă.” Lui Mariano Rajoy, șeful Partidului Popular (în opoziție), nu i s-a permis să se adreseze parlamentului după discursul lui Zapatero; Rajoy l-a acuzat pe Zapatero că segregă societatea spaniolă.Când presa l-a întrebat pe Regele Juan Carlos I dacă va aproba legea pentru legalizarea căsătoriilor dintre persoane de același sex, acesta a răspuns „Soy el Rey de España y no el de Bélgica” („Sunt Regele Spaniei și nu al Belgiei”), făcând aluzie la Regele Baudouin I al Belgiei, care a refuzat să semneze legea belgiană ce legalizează avortul. Regele Spaniei a aprobat Legea 13/2005 pe 1 iulie 2005; aceasta a apărut în Boletín Oficial del Estado (publicația oficială a guvernului spaniol) pe 2 iulie 2005 și a intrat în vigoare pe 3 iulie 2005.
Un sondaj din aprilie 2005, realizat de Centro de Investigaciones Sociológicas (Centrul pentru Investigații Sociologice, o agenție guvernamentală) a constatat că 66% dintre spanioli sunt de acord cu legalizarea căsătoriei între persoane de același sex. Un alt sondaj, realizat de Instituto Opina cu o zi înaintea legalizării, arată că susținerea pentru căsătoria între persoane de același sex era de 62,1%, iar cea pentru adopția din partea cuplurilor de același sex era de 49,1%. Același institut a sondat opinia publică și la nouă luni după legalizare și a constatat că 61% din cei intervievați sunt de acord cu decizia guvernului de a legaliza această formă de căsătorie.Aprobarea legii a stârnit reacții negative din partea Bisericii Catolice, inclusiv Papa Ioan Paul al II-lea, care se temea de o slăbire a valorilor familiale, și Papa Benedict al XVI-lea. Cardinalul Lopez Trujillo a spus că biserica face un apel urgent la libertatea de conștiință a romano-catolicilor, încurajându-i să se opună legii. El a adăugat că toți credincioșii catolici ai căror profesii au legături cu implementarea căsătoriilor între persoane de același sex ar trebui să se opună, chiar dacă riscă să își piardă locurile de muncă.Susținătorii drepturilor gay au argumentat că deși biserica este opusă căsătoriei civile (nereligioase) heterosexuale, opoziția sa în acest domeniu nu este atât de puternică; de exemplu, biserica nu s-a opus căsătoriei lui Felipe, Prințul Asturias-ului, cu Letizia Ortiz, care a divorțat dintr-o fostă căsătorie civilă. Biserica nu a putut să strângă destulă susținere ca să influențeze ratificarea legii, deși 82% dintre spanioli se identifică ca fiind catolici. Sociologii cred că acest lucru este cauzat de creșterea liberalismului în ultimii ani, mai ales în domeniul drepturilor individuale, spațiu unde biserica avea în trecut cea mai mare influență, cu precădere în domeniul familiei. Un sondaj arată că trei sferturi dintre spanioli cred că mai marii bisericii au pierdut contactul cu realitatea socială. O altă explicație este faptul că, după moartea dictatorului Francisco Franco în 1975 influența bisericii asupra societății spaniole a scăzut, urmare a faptului că regimul lui Franco avea legături strânse cu biserica. Sondajele constată că aproape jumătate dintre spanioli nu merg "aproape niciodată" la biserică.Președintele Zapatero a răspuns criticilor din partea Bisericii Catolice cu următoarele:
„Astăzi societatea spaniolă le răspunde celor care timp de patru ani au fost umiliți, care și-au văzut ignorate drepturile, ofensată demnitatea, negată identitatea și limitată libertatea. Astăzi societatea spaniolă garantează acestor persoane respectul pe care acestea îl merită, le recunoaște drepturile, le restabilește demnitatea, le afirmă identitatea și le oferă libertate.”
„Căsătoria și familia nu suferă nici un prejudiciu dacă două persoane de același sex primesc dreptul de a se căsători. Dimpotrivă, acești cetățeni au acum șansa de a-și organiza viețile în conformitate cu normele și cerințele maritale și familiale. Nu numai că nu este nicio amenințare la instituția căsătoriei, ci această lege tocmai recunoaște căsătoria și îi dă valoarea cuvenită. Conștient că unele persoane și instituții se împotrivesc profund acestei schimbări legislative, aș vrea să spun că, precum alte reforme la codul căsătoriei, această lege nu va aduce rezultate negative, singura consecință fiind evitarea suferinței fără sens a ființelor umane. O societate care evită suferința fără sens a cetățenilor săi este o societate mai bună. În orice caz, vreau să îmi exprim respectul profund față de aceste persoane și instituții [care se opun legalizării], și cer același respect din partea tuturor care sunt de acord cu această lege. Pentru homosexualii care au tolerat personal abuzurile și insultele atâția ani, vă cer ca pe lângă curajului de care ați dat dovadă în lupta pentru drepturi civile să oferiți și un exemplu de generozitate și bucurie față de toate credințele.
Pe 19 iunie 2005 a avut loc un protest public împotriva legii. Manifestanții au fost conduși de membrii ai Partidului Popular, episcopi spanioli și reprezentanți ai Forului Spaniol al Familiei. Aceștia au spus că au reunit 1,5 milioane de persoane împotriva a ceea ce ei considerau un atac asupra familiei tradiționale; o delegație guvernamentală a numărat doar 166.000 de participanți la acest eveniment. La două săptămâni după acest protest, Federația Lesbienelor, Gay-lor, Transsexualilor și Bisexualilor (FELGT) a organizat un marș pro-legalizare, la care au estimat că au participat două milioane de persoane; surse ale poliției au numărat doar 97.000 de persoane. Ambele evenimente au avut loc în Madrid, în acel timp condus de Partidul Popular (conservator).
Un număr de episcopi spanioli au spus că, prin echivalența cuplurilor între persoane de același sex cu cele de sex opus, guvernul a slăbit căsătoria, pe care ei o definesc exclusiv ca un cuplu între un bărbat și o femeie. Forul Spaniol al Familiei și-a exprimat îngrijorarea asupra posibilității cuplurilor gay de a adopta și de a crește copii, și a argumentat că înfierea nu este un drept al părinților, ci al copiilor adoptați. Asociațiile gay au răspuns că adopția de către cuplurile homosexuale a existat de mult timp, într-o formă de facto, fiindcă multe cupluri creșteau copii care erau oficial adoptați doar de unul dintre părinți. Chiar înaintea legalizării căsătoriei între persoane de același sex adopția din partea cuplurilor homosexuale era deja legală în Navarra, Asturias, Aragon, Țara Bascilor și Catalonia. De asemenea asociațiile gay au susținut că nu este niciun argument științific cum că orientarea sexuală a părinților ar cauza probleme de dezvoltare la copiii adoptați. Acest punct de vedere este susținut oficial de Școala Spaniolă de Psihologie, care a reafirmat că homosexualitatea nu este o afecțiune medicală.
În data de 21 iulie 2005, un judecător din orașul Dénia a refuzat să emită certificatul de căsătorie unui cuplu lesbian. Concomitent, judecătorul a depus o contestație constituțională împotrivă căsătoriei între persoane de același sex, la Curtea Constituțională a Spaniei. El și-a bazat contestația pe articolul 32 al Constituției, care conține fraza: „Bărbații și femeile au dreptul de a intra în căsătorie cu deplină egalitate juridică”.În august 2005, un judecător din Gran Canaria a refuzat să emită certificate pentru trei cupluri homosexuale și a formulat încă o contestație constituțională.În decembrie 2005, Curtea Constituțională a respins ambele contestații din motivul că judecătorii nu au dreptul să pună la îndoială legea, doar să o aplice.Pe 30 septembrie 2005, Partidul Popular a inițiat o contestație constituțională separată, cauzând controverse și diviziuni în partid. Curtea Constituțională încă nu a răspuns la acest caz (2007).
La scurt timp după aprobarea legii au apărut numeroase întrebări legate de statutul legal al căsătoriei între persoane care nu au cetățenie spaniolă, după ce a fost respinsă căsătoria unui cetățean spaniol cu a un indian, ambii trăind în Catalonia. Totuși, pe 22 iulie un alt judecător din Catalonia a permis o căsătorie între o femeie spaniolă și partenera ei argentiniană. Acest judecător a argumentat că dreptul la căsătorie în Spania are precedență asupra interzicerii căsătoriei între persoane de același sex în Argentina.Pe 27 iulie Junta de Fiscales de Sala, o asociație de avocați având rol de consilier pe lângă procurorul-general, a emis o opinie care spunea că spaniolii au dreptul să se căsătorească cu parteneri de același sex provenind din țări care nu recunosc această formă de căsătorie. Căsătoria rezultantă ar fi validă în Spania, dar nu neapărat în țara de origine a partenerului străin. O ordonanță apărută în publicația oficială a guvernului afirmă:
„O căsătorie între un spaniol și un străin sau între doi străini rezidenți în Spania va fi validă din cauza aplicării legii spaniole materiale, chiar dacă legislația națională a cetățeanului străin nu permite sau nu recunoaște validitatea acestor căsătorii.”
Instrucțiunile Ministerului Justiției spun că toate consulatele sau ambasadele Spaniei din străinătate pot procesa documentația preliminară pentru căsătorii între persoane de același sex. Cel puțin un partener trebuie să fie cetățean spaniol, rezident în zona de demarcare a consulatului respectiv. Totuși căsătoria efectivă poate avea loc la consulat numai dacă legile locale permit căsătoria între persoane de același sex. Ca urmare numai consulatele spaniole din Boston, Bruxelles, Amsterdam, Toronto, Montréal, Ottawa și Cape Town au dreptul să încheie această formă de căsătorie. În toate celelalte cazuri, partenerii trebuie să se căsătorească pe teritoriul Spaniei.Cuplurile străine au dreptul să se căsătorească în Spania numai dacă ambii parteneri sunt rezidenți în Spania.
Pe 4 septembrie 2005, ziarul conservator La Razón a publicat date despre căsătorie oferite de 273 de oficii de stare civilă (dintr-un total de 437 de oficii în toată țara). Aceste date arată că dintr-un total de 35.000 de căsătorii, doar 24 au avut loc între persoane de același sex. Ziarul a argumentat că aceste statistici contrazic prioritatea cu care guvernul a tratat Legea 13/2005 și cererile asociațiilor de drepturi LGBT care susțineau că de această lege ar beneficia între 5 și 10% din populație. Pe 27 decembrie 2005, Ministerul Justiției a declarat că în cele 200 de oficii de stare civilă care aveau date computerizate au avut loc 327 de căsătorii între persoane de același sex până la data de 5 decembrie 2005. Acest raport arată că 90 dintre aceste căsătorii au avut loc în Madrid, 63 în Valencia, 35 în Barcelona și 18 în Sevilia). În restul țării nu s-a făcut deosebire statistică între căsătoriile între persoane de același sex și cele între persoane de sex opus.
În martie 2006, Pedro Zerolo, membru al guvernului spaniol, a anunțat că au fost încheiate mai mult de 1.000 de căsătorii între cupluri homosexuale. 800 din acestea au fost înregistrate în zone cu oficii complet computerizate (acoperind aproximativ jumătate din țară), iar cel puțin 200 au fost înregistrate în restul țării. Zerolo a adăugat că aproximativ una din fiecare zece căsătorii din Spania este între cupluri de același sex. Asociația spaniolă pentru drepturi LGBT, FELGT, a anunțat că, în primul an al legalizării, s-au căsătorit 4.500 de cupluri gay și lesbiene, au fost făcute 50 de cereri pentru adopție, iar trei cupluri între persoane de același sex au divorțat.

Această categorie cuprinde articole de calitate de la Wikipedia în limba română. Pentru a include un articol în această listă el trebuie mai întâi nominalizat și acceptat de comunitate. 
Pentru a vedea paginile legate de întreținerea articolelor de calitate și alte asemenea, duceți-vă la Categorie:Wikipedia articole de calitate.
Paginile de aici conțin introducerea cîte unui articol de calitate, pentru pagina principală.
Această categorie cuprinde articole care au fost propuse să fie declarate articole de calitate. Nominalizările se fac la pagina Wikipedia:Propuneri pentru articole de calitate.
O listă de articole care au fost deja declarate de calitate se găsește la pagina Wikipedia:Articole de calitate.
Cetatea Timișoara (latină Castrum Temesiensis, Castrum Temesvariensis) este o cetate istorică pe locul și în jurul căreia a fost construit actualul oraș Timișoara.
Se presupune că a existat o cetate de pământ avară, dar primele mențiuni datează din secolul al XIII-lea. Carol Robert de Anjou a construit la începului secolului al XIV-lea prima cetate de piatră (cetatea angevină). Ioan de Hunedoara a refăcut cetatea distrusă în urma unui cutremur din 1443. În 1552 cetatea a fost cucerită de turci, care au stăpânit-o până în 1716, când a fost cucerită de habsburgi.
Fiind complet distrusă în urma asediului, habsburgii au reclădit-o, mult mai mare, cu fortificații în stil Pagan, un sistem precursor sistemului Vauban. Cetatea habsburgică a fost așa de puternică încât a fost asediată o singură dată, în 1849, în timpul Revoluției Maghiare din 1848, asediu la care a rezistat.
Spre sfârșitul secolului al XIX-lea progresele în domeniul artileriei au făcut ca zidurile să nu mai poată asigura apărarea orașelor. Zidurile și spațiul liber din jurul lor (Zona Non Aedificandi) împiedicau dezvoltarea orașului, astfel că Timișoara a fost defortificată, zidurile fiind demolate și șanțurile umplute.
Actual, la începutul secolului al XXI-lea, din fortificațiile cetății habsburgice mai există Castelul Huniade, un singur bastion — Bastionul Theresia — important punct turistic, o cazemată din ravelinul porții Vienei, un rest din bastionul Eugeniu și o mică bucată din curtina dintre bastioanele Eugeniu și Elisabetha. Aceste vestigii formează monumentul istoric Cetatea Timișoara.
În zona municipiumului Tibiscum a existat un castru roman. Însă municipiumul Tibiscum a fost localizat la Jupa, fiind clasificat în Lista Monumentelor Istorice cu codul LMI CS-I-s-A-10805. În anul 1976 s-a afirmat că ar fi existat două localități „Tibiscum”, una la Jupa și cealaltă la Timișoara. Afirmația a fost infirmată încă din anul 1977. Deși este cunoscut faptul că Timișoara este străbătută pe direcția nord-est – sud-vest de un val roman și că topograful austriac Heinrich Kematmüller a făcut o afirmație controversată privind existența unui castru, deocamdată nu există altă dovadă documentară, arheologică sau epigrafică credibilă că în zona cetății Timișoara ar fi existat așa ceva.
O mențiune despre existența unei cetăți avare a făcut-o arhitectul italian Paolo Santini de Duccio, care în secolul al XV-lea a afirmat că a construit fortificații la Timișoara peste vechile fortificații avare. Existența acestei fortificații avare a fost reluată de Nicolae Ilieșiu, care a identificat-o cu Zambara. Însă s-a demonstrat că localitatea Zambara n-a existat, iar denumirea ar fi o deformare a denumirii Zanbara, care la rândul ei este o deformare a denumirii Zurobara. Zurobara este mult mai veche decât perioada avară, ea fiind menționată în secolul al II-lea de Ptolemeu, localizarea ei nefiind în zona Timișoarei — cercetările recente o localizează lângă Unip.
Denumirea de Castrum de Tymes (Thymes, Temes, Castrum Temesiensis, Castrum Temesvariensis) apare în documente începând cu secolul al XIII-lea. După prima vizită la Timișoara din toamna anului 1307, Carol Robert de Anjou a construit prima cetate din piatră între anii 1308–1315, pe locul cetății de pământ folosind meșteri italieni. Motivul alegerii acestui loc a fost că Râul Mureș Mureșul, Tisa, Dunărea și trecătorile Carpaților împiedicau un atac prin surprindere al adversarilor.
Paul Niedermaier și Mihai Opriș au presupus că cetatea era formată din două zone dreptunghiulare, de circa 170 x 110 m, adică cu o suprafață de circa 2 ha.Cetatea propriu zisă era în zona de la nord, care era în perimetrul actualelor străzi Alba Iulia – Dimitrie Cantemir – Carol Telbisz – Piața Huniade. Paul Niedermaier a presupus că în cetate trama stradală era dreptunghiulară, existând două străzi principale, una nord – sud și cealaltă est – vest. Cea nord – sud era un drum comercial care unea două porți și era situată între străzile actuale Alba Iulia și Lucian Blaga, iar cea est – vest era în zona actualei străzi János Bolyai. În partea de sud, într-un perimetru asemănător, s-a construit un castel pe locul actualului Castel Huniade. Castelul a fost reședința lui Carol Robert de Anjou și a curții sale între 1315–1323, perioadă în care Timișoara a fost capitala Regatului Ungariei. Între cele două zone fortificate exista un pod, pentru apărarea căruia ulterior s-a construit un turn, Turnul Apei, care a devenit unul dintre simbolurile de pe stema Timișoarei. La nord de cetate exista o zonă rurală locuită, nefortificată, cu parcele neregulate.În data de 19 iunie 1404 a devenit comite de Timiș Filippo Scolari. Scolari a găsit cetatea angevină într-o stare foarte proastă, ea necesitând renovări masive. În timpul său au fost înălțate și întărite cu palisade zonele mai expuse atacurilor. Castelul a fost refăcut și i-a servit ca reședință până la decesul său din anul 1426. Simultan au fost ridicate sau refăcute diferite edificii publice din oraș, ceea ce a dus la înviorarea vieții economice.Cetatea angevină a rezistat până la cutremurul din 1443.
În anul 1441 comite de Timiș a devenit Ioan de Hunedoara. La 5 iunie 1443 a avut loc un cutremur puternic, care a dărâmat zidurile cetății, castelul și alte clădiri din oraș. Ioan a luat măsuri pentru refacerea cetății: a dispus recuperarea materialelor din ziduri și completarea lor cu piatră adusă din carierele de la Vârșeț. În perioada anilor 1443–1448 zidurile au fost refăcute în pozițiile dinainte, dar mai înalte și mai rezistente, cu excepția laturii de vest, care a rămas cum a făcut-o Scolari, deoarece având în față mlaștini întinse de circa 2–3 km, era mai puțin expusă atacului. Spre nord, fortificațiile au fost extinse cu un val de pământ întărit cu palisade până în zona actualei străzi Eugeniu de Savoia. În față, valul avea un șanț cu apă. Toate acestea apărau zona locuită de la nord de cetatea angevină, zonă care a devenit cu timpul zonă urbană (orașul). La nord de oraș s-a dezvoltat o mare zonă rurală, Palanca Mare (palancă = palisadă, în sensul „în dreptul palisadei lungi”).De asemenea, a refăcut castelul păstrând la vest zidul în poziția originală, dar a extins castelul spre est cu circa 10 m. Castelul dispunea de o fântână proprie și rezerve de apă. În Turnul Apei era instalată o baterie de artilerie. La sud de castel se găsea o insulă locuită, dar slab fortificată (Insula, Palanca Mică). Insula și mlaștinile de la est și vest țineau castelul în afara bătăii tunurilor epocii, iar dinspre nord castelul era apărat de cetate. Astfel castelul, deși nu era în interiorul cetății, juca rolul de donjon.În timpul Huniazilor cetatea avea patru porți: Poarta Aradului, Poarta Lipovei (Praiko), Poarta Ardeleană și Poarta Turnului Apei.Ladislau Postumul a împrumutat de la Ioan de Hunedoara suma de 20 000 de florini (en) (1 florin conținea circa 3,4 g de aur fin), necesară pentru operațiile sale militare. În anul 1453, cu ocazia majoratului lui Ladislau, Ioan s-a retras din activitate, iar Ladislau i-a dat în contul datoriei cetatea Timișoara. Actul de donație, datat în 20 august 1455, a fost confirmat de capitulul din Cenad la data de 3 septembrie 1455 și l-a reconfirmat ca rege în ziua de 7 aprilie 1456. Inițial lucrările de refacere a cetății s-au făcut pe banii visteriei regale, însă după ce aceasta a trecut în proprietatea Huniazilor, aceștia au întreținut-o din fondurile lor proprii. Castelul a fost mărit. La parter erau gărzile, sala cavalerilor, închisoarea și grajdurile, la etaj încăperile regale, camerele de oaspeți și o capelă. S-a adăugat al doilea etaj prevăzut cu birouri și alte camere de oaspeți. Vechiul donjon a fost înălțat la aproape 40 m.Castelul Huniazilor i-a servit ca sediu și lui Pavel Chinezu, comite de Timiș în perioada 1478–1494, care a intrat în posesia deplină a lui în anul 1489. Asemenea predecesorilor săi, și el a întărit zidurile și bastioanele.La 15 iunie 1514 cetatea, apărată de Ștefan Báthori (hu), a fost asediată de oastea țărănească condusă de Gheorghe Doja. Pentru a o putea cuceri, Doja a încercat să sece mlaștinile care o înconjurau prin devierea râului Timișel în Timiș. În acest scop a dispus săparea unui canal lung de circa 7 km din zona actualului cartier Fabric până în zona actualei localități Giroc, însă nu a avut timpul necesar să-l termine. Peste doar câteva zile în fața Timișoarei a apărut armata voievodală a lui Ioan I Zápolya, care la 15 iulie a înfrânt oastea țărănească.După Bătălia de la Mohács din 1526 Timișoara a fost tot mai amenințată. În anul 1550, în urma tratatului încheiat cu văduva lui Ioan I Zápolya, habsburgii au preluat cetatea Timișoarei și au adus arhitecți italieni, cum a fost Martino de Spazio, care au întărit zidurile, au fortificat Turnul Apei pentru archebuzieri și au construit bastioane, pregătind cetatea pentru a rezista otomanilor, fapt care contravenea relațiilor anterioare dintre habsburgi și otomani. Otomanii, prin susținerea lui Ioan I Zápolya ca voievod al Transilvaniei, considerau că Banatul era sub suzeranitatea lor.
Importanța strategică a cetății Timișoara era dată de poziția strategică pe care o avea în planurile de expansiune ale Imperiului Otoman la frontierele Imperiului Habsburgic și ale Principatului Transilvaniei. Principala direcție de atac a otomanilor era de-a lungul malului drept al Dunării, spre Belgrad, Buda și Viena. Pentru apărare, în Serbia s-au fortificat cetăți la Golubăț, Smederevo, Cuvin, Belgrad, Petrovaradin. Deoarece punctul de intrare era pe la Porțile de Fier, în Clisura Dunării erau numeroase cetăți: la Turnu Severin, Ada-Kaleh, Orșova, Dubova (Peci), Svinița, Drencova.
Una dintre căile de intervenție militară a otomanilor în Transilvania era de-a lungul Mureșului, unde aproape toate localitățile riverane erau fortificate, principalele cetăți fiind la Seghedin, Cenad, Arad și Lipova.Timișoara însăși trebuia protejată. Una dintre căile de acces spre ea era prin culoarul Timiș-Cerna. Aici existau cetăți la Mehadia, Caransebeș, Jdioara și Lugoj. Dinspre Transilvania, ea era apărată de cetățile de la Făget și Hațeg. Mai existau cetăți în teritoriu la Ilidia, Vârșeț, Cuiești și Ciacova.Situată aproape în mijlocul Banatului, Timișoara putea sprijini toate aceste cetăți, motiv pentru care beii otomani de pe Dunăre afirmau că „cine cucerește Buda cucerește un oraș, pe când cine cucerește Timișoara cucerește o țară”. Ca urmare, reacția otomană la preluarea Timișoarei de către habsburgi nu s-a lăsat așteptată. În septembrie 1551, Sokollu Mehmed Pașa (en) - beilerbeiul Rumeliei, și-a început campania în fruntea unei armate formată din 8000 de ieniceri, 100 000 de achingii, 13 sangeacbei cu trupele lor. Pentru a reține trupele din Transilvania, și probabil pentru a o ocupa, el se baza și pe domnii Țărilor Române și pe tătari. Pentru a izola Timișoara Sokollu Pasha a pornit de la Belgrad și a înaintat pe Tisa cucerind pe rând cetățile Novi Beče (19 septembrie) și Zrenjanin (Becicherecul Mare, 25 septembrie). Apoi pe Mureș până la Lipova, ocupând cetățile Dudeștii Vechi, Cenad, Igriș, Felnac, Zădăreni, Nădlac, Ciala, Arad, Mândruloc, Păuliș și Chelmac. Lipova a fost ocupată fără luptă la 5 octombrie de Ulama Pașa, care a rămas acolo sangeacbei al cetății.Din Lipova armata otomană — împuținată, deoarece a trebuit să lase garnizoane în cetățile ocupate — s-a îndreaptat spre Timișoara, în fața căreia avangarda de 600 călăreți a ajuns la 13 octombrie, iar restul armatei, de 18 000 de oameni, în ziua următoare.Garnizoana cetății, comandată de Ștefan Losonci (hu), era formată din 200 de husari din Ardeal, 600 de spanioli — sub comanda lui Casparo Castelluvio din Sardinia, Bernard Aldana, Alphons Perez și Rodriguez de Villandrando — mercenari germani și italieni și trupe de maghiari, români și sârbi, în total peste 2000 de călăreți și 1500 de pedestrași.Asediul cetății a început la 18 octombrie. Turcii au început să sape tranșee în zona care va deveni Palanca Mare și au amplasat două tunuri de asediu care să bombardeze fortificațiile de la nord, dar intervenția cavaleriei apărătorilor a împiedicat acțiunea. Tot atunci a fost atacată și insula, dar atacurile din 18 și 19 au fost respinse. În 20 octombrie turcii au atacat din est, dar au fost respinși. În 22 și 23 apărătorii au lucrat la repararea stricăciunilor produse de bombardamente, iar în 24 au respins încă un atac. La 25 octombrie vremea s-a răcit mult, ploaia a inundat tranșeele săpate, iar după 26 octombrie, în virtutea unui privilegiu, ienicerii nu mai erau obligați să rămână pe câmpul de luptă, astfel că Sokollu Pașa s-a văzut nevoit să ridice asediul și s-a retras spre Beče.Trupele din garnizoana cetății au preluat inițiativa și la 29 octombrie au recucerit cetatea Cenad. La 4 noiembrie trupele imperiale comandate de Giovanni Battista Castaldo au ajuns la Lipova și, după un asediu de două săptămâni, au cucerit cetatea, prin predare. După obiceiurile cavalerești ale vremii, predarea s-a făcut condiționat, cu permisiunea ca turcii să poată pleca. Însă trupele lui Andrei Báthori n-au respectat înțelegerea și au măcelărit garnizoana. Ulama Pașa însuși a fost rănit, dar a reușit să fugă. Acest fapt a avut urmări anul următor la cucerirea Timișoarei. Până la sfârșitul lui noiembrie toate cetățile ocupate de turci în cursul campaniei din 1551 au fost recuperate.
Campania pentru cucerirea Timișoarei de către turci a început la 22 aprilie 1552, când trupele turcești sub comanda celui de al doilea vizir, marele serdar Kara Ahmed Pașa (en), au plecat din Adrianopol spre Belgrad. Împreună cu oastea Rumeliei comandată de Sokollu Pașa au trecut Dunărea și la 24 iunie avangarda de 1500 de călăreți a ajuns la Timișoara. La 28 iunie a început asediul, Sokollu Pașa fiind poziționat la est de cetate, iar Hassan Pașa, beilerbeiul Anatoliei la vest. Turcii dispuneau de 16 balimezuri (en) (tunuri mari de asediu). Garnizoana cetății avea circa 2500 de oameni — dintre care 1000 de maghiari, 400 spanioli, 200 austrieci, 300 cehi — și 17 tunuri. Comandantul cetății era același Losonci din anul precedent.
Asediul a durat până în 25 iulie. Au fost asalturi turcești în 29 iunie (asupra Insulei), 3 iulie (dinspre nord), 6 iulie (asupra Insulei) și 12 iulie. În 6 iulie turcii au cerut prima dată capitularea. Tunurile turcești au bombardat încontinuu cetatea iar apărătorii nu mai apucau să repare stricăciunile. La 18 iulie au fost alte tratative cu turcii cu privire la capitulare, dar părerile apărătorilor erau împărțite, locuitorii cereau predarea cetății, dar oștenii, sperând în ajutorul lui Castaldo — care nu a mai sosit — doreau continuarea luptei și au folosit cele două zile de armistițiu pentru a repara pe cât posibil fortificațiile. Între timp artileria turcească a ajuns la 30 de tunuri, organizate în trei baterii. La 20 iulie turcii au reluat bombardamentele, iar în zilele următoare bastioanele și zidurile au fost dărâmate. La 24 iulie Turnul Apei a fost distrus și cucerit de turci, dar cu mari pierderi — peste 2000 de luptători. Prin căderea Turnului Apei s-a întrerupt legătura castelului cu orașul. La 25 iulie a avut loc ultimul asalt și locuitorii au cerut din nou predarea cetății. La 26 iulie mercenarii spanioli și austrieci au recunoscut că cetatea nu mai poate fi ținută și au capitulat.La 27 iulie, conform convenției de predare, garnizoana a ieșit din cetate prin poarta Praiko, dar turcii, drept represalii pentru masacrarea garnizoanei de la Lipova din anul precedent, au hotărât să încalce și ei condițiile de armistițiu și au provocat un incident care s-a soldat cu uciderea apărătorilor, inclusiv a lui Ștefan Losonci.În urma cuceririi cetății cea mai mare parte a Banatului a devenit Pașalâcul Timișoara, primul beilerbei fiind Kasâm Pașa.
După cucerirea Timișoarei de către turci, informațiile despre evoluția orașului sunt lacunare. Hărțile și vedutele publicate se bazau pe informațiile anterioare. Deși făcută în secolul al XVIII-lea, la harta lui Matthäus Seutter (de/en) suprafețele nu corespund, insula și zona Fabric apărând mult mai mici. Răspândirea acestei hărți se datorează faimei autorului și coloritului. Veduta de dedesubt, bazată pe vedute mai vechi, este incorectă. Tot incorecte sunt și vedutele publicate în1656 de Nicolas Sanson (fr/en) sau Gabriel Bodenehr (de), precum și multe altele.O schiță mai aproape de realitate a fost realizată în 1602 de Ferenc Wathay (hu), schiță care a stat la baza unei vedute de Ludwig Förster (de) din 1836. În imagine orașul este văzut dinspre nord-est. Se vede castelul și zidul cu bastioane care-l înconjoară, Turnul Apei, forma neregulată și zidurile cu bastioane ale orașului și casa pașei.
În timpul ocupației turcești, Timișoara era împărțită în trei părți: cetatea, orașul și suburbiile. Cetatea era zona unde se afla castelul, sediul valiului (guvernatorul) și caimacamului (locțiitorul, cu grad echivalent de colonel). Orașul era zona fortificată de la nordul cetății. În mijlocul orașului se găsea Bazarul, centru al comerțului. Suburbiile (Palanca Mare) erau la rândul lor împărțite în Orașul rascian (rascian era numele dat de habsburgi sârbilor, „raților” ortodocși) și Insula, (altă insulă decât cea care proteja castelul la sud) înspre est, în fața Porții Apei. În fața castelului, spre oraș, se afla Turnul Apei. Castelul era înconjurat de încă patru turnuri de apărare, unite între ele și de cetate prin ziduri.Doar otomanii trăiau în oraș. Catolicii și rascienii trăiau în suburbii, unde-și aveau bisericile proprii.Henrik Ottendorf, care a vizitat Timișoara în 1663, a descris-o într-o lucrare și a desenat o vedută considerată mult mai exactă decât cele cunoscute în epocă. Veduta este o vedere de la nord. În vedută apar cele 8 minarete ale moscheilor enumerate în lucrare și turnurile, acoperite cu plumb:
a — moscheea Kadintzametschit (turcă Kadın Mescidi) = Moscheea Cadânelor, aflată în suburbie (la Opriș, Moscheea Hanului, H pe harta lui Perrette);
b — moscheea Kilitsametschit (turcă Kilise Camii) = Moscheea Bisericii, deoarece anterior fusese o biserică, aflată în suburbie (L1);
c — moscheea Hunkiartzmetschit (turcă Hünkar Camii) = Moscheea Sultanului Învingător (Soliman Magnificul), Marea Moschee, aflată în actuala Piață Sfântul Gheorghe, provenită din principala biserică creștină (A);
d — moscheea Tzintzimmemetschit (turcă Cimcime Camii) = Moscheea Cimcime (kurdă: cimcime = mlăștinos [de la mlaștină]), aflată în cetate, spre castel (la Opriș, Moscheea Disdarului, E);
e — moscheea Seiditzametschit (turcă Seydi Ahmed Pașa Camii) = Moscheea lui Seidi Ahmed Pașa, aflată în șanț, lângă Poarta Cocoșului (G);
f — moscheea Silihdarmetschit (turcă Silahdar Camii) = Moscheea Silihtarului, Ottendorf o plasează în insulă (la Opriș, Moscheea Ifar Pașa, dar este posibil ca Ifar Pașa să fi fost silihtar, N)
g — moscheea Aischkaadintzametschit (turcă Ayşe Kadın Camii) = Moscheea Cadânei Aișe (la Opriș, Moscheea Tăbăcăriei, F);
h — moscheea Muradiemetschit (turcă Muradiye Camii) = Moscheea Sultanului Murad al III-lea, aflată la capătul suburbiei, la vest.Toate acestea erau mescit = meceturi (moschei mici).
Alte litere de pe veduta lui Ottendorf reprezintă: i — turnul Porții Azapilor (P);
n este turnul Porții Sângelui (S).Pe harta lui Perrette (1716) în interiorul orașului mai apar trei moschei: Moscheea Gemgime (Cimcime? o confuzie?, B), Moscheea Ali Bei (Opriș o numește Moscheea Disdarului, C), Moscheea Silihtarului (altul decât Ifar Pașa, moscheea era unde este acum Cazinoului Militar, D) și casa pașei (45). În suburbie apare în plus Moscheea Segek (I), dar nu și moscheea Sultanului Murad. Mai este enumerată Moscheea Ali Coș (Ali Koç, Opriș o plasează pe locul bisericii rascienilor). Lângă castel apare Moscheea Padișahului (M). Franciscanii aveau o biserică în partea de est a orașului rascian, în actualul cartier Fabric (L). Și mai la est era biserica rascienilor (K).
Orașul era înconjurat de ziduri înalte de pământ întărite cu palisade din trunchiuri de copaci legate cu împletituri de nuiele. Zidurile de la vest, nord și est erau protejate de o contragardă tot de pământ, cu palisadă. Zidul de la sud era protejat de castel, iar dinspre sud-est și sud-vest erau protejate de mlaștini. Atât în fața contragărzii, cât și în fața zidurilor (inclusiv între zid și contragardă) existau șanțuri adânci, alimentate de apa Timiș[el]ului.Zidurile orașului aveau 5 porți:
Horos Kapî (turcă Horoz Kapısı) = Poarta Cocoșului, spre nord-vest (O pe harta Perrette),
Kuciuk Kalle Kapî (turcă Küçük Kale Kapısı) = Poarta Mică a Cetății spre sud (R), și
Kana Kapî (turcă Kana Kapısı) = Poarta Sângelui spre vest (S).Contragarda avea și ea patru porți: Poarta Cocoșului (Z), Poarta Sedi Pașa (V), Poarta Osman Aga (X) și Poarta Pașa Agalelor (Y). În Palanca Mare se intra prin Poarta Podului Lung Basculant (în nord-vest, în dreptul Porții Cocoșului, Z), Poarta Forforos (&), Poarta Martoloz (2) și Poarta Vămii (în nord-estul cartierului, 3). În Palanca Mică se intra prin Poarta Belgradului (4).
Zidurile și contragarda aveau bastioane — în partea de nord-est era bastionul arsenalului de artilerie (5). Poarta Apei era apărată de bastionul Porții Apei (6). Bastionul Arsenalului era flancat de bastionul de la Poarta Azapilor (7) și de bastionul Ali Pașa (8). Pe latura de nord erau bastioanele Azig Pașa (9) și al Cocoșului (10). În partea de vest erau bastioanele Yamak (11) și cel al Turnului Sângelui (12). Existau două bastioane de o parte și de alta a Porții Mici a Castelului și alte două bastioane în colțurile sudice ale zidurilor ce apărau castelul. Fortificațiile au fost refăcute în anul 1571.La început garnizoana permanentă era formată din circa 250 de oșteni cu soldă, din care circa 100 de călăreți (ulufegii). Aceștia erau organizați în grupe (ode) de 8 călăreți sub comanda unui sergent. Existau două escadroane, unul format din 6 grupe și unul din patru grupe. Apoi erau azapii. Exista o formație de 75 de oameni, organizați în 3 rias de câte 20 de oameni (2 ode de câte 10 oameni) și comandanții lor și alta de 44 de oameni, organizați în 2 rias, similar. Existau circa 20 de martologi (marinari creștini de pe Dunăre care erau grăniceri) și câțiva müteferiki (diverși, cu diverse specialități). În cazul confruntărilor militare aici erau detașate și alte trupe. De-a lungul timpului garnizoana a crescut, în anul 1624 avea circa 1000 de oameni.În septembrie 1595 Timișoara a fost asediată de trupele lui Sigismund Báthory, însă acestea s-au retras la venirea trupelor otomane trimise în ajutor. Anul următor, în iunie. asediul a fost repetat, dar tot fără succes. În 1597 habsburgii au oferit un tribut anual de 12 000 de scuzi (c. 40 kg de aur fin) pentru restituirea cetății Timișoarei, dar otomanii au refuzat. Asediul transilvănenilor s-a reluat în octombrie–noiembrie, dar tot fără succes. În februarie 1600 trupele lui Mihai Viteazul sub comanda lui Baba Novac au atacat Timișoara și au ars mahalalele, dar nu au asediat-o și au trecut mai departe spre Panciova. În octombrie 1603, a fost rândul lui Gheorghe Basta să asedieze Timișoara, dar tot fără succes.Între 1660–1664 Timișoara a fost vzitată de mai multe ori de Evliya Çelebi, iar în 1663 de Henrik Ottendorf, care au făcut descrieri ale celor văzute. În a doua jumătate a secolului al XVII-lea au fost executate contragarda și fortificațiile palăncilor și se consideră că de atunci datează și denumirile de Palanca Mare și Palanca Mică. În anul 1686 cetatea Timișoara s-a pregătit de luptă. Un inventar al armamentului nota existența a 54 de piese de artilerie, din care 3 balimezuri, 1346 de puști, 402 de arcuri cu 11 760 de săgeți, 5156 de grenade și altele. În prima jumătate a anului 1688 au fost reparate fortificațiile. Între toamna lui 1689 și primăvara lui 1690, cetatea Timișoarei a fost supusă unui lung asediu din partea imperialilor, care până la urmă s-au retras. În perioada anilor 1692–1693, fortificațiile au fost din nou reparate și cetatea a fost aprovizionată cu armament. În toamna lui 1695 sultanul Mustafa al II-lea a vizitat Timișoara și a organizat o expediție de cucerire a cetății Lipova. Armamentul cetății cucerite, între care 6 balimezuri, a fost adus la Timișoara. În 1696 imperialii, sub conducerea principelui elector de Saxa, Frederic August, au asediat din nou Timișoara, însă au fost înfrânți de oastea turcească venită în ajutor, după care fortificațiile au fost din nou refăcute. Deși fortificațiile erau mereu reparate, ele erau de pământ cu parapete de lemn masiv văruit, incapabile să reziste tunurilor din secolul al XVIII-lea. Dintre clădiri, doar castelul, moscheile și zidurile din jurul castelului și cetății (partea de sud a orașului, cetatea angevină), erau din zidărie, restul construcțiilor erau din lemn, fapt care a favorizat incendiile.Timișoara este considerată capitala Banatului încă de pe timpul Pașalâcului Timișoara.
În războiul austro-turc din 1716-1718, la 5 august 1716 Eugen de Savoia a împrăștiat armata otomană la Petrovaradin. Întrucât mai dispunea de resurse suficiente, s-a îndreptat spre Timișoara. Armata imperială era formată din circa 45 000 de infanteriști, avea peste 23 000 de cai, 50 de tunuri de câmp și 87 de tunuri de asediu. Garnizoana otomană avea circa 16 000 de oameni și 150 de tunuri.La 21 august, paisprezece escadroane de cavalerie sub comanda generalului Rotenhan au ajuns la Timișoara. Până la 26 august au ajuns și restul trupelor, inclusiv Eugen de Savoia. Asediul a început la 31 august. Între 1–15 septembrie s-au făcut lucrări genistice: s-au săpat tranșee și s-au amplasat tunuri care au executat foc de acoperire pentru lucrări. Din 16 septembrie bombardamentele s-au generalizat pe tot frontul, cu intensitate tot mai mare, pe măsură ce tunurile ajungeau și erau puse în poziții. Între 20–22 septembrie au apărut primele spărturi în ziduri. Între timp a ajuns la Timișoara venind de la Alba Iulia și alt corp de armată, format din 14 escadroane de cavalerie și 4 batalioane de infanterie, sub comanda generalului de Steinville. Contraatacurile otomanilor au fost respinse. În 25 septembrie bombardamentul reciproc a fost intens. La 26 septembrie trupele otomane sosite în ajutorul cetății au atacat de trei ori dinspre sud, dar neputându-se sincroniza cu contraatacurile apărătorilor cetății nu au reușit să intre în cetate. La 30 septembrie a fost cucerită contragarda. Între 1 și 10 octombrie s-au executat noi lucrări genistice și s-au reamplasat tunurile. La 11 octombrie a început un bombardament masiv pentru distrugerea zidurilor în urma căruia la 12 octombrie ora 11 și jumătate pe un bastion apare steagul alb al capitulării.Conform condițiilor capitulării, otomanilor și curuților li s-a permis să părăsească cetatea cu bunurile lor personale. Pentru retragerea lor li s-au pus la dispoziție circa 1000 de căruțe. S-a permis luarea merindelor necesare pentru un drum de 10 zile până la Belgrad. Însă nu s-a permis plecarea dezertorilor din armata habsburgică, iar armamentul greu, praful de pușcă și proviantul, au trebuit lăsate pe loc.După cucerirea în 1718 a Belgradului de către austrieci războiul austro-turc s-a încheiat, iar pacea de la Passarowitz a confirmat apartenenența Banatului Timișoarei, inclusiv a cetății Timișoara la Monarhia Habsburgică.
După cucerirea cetății aceasta era practic distrusă. Austriecii au trecut la fortificarea ei, însă nu a existat de la început o concepție unitară, cauza fiind că cetatea trebuia menținută funcțională. În perioada 1717–1727 au apărut mai multe propuneri, care au rămas nefinalizate. Imediat după cucerire, inginerul militar cpt. François Perrette, care realizase în 1715 fortificațiile de la Slavonski Brod, a fost însărcinat să facă o ridicare topografică a cetății și să facă propuneri pentru noile fortificații. El a realizat trei planuri, primele două în octombrie 1716 și februarie 1717, planuri considerate foarte exacte, iar într-al treilea, publicat în 1729, erau figurate și fortificațiile propuse. Prima fortificație, realizată în 1716, a fost „Noul Ravelin”, care urma să apere Palanca Mică dinspre sud.O primă propunere viza realizarea unor bastioane pe traseul vechiului zid de la nord. Palanca mică urma să fie păstrată, iar la capătul estic al fostei Palănci Mari să se realizeze cazărmi. Problema era spațiul prea mic din interiorul zidurilor. Totuși, proiectul prevedea o primă formă a Cazărmii Cazematate, ulterior cunoscută drept Cazarma Transilvaniei, care să închidă perimetrul în partea de sud-est a cetății. Zona Palăncii Mici era propusă ca zonă rezidențială.O altă propunere viza realizarea unei zone rezidențiale la sud-est de cazărmi. Fiind în mlaștină, era mai puțin expusă în caz de asediu. Însă bastioanele propuse erau de tip italian, deja perimate, iar forma fortificației se îndepărta de principiile orașului ideal. Din proiect se vede că se știa deja că cetatea va avea trei centuri de fortificații.Propunerea lui Geyer viza păstrarea combinației cetate plus castel, rezervând și o zonă de extensie spre sud-est. Propuneri pentru această zonă de extensie au existat și după închiderea primei centuri de ziduri, după cum se vede în planul nr. 3, din 1734. Planul nr. 3 este primul plan oficial care cuprindea întreg conturul fortificațiilor cetății. În acest plan, elementele figurate cu roșu reprezentau clădiri realizate (erau realizate Cazarma Cazematată, iar din bastionul Theresia, doar depozitul de proviant), la cele figurate cu negru erau realizate fundațiile, iar la cele figurate cu galben erau propunerile de închidere a curtinei.
Piatra de temelie a viitoarei cetăți a fost pusă la 25 aprilie 1723, ocazie cu care a fost îngropată și o placă de zinc cu inscripția „Imperante Carolo VI, Duce Eugenio Sabaudiae Principe per cladem Petro-Varadini MDCCXVI a Turcis recuperata Provincia, sub preadisio Claudii Comitis a Mercy anno a patru Virginis MDCCXXIII die XXV. mensis Aprilis Temesvarini moenia fundabantur” (română După ce sub guvernarea lui Carol al VI-lea, conducătorul de oști Eugen prinț de Savoia, prin bătălia de la Petrovaradin în anul 1716 a recucerit provincia de la turci, au fost constituite zidurile Timișoarei sub președintele conte Claudiu de Mercy în anul 1723, după nașterea fecioarei, în aprilie 25), însă planurile indică faptul că lucrările efective au început mai târziu. Prima lucrare de fortificații care va aparține cetății finale a fost Cazarma de Infanterie Cazematată, contruită între 1727–1729. În acel moment cetatea încă nu era proiectată.În 1732 o bună parte din cetate era proiectată și s-a început săparea șanțului din fața viitoarelor bastioane. Într-un an el a fost executat, inclusiv zidăria escarpei curtinei principale. Întârzierea la începerea lucrărilor s-a datorat necesității de a executa în prelabil lucrări hidrotehnice de regularizare în amonte pentru asigurarea apei necesare șanțurilor fortificațiilor, lucrări executate între 1728–1732.
În 1740 erau realizate primele două centuri de fortificații ale cetății. Prima centură era formată din 8 bastioane (din cele 9 în final) de tip Pagan (precursor al fortificațiilor de tip Vauban) și zidurile de curtină dintre ele. A doua centură era formată din opt raveline plasate între bastioane și de primul rând al contragărzilor bastioanelor. În acest moment se știa exact cum va arăta în final cetatea și cât va fi zona non aedificandi, astfel că în 1744 s-a aprobat amplasarea suburbiilor germană (actualul cartier Iosefin) și rasciană (actualul cartier Mehala).
Planul cetății din 1808 (în casetă) arată forma finală a cetății, cele trei centuri fiind terminate în 1764. Figura alăturată este trasată pe baza acestui plan și evidențiază detaliile. Cu diferite nuanțe de verde sunt reprezentate banchetele (en), barbetele (en), drumurile acoperite (en) și glacisul. Cu albastru sunt reprezentate cunetele (fr), iar cu albastru deschis zonele inundabile în caz de asediu. Cu galben sunt reprezentate căile de acces, podurile și rampele. În zona intra muros existau clădiri fortificate reprezentate cu bordo: Castelul Huniade (1), Cazarma de Infanterie Cazematată (ulterior Cazarma Transilvaniei, Cazarma Ardeleană – 2), Cazarma Serviciului de Construcții al Fortificațiilor (Casa Inginerilor – 3), Cazarma Vienei (ulterior Cazarma Franz Joseph – 4), pulberăria (5), spitalul de dermatologie (6) și spitalul militar (7). Existau trei piețe: Piața de Paradă (8), Piața Principală (9) — lângă care se aflau domul (10) și biserica rasciană (11) — și o mică piață triunghiulară (actuala piață Sfântul Gheorghe) în care se afla o biserică, fosta Mare Moschee (12). Nivelul de paradă (nivelul solului) a rămas alb.
Profilul vertical al fortificațiilor era de tip Vauban, cu trei centuri, fiecare având în față zone inundabile. Prima centură, ale cărei parapete sunt reprezentate cu roșu, era formată din nouă bastioane și zidurile de curtină. Pe planurile fortificațiilor bastioanele și ravelinele erau numerotate cu cifre romane, în sens orar, începând cu cel din nord-est (similar cu cifrele de pe cadranele ceasurilor). Bastioanele erau:
I     Bastionul Francisc, separat de zona intra muros, accesul pe el făcându-se printr-un pod de lemn. La stânga era flancat de o platformă de artilerie și de o structură de tip clește.
II    Bastionul Theresia, singurul rămas până în ziua de azi, a fost prima structură de rezistență construită, conceput inițial ca ravelin. Are urechi și o retragere deoarece a fost conceput să poată funcționa independent de restul cetății, chiar și dacă ar fi fost penetrat.
III   Bastionul Joseph, care flanca poarta Transilvaniei, avea o singură ureche și o latură curbă.
IV   Bastionul Leopold (Hamilton, bastionul pulberăriei) nu avea urechi și era flancat de structuri de apărare de tip clește. Pe el era amplasată clădirea pulberăriei.
V    Bastionul castelului, destinat protejării Castelului Huniade. Avea o singură ureche, către poarte Petrovaradinului.
VI   Bastionul Mercy, care flanca la vest poarta Petrovaradinului și proteja cazarma serviciului fortificațiilor și spitalul de dermatologie. Avea urechi și flancul drept era protejat de o platformă de artilerie.
VII  Bastionul Eugeniu, care proteja spitalul militar și cel de dermatologie. Avea urechi, cea din stânga mai există lângă Piața 700. În dreapta era flancat de o structură de tip clește.
VIII Bastionul Elisabetha, care flanca poarta Vienei la stânga. Avea urechi și era protejat pe ambele flancuri de structuri de tip clește.
IX   Bastionul Carol, care flanca poarta Vienei la dreapta. Avea urechi și era protejat pe flancul stâng de o structură de tip clește, iar pe flancul drept de o platformă de artilerie.Bastioanele aveau două niveluri de amplasare a artileriei: nivelul inferior, din care tunurile trăgeau prin ambrazuri, și nivelul superior, din care tunurile de pe barbetă trăgeau peste parapete.A doua centură, ale cărei parapete sunt reprezentate cu maro, era formată din 7 raveline care flancau bastioanele — cu excepția bastionului Theresia care era flancat de redane (en) — și 9 contragărzi ale bastioanelor. Ravelinele erau flancate de caponiere. Ravelinele din partea de nord a cetății erau întărite, pe cele dintre bastioanele Mercy și Elisabetha erau aplasate lunete, iar pe cele dintre bastioanele Elisabetha și Francisc erau amplasate redane.A treia centură, ale cărei parapete sunt reprezentate cu violet, era formată din anvelopa ravelinelor și contragărzilor din centura a doua. Anvelopa era formată din alte 9 contragărzi flancate de 9 redane triple.
Accesul în cetate se făcea prin trei porți: Poarta Vienei (sau Poarta Aradului, Poarta Mehalei) în partea de nord–nord-vest a cetății, între bastioanele Elisabetha și Carol, Poarta Transilvaniei (sau Poarta Ardeleană, Poarta Lugojului) în partea de est a cetății, între bastioanele Theresia și Joseph, și Poarta Petrovaradinului (sau Poarta Belgradului, Poarta Iosefină) în partea de sud-vest a cetății, între bastioanele castelului și Mercy. Porțile erau distribuite la interval de câte trei bastioane și fortificațiile din dreptul lor erau suplimentate. La porțile Vienei și Transilvaniei existau câte 5–6 parapete în loc de trei, iar la poarta Petrovaradinului accesul se făcea pe un pod lung între prima și a doua centură de fortificații.În 1765 s-a făcut ultima lucrare de fortificații: săparea unei noi albii a râului, care va deveni actualul canal Bega. Inițial, pentru a nu oferi adăpost trupelor atacatoare, malul dinspre cetate trebuia să continue panta glacisului, însă în decursul timpului apa și-a săpat o albie proprie, malul său oferind protecție pentru asediatori. Rezultatul a fost la fel cu o tranșee paralelă gata săpată, fapt pentru care lucrarea a fost considerată o greșeală, exploatată în asediul din 1849.
La 13 martie a izbucnit Revoluția de la 1848 la Viena și la 15 martie la Budapesta. Vestea a ajuns la Timișoara la 18 martie 1848. În urma hotărârii din 3 octombrie a lui Ferdinand I al Austriei în tot Regatul Ungariei a fost declarată starea de asediu. La Timișoara comanda a fost preluată de comandantul militar al cetății, feldmareșalul locotenent k. k. Georg von Rukavina (de). 
Starea de asediu presupunea interzicerea revoltelor, a grupurilor mai mari de 6 persoane și impunea predarea armelor. La rândul ei, la decretul lui Lajos Kossuth din 8 octombrie prin care se cerea arborarea drapelului maghiar și loialitate față de Ungaria, garnizoana cetății a răspuns că prin decretul din 3 octombrie Kossuth a fost declarat instigator al poporului, ca urmare nu mai este obligată să-i urmeze ordinele, va rămâne fidelă împăratului și va apăra cetatea, nepredând-o nimănui până la restabilirea unei puteri legitime.Deși cetatea Timișoara era finalizată, din cauza solului mlăștinos, prima centură, cea mai grea, se scufundase într-o oarecare măsură, făcând dificil tirul de artilerie de pe ea fără a pune în pericol apărătorii celorlalte două centuri, respectiv calea acoperită. În iarna dintre anii 1848–1849 cetatea a fost aprovizionată și s-au făcut recrutări, astfel că la începutul asediului forțele de apărare erau formate din 8851 oameni. De asemenea, se dispunea de 1272 cai și 213 guri de foc de artilerie funcționale. Exista suficient praf de pușcă, dar numai 312 artileriști și doar 17 geniști.La 14 mai asediatorii au ocupat Fabricul și au distrus conducta de aprovizionare cu apă potabilă a cetății. Apărătorii mai puteau folosi doar cele 130 de fântâni din oraș, dar din ele doar 13 furnizau apă potabilă. Lipsa de apă curată a dus la epidemii.La 18 mai a fost primul bombardament asupra cetății. Bombardamentul s-a intensificat la 11 iunie, când asediatorii au pus în baterie alte tunuri, mai mari. În oraș au căzut aproape 2000 de bombe și aproape toate clădirile au fost atinse. Deși erau construite din cărămidă, mai rezistente erau doar castelul Huniade, cazărmile, în special Cazarma Transilvania, Spitalul Militar și criptele.
La 6 iulie asediatorii au decamuflat alte 20 de baterii și au bombardat cetatea cu circa 30 de mortiere și 30 de tunuri grele. La 20 iulie Kossuth a vizitat tabăra asediatorilor și i-a cerut lui Károly Vécsey (en), comandantul asediului, să cucerească cetatea cu orice preț. Bombardamentul a continuat, în faza sa maximă în baterii erau 36 de mortiere, 20 de tunuri, 13 obuziere și 22 de tunuri de câmp, în total 91. În aceste condiții la 5 august un parlamentar a cerut predarea cetății, dar a fost refuzat.La 8 august s-au observat mișcări în tabăra asediatorilor, iar în ziua următoare a avut loc o mișcare mare și dinspre nord-vest s-au auzit bubuituri de tun. Se dădea bătălia de la Timișoara, unde trupele austriece sub conducerea lui Julius Jacob von Haynau au învins armata maghiară, comandată de Józef Bem, iar seara Haynau a intrat în Timișoara după 107 zile de asediu.Pierderile în luptă ale cetății nu au fost foarte mari: 161 de morți, din care 6 ofițeri, 376 de răniți, dintre care 13 ofițeri, 27 de prizonieri, dintre care 3 ofițeri, precum și 213 cai. Însă resursele alimentare erau secătuite iar tifosul și holera au ucis 2000 de oameni, iar după asediu din alți 2000 de bolnavi au scăpat foarte puțini. Majoritatea clădirilor din cetate au fost distruse, inclusiv castelul Huniade, care a fost reconstruit în 1856, având cu totul alt aspect.La 14 iunie 1852 împăratul Franz Josef a vizitat Timișoara, cu care ocazie la 15 iunie în Piața de Paradă a depus piatra de temelie a Monumentului Fidelității (cod LMI TM-IV-m-A-06330).
În urma progreselor artileriei, în secolul al XIX-lea fortificațiile au devenit ineficace. Majoritatea orașelor au fost defortificate, exemple în acest sens fiind Viena (Ringstraße) sau Parisul (Fortificația Thers (fr/en), în locul căreia a apărut Bulevardul Periferic din Paris (fr/en)). Deși era considerată o cetate mare, zona intra muros era prea mică pentru oraș, fortificațiile împiedicau circulația, iar esplanada ocupa un spațiu valoros. Demersurile au început în 1859. La cerea orașului, prin ordinul din 10 noiembrie 1868 al lui Franz Joseph zona non aedificandi a fost redusă de la 500 de stânjeni (948 m) la 300 de stânjeni (569 m), astfel suburbiile s-au putut apropia de cetate. Totuși, suburbiile trebuiau să aibă trasate străzile radial față de cetate, ca să permită o bună observare din cetate, iar în caz de atac să se poată executa foc în anfiladă. Inclusiv calea ferată trebuia să respecte această cerință.La 5 noiembrie 1872, pe baza hotărârii magistratului orașului au început demersurile pentru defortificare, în urma cărora s-a permis străpungerea zidurilor alături de porți pentru a ușura accesul în cetate. În 1891 primarul Carol Telbisz a reluat cererea de defortificare, cerere aprobată prin decizia lui Franz Joseph din 23 aprilie 1892 prin care era ridicat caracterul de fortificație al Timișoarei. Deși tratativele cu autoritățile privind răscumpărarea terenurilor și construcțiilor din proprietatea autorităților militare au durat până în 1905, acordul de principiu exista, astfel că demolarea zidurilor a început încă din 1898.Execuția lucrărilor de defortificare, care presupuneau demolarea zidurilor, umplerea șanțurilor cu pământul de deasupra bastioanelor, lucrări de terasamente, de curățire și stivuire a materialelor rezultate revenea orașului. În urma acestora orașul a obținut o suprafață de 138 460 m2, circa 26 milioane de cărămizi, din care 19 milioane au fost vândute cu 20–24 coroane (6–7 g aur) 1000 de bucăți, iar restul a fost folosit pentru fundațiile diverselor clădiri administrative. Vânzarea cărămizilor a acoperit costurile demolării.Au fost vândute de primărie loturi de teren, inclusiv de pe glacis și esplanadă, în valoare de 1 906 512 coroane (circa 570 kg aur) care au acoperit costurile pentru edificarea clădirilor militare convenite drept compensații, pentru sistematizarea terenurilor obținute, construcția mai multor clădiri de utilitate publică și impulsionarea dezvoltarii economice și urbanistice a orașului.Există un studiu cu o simulare 3D privind modul cum ar fi putut arăta Timișoara dacă cetatea ar fi fost păstrată cum era în secolul al XIX-lea. Zona intra muros ar fi fost foarte greu accesibilă, practic izolată, iar orașul n-ar fi dispus de salba de parcuri caracteristice.
Sub conducerea arh. Șerban Sturdza în 1988 a fost reamenajată Piața Unirii ocazie cu care pe o piatră din pavaj s-a gravat planul cetății habsburgice la 1730, cu cele 9 bastioane ale ei. În 1987, cînd a fost gravată, se credea că aceasta a fost toată fortificația.În 2006, cu ocazia unor săpături pentru fundații, în zona bastionului Eugeniu au fost decopertate contragărzile bastionului, o dovadă arheologică a celor trei centuri fortificate ale Timișoarei, cuneta din șanțul dintre contragărzi și un stăvilar. După cartografiere și fotografiere acestea au fost demolate pentru necesitățile șantierului.În 2014, cu ocazia proiectului „Reabilitarea spațiilor publice din centrul istoric al Municipiului Timișoara”, cercetările arheologice preventive din Piața Unirii au confirmat poziția fortificațiilor otomane conform hărții cpt. Perrette, percum și structura lor de pământ stabilizat cu palisade din împletituri de viță de vie și bușteni.
În cadrul aceluiași proiect, cu ocazia săpăturilor efectuate la intersecția dintre străzile Dimitrie Cantemir și Lucian Blaga (în colțul de sud-est al Pieței Libertății) s-au descoperit ziduri din piatră ecarisată, legată cu mortar, ziduri care provin din zidul de nord al cetății angevine. În partea de sud a străzii Lucian Blaga s-a descoperit o pardoseală de mortar cu fragmente de cărămidă, probabil a pieței menționate de Evliya Çelebi.
Cartierul Cetate din Timișoara a fost clădit pe locul cetății habsburgice și pe zona glacisului ei. Zona intra muros din cetate este declarată monument istoric, cu cod LMI TM-II-s-A-06095. Din fortificațiile cetății habsburgice mai există Castelul Huniade, (cod LMI TM-II-m-A-06140), un bastion, un fragment din alt bastion, o cazemată și un mic fragment din curtină. Toate sunt declarate monumente istorice. Fragmentele bastioanelor și cazemata au codul LMI TM-II-a-A-06103.
Singurul bastion aproape întreg care s-a păstrat este Bastionul Theresia, cod LMI TM-II-m-A-06103.03. Acesta este un important punct turistic.
Pe calea Alexandru Ioan Cuza, la coordonatele 45°45′37″N 21°13′40″E se află cazemata ravelinului nr. VIII, cod LMI TM-II-m-A-06103.01. Cazemata avea rolul de a flanca Poarta Vienei și era totodată și depozit de muniții.La nord de strada Coriolan Brediceanu, în zona Pieței Timișoara 700, la coordonatele 45°45′23″N 21°13′26″E există un fragment din bastionul Eugeniu — urechea și flancul de la sud al bastionului, cod LMI TM-II-m-A-06103.02. Actual acolo există unități de alimentație publică.Pe strada Gheorghe Dima, în Parcul Botanic, la coordonatele 45°45′31″N 21°13′31″E mai există un mic fragment de zidul curtinei dintre bastioanele Elisabeta și Eugeniu, cod LMI TM-I-s-A-06050.
Henrik Ottendorf, De la Viena la Timișoara, 1663, Timișoara: Ed. Banatul, 2006, ISBN 973-97121-7-7 (versiune online)
Johann Nepomuk Preyer, Monographie der königlichen Freistadt Temesvár - Monografia orașului liber crăiesc Timișoara, ediție bilingvă germană-română, cu o prefață de Eleonora Pascu și o postfață de Ioan Hațegan, reeditare de Timișoara: Ed. Amarcord, 1995, ISBN 973-96667-6-0
hu  Jenő Szentkláray, Temes vármegye története – Temesvár története, din ciclul Magyarország vármegyéi és városai, Budapesta: 1911 (versiune online)
Nicolae Ilieșiu, Timișoara: Monografie istorică, Timișoara: Editura Planetarium, ed. a 2-a, ISBN 978-973-97327-8-9, reeditare a primei ediții, Timișoara: Editura Planetarium, 1943
Mihai Opriș, Timișoara: Mică monografie urbanistică, București: Ed. Tehnică, 1987
Mihai Opriș, Timișoara: Monografie urbanistică, vol. I: Descoperiri recente care au impus corectarea istoriei urbanistice a Timișoarei, Timișoara: Ed. BrumaR, 2007, ISBN 978-973-602-245-6
Ioan Hațegan, Filippo Scolari. Un condotier italian pe meleaguri dunărene, Timișoara: Ed. Mirton, 1997, ISBN 973-578-362-2 (versiune online)
Ioan Hațegan, Ligia Boldea, Dumitru Țeicu, Cronologia Banatului: Banatul între 934–1552, vol. II, partea 1, Timișoara: Ed. Banatul, 2006, ISBN 973-7837-72-3 (versiune online)
Ioan Hațegan, Cronologia Banatului: Vilayetul de Timișoara, vol. II, partea 2, Timișoara: Ed. Banatul, 2005, ISBN 973-7836-54-5 (versiune online)
Ioan Hațegan, Prin Timișoara de odinioară: I. De la începuturi până la 1716, Timișoara: Ed. Banatul, 2006, ISBN 973-97121-8-5 (versiune online)
Ioan Hațegan, Timișoara în Evul Mediu, Timișoara: Ed. Banatul, 2008, ISBN 978-973-88512-4-5 (versiune online)
Ioan Hațegan, Cornel Petroman, Istoria Timișoarei, vol. I, Timișoara: Ed. Banatul, 2008, ISBN 978-973-88512-1-4
Ioan Hațegan, Cornel Petroman, Istoria Timișoarei, vol. II, Timișoara: Ed. Banatul, 2008, ISBN 978-973-88512-2-1
Valentin Capotescu, Arhitectura militară bastionară în România, vol. I: Cetatea Timișoarei, Timișoara: Ed. Bastion, 2008, ISBN 978-973-88780-1-3
Mihai Opriș, Mihai Botescu, Arhitectura istorică din Timișoara, Timișoara: Ed. Tempus, 2014, ISBN 978-973-1958-28-6
Ciprian Glăvan, Defortificarea cetății Timișoarei, Analele Banatului, s.n., Arheologie – Istorie, XXI, Timișoara: 2013, pp. 421–430
Timișoara otomană, reconstituire artistică a graficianului Radu Oltean, publicată pe blogul său la 23 aprilie 2010
Timișoara austriacă, Reconstituire artistică a graficianului Radu Oltean, publicată pe blogul său la 8 noiembrie 2010
en  Urooj Qureshi, Unearthing a lost empire [tr. aprox. „Excavarea unui imperiu pierdut”], cercetări arheologice cu ocazia reabilitării centrului Timișoarei din 2014, ziarul Dawn, publicare la 17 aprilie 2015
Chimia (denumirea provine din cuvântul egiptean kēme pronunțat [k'em], care înseamnă „pământ”) reprezintă una dintre ramurile științelor naturale al cărei obiect de studiu îl constituie compoziția, structura, proprietățile și schimbarea materiei; chimia mai este numită și „știința de mijloc” sau „știința centrală”, întrucât conține elemente combinate din cadrul celorlalte științe ale naturii precum astronomia, fizica, biologia și geologia. Ca obiect de studiu, chimia a apărut acum câteva milenii în anumite părți ale lumii, mai exact în Orientul Mijlociu sub forma alchimiei, iar aceasta din urmă a permis elaborarea chimiei moderne ca urmare a revoluției chimice (1773).
modul în care anumite substanțe interacționează la nivel molecular și conferă materiei anumite proprietăți generale,
precum și modul în care nivelul de interacțiune dintre aceste substanțe poate conduce la crearea altor substanțe prin intermediul unor reacții chimice.În majoritatea studiilor chimiei energia și entropia sunt deosebit de importante.
Disciplinele cuprinse în chimie sunt grupate tradițional după tipul de materie studiată sau tipul de studiu. Acestea includ chimia anorganică (studiul materiei anorganice), chimia organică (studiul materiei organice), biochimia (studiul substanțelor găsite în organismele biologice, vii), chimie fizică (studiile legate de energie despre sistemele chimice la scară macromoleculară, moleculară și sub-moleculară), electrochimie, chimia analitică (analiza mostrelor de material pentru a dobândi o înțelegere a compoziției chimice și structurii acestuia) etc. Multe alte discipline specializate au apărut în anii recenți, de exemplu neurochimia - studiul chimic al sistemului nervos.
Conform Dicționarului Explicativ al Limbii Române, definiția chimiei este următoarea:
Definiția generală a chimiei (cea acceptată în mod implicit de marele public) s-a schimbat de-a lungul timpului, pe măsură ce noi ramuri au fost incluse în studiul chimiei. Ca și componentă a istoriei științelor, etimologia termenului de "chimie" este considerată a fi una diversă, fără a se fi ajuns la un anumit consens. Prima menționare a termenului de chimie este atribuită lui Dioclețian în anul 296, în momentul când ordona incendierea cărților locuitorilor din Alexandria, privind modul prin care aurul și argintul pot fi replicate; cu toate acestea, este posibil ca această menționare făcută de Dioclețian să fie o simplă legendăSe consideră că termenul provine din cuvântul arab al-kīmīā (الكيمياء), ce desemna acel set timpuriu de practici care îngloba elementele chimiei, metalurgiei, astrologiei, astronomiei, misticismului și medicinei; obiectul principal al alchimiei era considerat a fi transfigurarea materialelor în aur. Alternativ, al-kīmīā poate deriva din χημεία, insemnand "faurit impreuna". Termenul arabic este derivat din elenul χημία sau χημεία, (chemia), care desemna arta făuririi aurului și argintului. Totodată, termenul poate fi considerat ca provenind de la cuvântul "chumeia", care desemna arta extragerii sucurilor sau infuziilor din plante, precum și prepararea medicamentelor și tincturilor din plante. 
În limba greacă, termenul este întâlnit în cartea unui scriitor grec, Suidas, din secolul al XI-lea. La origine, termenul grecesc a fost stabilit datorită influențelor Egiptului Antic, unde termenul keme însemna "nisipul aluvial al Nilului", "pământ negru". Limba persană a influențat de asemenea originea termenului, datorită termenului de "kimiya", care însemna "artă, truc"În anul 330, Zosimos din Panopolis denumea alchimia ca fiind studiul compoziției apelor, mișcărilor, creșterii, încorporării, respingerii, desenului sufletului din trupuri și al împreunării sufletelor cu trupurile.În anul 1661, Robert Boyle elaborează modelul chimiei prin intermediul principiilor sale mereologice, care încorporau filozofia corpusculariană. Principiul generic, acela că chimia este bazată pe considerentul că materia este alcătuită din componente minuscule, apare la începutul lucrării "Chimistul sceptic".. 
Glaser susținea în 1663 despre chimie că este o artă științifică prin care cineva învață cum să dizolve corpuri, cum să reprezinte diversele substanțe din compoziția lor, cum să împreuneze din nou substanțele între ele și cum să le aducă la un grad de perfecțiune mai mare.Stahl definea chimia în 1730 ca fiind arta împărțirii corpurilor mixte, compuse și agregate în elementele principale ale lorÎn 1837, Jean Baptiste Dumas definea chimia ca fiind știința care se ocupă cu legile și efectele forțelor moleculare. () Totodată, este cel care contribuie la dezvoltarea teoriilor chimiei organice, afirmând că între cele 2 ramuri ale chimiei, principiile sunt aceleași.În anul 1947, chimia este denumită de către Linus Pauling ca fiind știința substanțelor: a structurii, proprietăților și reacțiilor care le schimbă în alte substanțe.Raymond Chang oferă o definire mai largă a termenului, menționând chimia în 1998 ca fiind studiul materiei și a schimbărilor prin care trece.
Deși considerată "știință modernă" de aproape 2 secole, chimia a fost prezentă în viața oamenilor ca și aplicabilitate încă din perioada preistorică. Cele mai timpurii utilizări ale chimiei au fost remarcate în cazul picturilor rupestre, care datau de prin perioada 25.000 î.Hr. 
În China Antică, cunoștințele din domeniul chimiei ar fi fost prezente încă din perioada 9000-7000 î.Hr, demonstrându-se prezența acidului tartaric și anumiți alcani în interiorul unor urne, componente de asemenea prezente în vinul realizat din struguri sau orez.
Vechii egipteni au pionierat arta chimiei sintetice acum aproape 4000 de ani. Pe la sfârșitul celui de-al doilea mileniu î.Hr., populațiile antice dețineau deja mijloacele necesare care urmau să formeze bazele mai multor ramuri ale chimiei cum ar fi: extragerea metalelor din minereuri, obținerea vaselor de lut, fermentarea berii și a vinului, crearea de pigmenți pentru cosmetice și picturi, extragerea substanțelor din plante în scopul utilizării lor ca medicament sau ca parfum, obținerea brânzei, obținerea sticlei și obținerea de aliaje precum bronzul.
Nașterea chimiei poate fi atribuită foarte comunului fenomen al arderii, care a dus la apariția metalurgiei - arta și știința care se ocupă cu procesarea minereurilor de fier pentru obținerea metalelor. Goana după aur a dus la descoperirea procesului purificării lui, chiar dacă principiile care stăteau la baza ei nu erau prea bine înțelese - se credea că este o transformare, nu o purificare. Mulți savanți din acea vreme considerau că transformarea metalelor de bază în aur este posibilă, lucru care a dus la formarea alchimiei și căutarea pietrei filozofale, despre care se credea că va aduce astfel de transformări la o singură atingere.Începând cu anul 600 î.Hr, filozofii greci au conceput noțiuni menite să determine natura materiei. Anaximandru din Milet (610-545 î.Hr) considera că aerul este principalul constituent al materiei; Heraclit din Efes (544-484 î.Hr) considera focul ca și constituent, privind lucrurile din perspectiva unei schimbări continue. Școala eleată, reprezentată de Parmenidae (515-450 î.Hr) considera lumea ca fiind o unitate și schimbarea era privită drept o iluzie. Urmându-l pe Parmenidae, eleatul Empedocle din Agrigentum (495-435 î.Hr) se va opune ideii de definire a aerului ca substanță primordială, propunând existența a patru elemente primare: foc, apă, aer și pământ. 
Școala atomistă, reprezentată de Leucip și Democrit vor determina faptul că lumea fizică este bazată pe observațiile fizice, ajungând la concluzia că materia poate fi redusă până la unitatea sa constituentă, care este eternă și nu mai poate fi divizată (atomul). Această idee va fi adoptată ulterior de Epicur (341-270 î.Hr) și de poetul roman Lucretius (95-55 i.Hr), care redactase lucrarea De Rerum Natura (Natura Lucrurilor), în anul 50 î.Hr.Unii îi consideră pe arabi și perși ca fiind cei mai vechi chimiști, cei care au introdus observarea precisă și experimentarea controlată, descoperind astfel multe substanțe chimice. Cei mai influenți chimiști musulmani erau Geber, al-Kindi, al-Razi și al-Bruni. La finalul secolului al VIII-lea d.Hr, alchimistul arab Geber sau Abu Musa Jabir Ibn Hayyan, folosește termenul de Al-kimya în unul din tratatele sale reprezentative. Lucrările lui Geber au ajuns în Europa în secolul al XIV-lea, în Spania prin traducerile unui pseudo-Geber, care și-a semnat cărțile cu numele de „Geber”. Contribuția alchimiștilor și a metalurgiștilor indieni a fost de asemenea remarcată.
Apariția chimiei în Europa a avut loc datorită epidemiilor frecvente de ciumă și molime (cum ar fi moartea neagră) din Evul Mediu Timpuriu, care a dus la o creștere a nevoii de medicamente. Se credea că există un medicament universal numit elixirul vieții care poate vindeca toate bolile, dar care, precum piatra filozofală, nu a fost niciodată găsit.
Deoarece pentru unii practicanți, alchimia era o ocupație intelectuală, în timp, au excelat în acest domeniu. Paracelsus, spre exemplu, respingea teoria celor patru elemente și cu o înțelegere destul de vagă a substanțelor chimice și medicamentelor, a format o formă hibridă de alchimie și știință, numită și chemiatrie sau iatrochimie.Răspândirea chimiei ca știință a fost influențată de asemenea de apariția tipografiei în 1454, prin aportul lui Johannes Gutenberg. Diverse cărți cu subiecte precum mineralogia, minereuri și prepararea de substanțe au fost adevărate stimulente pentru avansarea acestui domeniu datorită caracterului practic și disponibilității materialelor de studiu. 
De asemenea, influențe ale filozofilor cum ar fi Sir Francis Bacon sau René Descartes, care voiau o anumită rigoare în matematică și cereau eliminarea dogmelor și subiectivismului din observațiile științifice, au dus la revoluția științifică. În chimie, ea a început cu Robert Boyle (1627-1691), care formulat ecuații precum Legea lui Boyle, cu privire la proprietățile stării gazoase. Mai târziu au urmat legea conservării masei substanțelor în 1783 și dezvoltarea teoriei atomice a lui John Dalton în jurul anului 1800. Legea Conservării Masei a dus la reformularea chimiei bazată pe această lege, dar și teoria combustiei oxigenului, care a fost mult bazată pe cercetările lui Lavoiser. Acestea și alte astfel de schimbări înțelese de mase au fost denumite generic revoluția chimică. Contribuțiile lui Lavoisier au dus la ceea ce acum se numește chimie modernă - chimia studiată în instituțiile de învățământ din toată lumea.
Influențați de noile metode empirice, adoptate de către Sir Francis Bacon și alți chimiști. Un grup de chimiști de la Oxford, Robert Boyle, Robert Hooke și John Mayow au început remodelarea tradițiilor vechi, de ordin alchimic, într-o disciplină științifică. În mod special, Boyle este considerat a fi părintele chimiei datorită celei mai importante lucrări ale sale, Chimistul sceptic, unde diferențierea este făcută între cunoașterea alchimiei și descoperirile științifice ale noii chimii. Acesta a formulat legea lui Boyle, a respins teoria clasică a celor "4 elemente" și a propus o alternativă mecanistă a atomilor și reacțiilor chimice al căror studiu s-ar fi putut face prin experimente riguroase.
Teoria flogistonului (substanța aflată la baza tuturor reacțiilor de combustie) a fost propus de către germanul Georg Ernst Stahl la începutul secolului al XVIII-lea și a fost accentuată de către chimistul francez Antoine Lavoisier, analogul chimic al fizicianului Newton, care a reușit mai mult decât oricine să făurească o nouă știință bazată pe filon teoretic, prin elucidarea principiului conservării masei și dezvoltării unui sistem nou de nomenclatură chimică utilizat până în zilele noastre.Cu toate acestea, înainte de eforturile lui Lavoisier, numeroase descoperiri importante au fost făcute, în special privind natura aerului, care s-a demonstrat a fi compus din numeroase gaze. Chimistul scoțian Joseph Black (primul chimist experimental) și olandezul J. B. van Helmont descoperiseră dioxidul de carbon, sau ceea ce Black numise 'aer inert' în 1754; Henry Cavendish descoperise hidrogenul și elucidase proprietățile sale, iar Joseph Priestley și, independent, Carl Wilhelm Scheele izolaseră oxigenul pur.
Chimistul englez John Dalton a propus teoria moderna a atomilor, aceea că toate substanțele sunt compuse din 'atomi' indivizibili ai materiei și că fiecare atom are o masă atomică variabilă. 
Dezvoltarea în teoria electrochimică a combinațiilor chimice apare la începutul secolului al XIX-lea, ca rezultat al muncii a 2 oameni de știință în particular, J. J. Berzelius și Humphry Davy; aceasta a putut fi descoperită datorită invenției pilei voltaice, de către Alessandro Volta. Davy descoperise 9 elemente chimice noi, incluzând metalele alcaline prin extragerea acestora utilizând curentul electric aplicat pe minereurile acestora.Britanicul William Prout a propus pentru prima oară ordonarea tuturor elementelor chimice folosind masa lor atomică, datorită faptului că toți atomii aveau același multiplu al masei atomice de hidrogen. J. A. R. Newlands începuse o variantă timpurie a tabelului periodic, care a fost ulterior dezvoltat în tabelul periodic modern în anii 1860 de către Dmitri Mendeleev și independent de alți oameni de știință, precum Julius Lothar Meyer. Gazele inerte, ulterior numite "gaze nobile", au fost descoperite de către William Ramsay în colaborare cu Lord Rayleigh la finalul secolului, completând astfel structura de bază a tabelului.
Chimia organică a fost dezvoltată de către Justus von Liebig și alții, ca urmare a sintezei ureei de către Friedrich Wöhler, care dovedise că organismele vii erau reduse, în teorie, în chimie. Alte avansări cruciale ale secolului XIX-lea erau înțelegerea legăturilor valente (Edward Frankland în 1852) și aplicarea termodinamicii în chimie (J. W. Gibbs și Svante Arrhenius în anii 1870).
Structura obiectelor pe care le folosim de zi cu zi și proprietățile materiei cu care interacționăm sunt consecințe ale proprietăților substanțelor chimice și ale interacțiunilor lor. Spre exemplu, oțelul este mai dur decât fierul pentru că atomii din el sunt mai strâns legați, formând o structură cristalină mai rigidă. Lemnul arde sau este supus oxidării rapide pentru că poate reacționa în mod spontan cu oxigenul în cadrul unei reacții chimice deasupra unei anumite temperaturi. Zahărul și sarea se dizolvă în apă deoarece proprietățile lor moleculare/ionice permit dizolvarea în condiții ambientale.
La începutul secolului al XX-lea, teoriile de bază ale chimiei au fost înțelese datorită unor serii de descoperi privind probarea și dezvăluirea naturii interne ale atomilor. În 1897, J. J. Thomson din Cambridge University descoperise electronul și imediat după aceea, omul de știință Becquerel, precum și cuplul Pierre și Marie Curie investigau fenomenul radioactivității. Într-o serie de experimente, Ernest Rutherford din cadrul Universității din Manchester descoperise structura internă a atomului și existența protonului, a clasificat și explicat tipurile de radioactivitate și a reușit să transmute hidrogenul prin bombardarea azotului cu particule alfa.
Activitatea sa privind structura atomică a fost îmbunătățită de către studenții săi, fizicianul danez Niels Bohr și Henry Moseley. Teoria legăturii chimice și al orbitalilor moleculari a fost dezvoltată de către savanții americani Linus Pauling și Gilbert N. Lewis.
Anul 2011 a fost declarat de către Națiunile Unite ca fiind Anul Internațional al Chimiei. IUPAC, precum și UNESCO, alături de societăți chimice, academii și instituții la nivel global au organizat activități locale și regionale.
Modelul actual al structurii atomice este reprezentat de modelul mecanicii cuantice.Chimia este studiată, la început, la nivel de particule elementare, atomi, molecule, substanțe chimice, metale, cristale și alte stări de agregare ale materiei. Această materie poate fi întâlnită sub formă solidă, lichidă sau gazoasă, în izolare sau în combinații. Interacțiunile chimice, reacțiile și transformările care sunt studiate în chimie sunt de obicei rezultatul interacțiunilor atomice, conducând la rearanjarea legăturilor chimice ce susțin atomii, iar aceste comportamente sunt studiate într-un laborator de chimie. 
Laboratorul de chimie folosește, de regulă, diverse obiecte de laborator, fabricate din sticlă. Cu toate acestea, nu toate ustensilele sunt centrate pe sticlă ca și material, iar o mare parte din chimia experimentală (precum și cea aplicată sau industrială) este realizată fără ea.
O reacție chimică este transformarea unor substanțe în una sau mai multe substanțe. La baza unei asemenea transformări chimice se află rearanjarea electronilor în cadrul legăturilor atomice, iar aceasta poate fi evidențiată simbolic prin ecuațiile chimice, care au ca subiect atomii. Numărul atomilor din partea stângă și partea dreaptă a ecuației este egal într-o transformare chimică; în moment când numărul acestora este inegal, transformarea este numită reacție nucleară sau dezintegrare radioactivă. Tipul de reacții chimice suferite de o substanță pot conduce la schimbări energetice, care pot fi limitate de niște reguli denumite legi chimice.
Energia și entropia sunt concepte de natură invariabilă, care sunt importante în aproape toate studiile chimice. Substanțele sunt clasificare în funcție de structură, stare de agregare, precum și după compoziția chimică. Acestea pot fi analizate prin diverse mijloace de analiză chimică (de exemplu, spectroscopia și cromatografia). Oamenii de știință care sunt preocupați de cercetările în domeniul chimiei sunt numiți "chimiști". Majoritatea chimiștilor se specializează în una sau mai multe sub-discipline. Câteva concepte esențiale pentru studiul chimiei sunt prezentate mai jos:
În chimie, materia (din latinescul materia, însemnând lemn sau orice alt material) este definită ca fiind orice este alcătuit dintr-o masă de repaus și volum (ocupă spațiu), fiind alcătuită din particule aflate constant în mișcare; acestea au masă de repaus de asemenea - cu toate că nu toate particulele îndeplinesc această condiție, precum fotonii. Mișcarea particulelor, precum și puterea de atracție între aceste particule determină starea de agregare a materiei respective. 
Materia poate fi constituită dintr-o substanță chimică pură sau un amestec de substanțe. Aceasta este definită de materialul conținut, indiferent că este omogen sau neomogen. Un material neomogen reprezintă unitatea structurală care conține componente cu proprietăți diferite, în timp ce materialul omogen conține componente cu proprietăți asemănătoare. 
Până în secolul prezent, se credea că materia nu putea fi creată sau distrusă, ci doar transformată dintr-o stare în alta. Cu toate acestea, s-a descoperit că materia poate fi transformată în energie radiantă, precum și acțiunea reversă (din energie în materie). Oamenii de știință utilizau legea conservării materiei și legea conservării energiei în mod independent, însă ulterior cele 2 au fuzionat, conducând la legea conservării masei, constituită concomitent din masa materiei din sistem, precum și masa energiei radiante din sistem.
Începând cu Democrit, filozofii greci au contribuit la dezvoltarea unei teorii filozofice care încerca prezentarea concepției lor despre natura Universului, alcătuită din particule foarte mici, indivizibile. În acest fel, conceptul de atom este creat (greacă atomos, indivizibil).
Atomul este cea mai mică particulă dintr-o substanță care prin procedee chimice obișnuite nu poate fi divizată în alte particule mai simple, fiind unitatea structurală a chimiei. Este o grupare a materiei care constă într-un miez dens numit nucleu atomic, înconjurat de un spațiu numit nor electronic. Nucleul este alcătuit din particule încărcate pozitiv numite protoni și neutroni (împreună sunt numiți nucleoni), în jurul căruia orbitează particulele încărcate negativ din norul electronic (electronii). Într-un atom neutru, electronii încărcați negativ echilibrează numărul încărcăturii pozitive ale protonilor. Nucleul este dens, masa acestuia fiind de 1836 de ori mai mare decât a electronului, cu toate că raza atomului este de 10.000 de ori mai mare decât a nucleului său.Atomul este de asemenea cea mai mică entitate care poate fi închipuită, care are proprietatea de a reține proprietățile chimice ale elementului, precum electronegativitatea, potențialul de ionizare, stările de oxidare, numărul de coordonare și tipul de legături (metalice, ionice, covalente).
Un element chimic reprezintă substanța pură care este constituită dintr-un singur tip de atom, caracterizat de un anumit număr de protoni din interiorul nucleului atomic (cunoscut ca și număr atomic, notat cu simbolul Z). Masa atomică este indicată drept sumă a numărului de protoni și neutroni din interiorul nucleului. Cu toate că toți nucleii unui atom aparțin aceluiași element ar avea același număr atomic, masa lor atomică nu trebuie să fie neapărat egală; atomii care prezintă diverse mase atomice sunt cunoscuți drept izotopi. De exemplu, toți atomii cu 6 protoni în nucleu sunt atomi ai elementului chimic carbon, dar atomii de carbon pot avea mase atomice 12 și 13.Modelul standard de prezentare al elementelor chimice este tabelul periodic al elementelor, care ordonează aceste elemente în funcție de numărul lor atomic. Tabelul este constituit din grupe (coloane) și perioade (șiruri). Acest mod de reprezentare tabelară este utilă în stabilirea tendințelor periodice.
Un ion este un tip de un atom sau moleculă care a cedat sau acceptat unul sau mai mulți electroni. Cationii încărcați pozitiv (de exemplu, cationul de sodiu Na+) și anionii încărcați negativi (de exemplu, clorură Cl-) pot forma o structură cristalină de sare neutră (de exemplu, clorură de sodiu NaCl). Exemple de ioni poliatomici care nu se despart în timpul reacțiilor sunt hidroxizii (OH-), fosfații (PO43-) și alții.
Un compus reprezintă substanța chimică pură, formată din mai mult de 1 element. Proprietățile compusului sunt determinate de ușoare similitudini cu cele ale elementului său constituent.Nomenclatura standard pentru compuși este determinată de către Uniunea Internațională de Chimie Pură și Aplicată (IUPAC). Compușii organici sunt numiți conform sistemului de nomenclatură organică., în timp ce compușii anorganici sunt numiți conform sistemului nomenclaturii anorganice. De asemenea, Chemical Abstracts Service stabilise o metodă de indexare a substanțelor chimice, unde fiecare substanță este identificată folosindu-se un număr numit număr de registru CAS.
O moleculă reprezintă cea mai mică unitate indivizibilă a unei substanțe chimice pure, care posedă un set unic de proprietăți chimice, reprezentând potențialul de a suferi un anumit set de reacții chimice cu alte substanțe. De regulă, moleculele sunt reprezentate de atomii legați prin legături covalente, structura lor fiind neutră din punct de vedere electric, iar toate valențele electronilor sunt aranjate cu alți electroni fie în diverse legături, fie singulari. 
Spre deosebire de ioni, moleculele există ca unități neutre din punct de vedere electric. Când această condiție este încălcată, încărcătura electronică a moleculei determină un ion molecular sau ion poliatomic. Cu toate acestea, natura discretă și separată a conceptului molecular presupune de obicei ca ionii moleculari să fie prezenți doar în forme determinate, precum un fascicul direcționat în vid într-un spectrometru de masă. Colecțiile poliatomice încărcate care sunt prezente în solide (de exemplu, ionii sulfat sau azotat) nu sunt considerate drept molecule în chimie. 
Gazele inerte sau nobile (heliu, neon, argon, krypton, xenon și radon) sunt compuse din atomi singulari ca unitate de bază, însă celelalte elemente chimice izolate constă fie în molecule, fie rețele de atomi legați oarecum. Moleculele identificabile alcătuiesc substanțe cunoscute, precum apa, aerul, precum și unele substanțe organice precum alcoolul, zahărul, benzina și diverse produse farmaceutice.
Cu toate acestea, nu toate substanțele sau compușii chimici sunt alcătuiți din molecule discrete și, într-adevăr, majoritatea solidelor care compus crusta, mantaua și nucleul Pământului sunt elemente chimice fără grupare moleculară. Aceste tipuri de substanțe, precum compușii ionici și solide în rețea, sunt organizate în așa manieră încât nu este necesară existența unor molecule identificabile. În schimb, aceste substanțe sunt discutate în termeni de unitate celulară ca și cea mai mică structură repetitivă din interiorul substanței. Exemple de asemenea substanțe sunt sărurile minerale (precum sarea de masă), solidele precum carbonul și diamantul, metalele, siliciul și minerale silicate, precum cuarțul și granitul. 
Una din principalele caracteristici ale moleculei este geometria sa, numită structură moleculară. În timp ce structura moleculară diatomică, triatomică sau tetraatomică poate fi trivială (lineară, piramidal angulară, etc), structura moleculelor poliatomice, constituite din mai mult de 6 atomi poate fi crucială pentru natura sa chimică.
O substanță chimică reprezintă compoziția materiei care este definită și posedă anumite proprietăți fizico-chimice.În momentul când mai multe substanțe sunt prezente, rezultatul este numit amestec. Exemple de amestecuri sunt aerul și aliajele.
Proprietățile fizice ale unei substanțe reprezintă acele calități caracteristice și definitorii ale acesteia; de exemplu, clorura de sodiu este întâlnită sub diverse forme - granulară, sub forma sării de bucătărie sau sub forma cristalizată (între 2-3 mm, până la 5 cm în diametru). Indiferent de forma în care ar fi întâlnită, prezintă aceleași proprietăți caracteristice (aranjarea cristalină, gust etc.). Totodată, sunt considerate a fi proprietăți fizice acele caracteristici care nu implică schimbarea substanței la nivel chimic. 
Clivaj  - Clivajul reprezintă tendința întâlnită la minerale sau cristale de a se sparge sau despica, în paralel cu rețeaua structurii lor cristaline. Suprafața clivajului este netedă, în general cu o reflectare bună a razelor luminoase.
Solubilitatea indică gradul în care o substanță pură se poate dizolva într-un dizolvant, alcătuind o soluție omogenă unde repartizarea atomilor, moleculelor și ionilor este uniformă. Pentru lichide parțial miscibile reciproc, care formează o soluție eterogenă cu cel puțin 2 faze lichide (lichid multifazic) solubilitatea se denumește miscibilitate. Dizolvantul în modul cel mai frecvent este un lichid, dar sunt și unele excepții când unii dizolvanți sunt:
gaze ce dizolvă solide sau lichide, de obicei la temperaturi și presiuni înalte ca de exemplu silicea în vapori de apă în anumite procese geochimice.În funcție de cantitatea de substanță dizolvată, soluțiile se clasifică în:
soluții saturate: care conțin cantitatea maximă de substanță dizolvată la o anumită temperatură.
soluții nesaturate: în care se mai poate dizolva o cantitate de dizolvat până la saturație.Gust
Densitatea (sau mai exact densitatea de masă, numită și masă specifică) este o mărime fizică folosită pentru descrierea materialelor și definită ca masa unității de volum. Astfel, densitatea unui corp este egală cu raportul dintre masa și volumul său. Unitatea de măsură în Sistemul Internațional pentru densitate este kilogramul pe metru cub(kg/m³); alte unități folosite sunt gramul pe centimetru cub (g/cm³), kilogramul pe litru (kg/L) etc. Densitatea se notează de obicei cu litera grecească  (ro) sau cu inițiala cuvântului, litera d.
Conductivitate termică - Conductivitatea termică este mărimea fizică prin care se caracterizează capacitatea unui material de a transmite căldura (prin conducție termică) atunci când este supus unei diferențe de temperatură.
Conductivitate electrică - Conductivitatea electrică (numită și conductibilitatea electrică specifică) este mărimea fizică prin care se caracterizează capacitatea unui material de a permite transportul sarcinilor electrice atunci când este plasat într-un câmp electric.
Maleabilitate - Capacitatea unui material de a se deforma sub un efort de compresiune; acest lucru este adesea caracterizat prin capacitatea materialului de a forma o foaie subțire prin ciocănire sau laminare.
Ductilitate - În știința materialelor, ductilitatea este capacitatea unui material solid de a se deforma sub un efort de tracțiune; acest lucru este adesea caracterizat prin capacitatea materialului de a fi întins într-un fir.
Duritate - Duritatea este rezistența la penetrare opusă de un corp solid unei acțiuni mecanice penetrante exterioare. Această rezistență se poate manifesta față de acțiuni de șlefuire, zgâriere, tocire prin utilizare repetată. La uneltele ascuțite, este rezistența la tocire a muchiilor tăietoare. În cadrul geologiei, duritatea mineralelor se măsoară după o scară de duritate de la 1 la 10, numită „Scala lui Mohs”.
Proprietăților chimice specifice care permit distingerea diverselor clasificări chimice sunt însoțite și de stări de agregare. În cea mai mare parte, clasificările chimice sunt independente de aceste clasificări de stare; cu toate acestea, unele stări de agregare ale materiei sunt incompatibile cu anumite proprietăți chimice. 
O stare de agregare reprezintă un set de stări ale unui sistem fizic macroscopic care au o compoziție chimică și proprietăți fizice relativ uniforme (precum temperatura, structura cristalină, presiunea, etc.). 
Proprietățile fizice, cum ar fi densitatea și indicele de refracție, tind să se încadreze în valorile caracteristice ale stării de agregare. Starea materiei este definită de starea de tranziție, care are loc când energia introdusă sau preluată dintr-un sistem este refolosită în reorganizarea structuri sistemului, în loc de a schimba condițiile de stare.
Uneori distincția între faze poate fi continuă în loc de a avea o graniță discretă, în acest caz, chestiunea se consideră a fi într-o situație super critică. Când cele trei stări se îndeplinesc, pe baza condițiilor, este cunoscut ca un triplu punct și deoarece acest lucru este invariant, este un mod convenabil de a defini un set de condiții.
Cel mai cunoscute exemple de stări de agregare sunt solid, lichid și gazos. Multe substanțe prezintă mai multe faze solide. De exemplu, există trei faze solide ale fierului (alfa, gama, și delta), care variază în funcție de temperatură și presiune. O diferență principală printre fazele solide este structura de cristal, sau aranjament, a atomilor. Mai puțin cunoscute sunt stările de agregare precum plasma, condensările Bose-Einstein și condensările fermionice și fazele paramagnetice și feromagnetice ale materialelor magnetice.
Proprietățile chimice ale unei substanțe reprezintă acele caracteristici specifice participării în reacțiile chimice.
Molul reprezintă unitatea de măsură care determină cantitatea de substanță (numită cantitate chimică). Molul este definit ca și numărul de atomi determinat în exact 0.012 kilograme (sau 12 grame) de carbon-12, unde atomii de carbon-12 sunt liberi, în repaus. Numărul de particule per mol este cunoscut ca și constanta lui Avogadro, fiind determinată în mod empiric la valoarea aproximativă de 6.022×1023 mol−1. Concentrația molară este cantitatea de substanță per volum a unei soluții și este raportata în moldm−3.
În funcție de modul în care atomii își formează configurația completă a ultimului strat, interacțiunile dintre ei (legăturile chimice) sunt diferite. Legăturile chimice cunoscute astăzi se clasifică astfel: 
Legături intramoleculare, care se stabilesc între atomii componenți ai unei combinații chimice. În cadrul acestor tipuri de legături sunt incluse:Legătura ionică
Legătura metalicăLegături intermoleculare, care se stabilesc între molecule deja formate. Dintre acestea, cele mai importante sunt:Legătura de hidrogen
Legătura van der WaalsConceptul de legătură chimică se referă la modul în care atomii se unesc pentru a forma molecule, fiind starea de echilibru între particulele încărcate pozitiv din nucleu și particulele negative care oscilează printre acestea. Fiind mai mult decât niște simple stări de atracție și respingere, energiile și modul de distribuire caracterizează disponibilitatea unui electron de a se uni cu un alt atom. 
Legăturile chimice pot fi covalente, ionice, de hidrogen sau de forță Van der Waals. Fiecare legătură are un anumit potențial atribuit, care creează interacțiunea chimică ce unește atomii în molecule sau cristale. În cazul multor compuși, teoria legăturii valente, modelul Perechilor de Electroni din Stratul de Valență (în engleză Valence Shell Electron Pair Repulsion model - VSEPR) și conceptul de număr de oxidare sunt folosite pentru explicarea structurii și compoziției moleculare.
Legătura ionică este formată atunci când un metal cedează unul sau mai mulți electroni, devenind un cation încărcat pozitiv, iar electronii sunt captați de către un nemetal, devenind un anion încărcat negativ. Cei doi ioni opuși se atrag, iar legătura ionică este forța electrostatică de atracție. De exemplu, sodiul (Na), un metal, cedează un electron pentru a deveni un cation de Na+, în timp ce clorul (Cl), nemetal, primește acest electron pentru a deveni Cl−. Ionii sunt uniți datorită atracției electrostatice, iar compusul clorură de sodiu (sarea de bucătărie) este formată.
Într-o legătură covalentă, unul sau mai mulți electroni de valență sunt împărțiți de 2 atomi: rezultatul atomic care este încărcat negativ este denumit moleculă. Atomii vor împărți electronii de valență în așa manieră încât configurația unui gaz nobil va fi formată pentru fiecare atom. Atomii care tind să se combine în această manieră (având nevoie de 8 electroni în stratul de valență) urmează regula octetului. Cu toate acestea, unele elemente precum hidrogenul sau litiul au nevoie doar de 2 electroni pentru a atinge configurația stabilă; aceste elemente urmează regula duetului, iar în această manieră vor avea configurația electronică a heliului, care are 2 electroni în stratul exterior. 
În mod similar, teoriile fizicii clasice pot fi utilizate pentru a preconiza anumite structuri ionice. În cazul compușilor complecși, teoria legăturii de valență este mai puțin aplicată, fiind utilizate alternative precum teoria orbitalilor moleculari.
Atunci când o substanță chimică este transformată ca și rezultat al interacțiunii sale cu o altă substanță, se produce fenomenul numit "reacție chimică". O reacție chimică reprezintă conceptul de reacționare al unei substanțe în contact cu altă substanță, fie sub forma unui amestec sau a unei soluții, expunerea la o anumită formă de energie sau ambele. Transformările care sunt studiate în cadrul chimiei implică studiile interacțiunilor dintre substanțe într-un laborator specializat folosind diverse vase de laborator.Reacțiile chimice pot conduce la formarea sau disocierea moleculară, adică rearanjarea atomică sau dezintegrarea moleculelor în scopul formării a două sau mai multe molecule mici. Reacțiile redox, disocierea, neutralizarea acid-bază și rearanjarea moleculară sunt unele dintre cele mai comune reacții chimice. 
O reacție chimică este transformarea unor substanțe în una sau mai multe alte substanțe. Aceasta poate fi ilustrată în mod simbolic printr-o ecuație chimice. În timp ce într-o reacție chimică non-nucleară numărul și tipul atomilor de pe ambele părți ale ecuației este egal, într-o reacție nucleară această condiție se aplică doar particulelor nucleare (protoni și neutroni). Natura reacțiilor chimice pe care o substanță le poate suferi și descărcările de energie ce pot surveni sunt definite prin anumite legi de bază, numite și legi chimice.
Secvențele care pot fi urmate în momentul reorganizării legăturilor chimice sunt denumite mecanisme de reacție, fiecare având o viteză de reacție diferită. Many reaction intermediates with variable stability can thus be envisaged during the course of a reaction. Reaction mechanisms are proposed to explain the kinetics and the relative product mix of a reaction. Many physical chemists specialize in exploring and proposing the mechanisms of various chemical reactions. Several empirical rules, like the Woodward–Hoffmann rules often come in handy while proposing a mechanism for a chemical reaction.
Conform IUPAC, o reacție chimică este "a process that results in the interconversion of chemical species." Accordingly, a chemical reaction may be an elementary reaction or a stepwise reaction. An additional caveat is made, in that this definition includes cases where the interconversion of conformers is experimentally observable. Such detectable chemical reactions normally involve sets of molecular entities as indicated by this definition, but it is often conceptually convenient to use the term also for changes involving single molecular entities (i.e. 'microscopic chemical events').
Energia este considerată a fi un atribut al unei substanțe rezultat din structura atomică, moleculară sau din structura unui agregat. Din moment ce o reacție chimică este urmată de un schimb în cadrul uneia dintre structuri, este în mod invariabil însoțită de un nivel scăzut (reacție exotermă) sau ridicat de energie (reacție endotermă) al acestora. O parte din această energie este transferată între mediu și reactanți sub forma căldurii sau luminii; în acest caz, unii produși de reacție pot avea mai multă sau mai puțină energie decât reactanții. 
O reacție este considerată a fi exergonică dacă stadiul ei final este mai scăzut din punct de vedere energetic decât cea inițială; în cazul reacției endergonice, se aplică reversul. O reacție este considerată a fi exotermică dacă se eliberează căldură în mediul înconjurător, iar reacția endotermică este cea care absoarbe căldura din mediu. 
Reacțiile chimice sunt condiționate în mod invariabil de energia de activare; viteza de reacție la o anumită temperatură T este corelată cu energia de activare E, conform factorului lui Boltzmann 
   - probabilitatea ca o moleculă să aibă o energie mai mare sau egală cu E la o anumită temperatură T. Dependența exponențială a vitezei de reacție pe bază termică este numită ecuația Arrhenius.
Energia de activare necesară unei reacții chimice poate fi întâlnită sub forma căldurii, luminii, forței de natură electrică sau forță mecanică sub forma ultrasunetelor.Conceptul înrudit de energie liberă, care încorporează considerații entropice, este un instrument fezabil în prezicerea unei reacții și determinarea unei stări de echilibru al unei reacții chimice în chimia termodinamicii. O reacție este fezabilă doar dacă schimbul total al energiei libere Gibbs este negativ, 
  ; dacă este egal cu zero, reacția chimică atunci se află în stare de echilibru. 
Există anumite stări de energie pentru electroni, atomi și molecule, însă acestea sunt limitate; acestea sunt determinate de reguli ale mecanicii cuantice, care necesită cuantificarea energiei unui sistem. Atomii/moleculele aflate într-un stadiu energetic mai înalt sunt considerați a fi excitați. Atomii/moleculele unei substanțe, aflați în stare excitată, sunt mulți mai reactivi. 
Starea de agregare a unei substanțe este în mod invariabil determinată de energia ei și energia prezentă în mediu. Când forțele intermoleculare sunt atât de puternice încât energia din mediu nu poate să depășească acele forțe, o substanță poate fi întâlnită într-o stare de agregare mult mai stabilă, precum cea de lichid sau solid (exemplul apei, lichid la temperatura camerei datorită moleculelor stabilizate prin legături de hidrogen. Acidul sulfhidric este un gaz la temperatura camerei și condiții standard de presiune, datorită moleculelor stabilizate prin interacțiuni mult mai slabe, de tip dipol-dipol. 
Transferul de energie de la o substanță chimică la alta depinde de cantitatea de energie cuantă emisă de aceasta. Totuși, energia termică este de regulă transferată mai ușor deoarece fononii responsabili pentru energia vibrațională și rotațională au un nivel energetic mai mic decât fotonii implicați în transferul electronic. Deoarece nivelurile energetice ale fononilor sunt mult mai apropiate decât cele ale fotonilor, căldura este transmisă mai ușor între substanțe, comparativ cu lumina sau alte forme de energie electronică. De exemplu, radiația electromagnetică din spectrul ultravioletelor nu este transmisă la fel de eficient precum energia termică sau electrică. 
Existența unor niveluri energetice caracteristice pentru diferite substanțe chimice este folositoare în scopul identificării lor prin analiza liniilor spectrale. Diverse tipuri de spectre sunt utilizate în cadrul spectroscopiei chimice, ex. infraroșu, microunde, NMR, ESR, etc. Spectroscopia este de asemenea folosită pentru identificarea compoziției - precum stelele și galaxiile îndepărtate - prin analiza spectrului de radiație. 
Termenul de energie chimică este de asemenea utilizat pentru a indica potențialul unei substanțe chimice de a suferi anumite transformări printr-o reacție chimică sau de a transforma alte substanțe chimice.
Oxido-reducerea (sau redox) este o reacție ce are loc cu transfer de electroni între speciile atomice. Substanțele ce prezintă proprietatea de a oxida alte substanțe se numesc agenți oxidanți sau simplu, oxidanți. Acestea îndepărtează electroni din alte substanțe. În mod similar, substanțele ce prezintă proprietatea de a reduce alte substanțe se numesc agenți reducători, sau simplu, reducători. Aceștia transferă electroni unei alte specii chimice. Oxidarea reprezintă cedare de electroni, iar reducerea decurge cu acceptare de electroni. Reacțiile redox au loc cu schimbarea numărului de oxidare a speciilor chimice implicate. Astfel, oxidarea decurge cu creșterea acestuia, iar reducerea are loc cu scăderea lui.
O substanță poate fi deseori clasificată ca un acid sau o bază. Acest lucru este făcut de multe ori pe baza unui anumit tip de reacție, și anume la schimbul de protoni dintre compuși chimici. Conform teoriei protolitice a lui Brönstead și Lowri, acizii sunt specii chimice care cedează protoni, iar bazele sunt specii chimice care acceptă protoni. Cu toate acestea, o extensie a acestui mod de clasificare a fost făcută de chimistul american, Gilbert Newton Lewis; în acest mod de clasificare reacțiile nu sunt limitate la cele care au loc într-o soluție apoasă, astfel, nu mai este limitată la soluții în apă. În conformitate cu conceptul lui Lewis, de o importanță crucială sunt schimburile de electroni.
O a treia teorie comună este legea acid-bază a lui Lewis, bazată pe formarea legăturilor chimice noi. Această teorie explică faptul că un acid este o substanță capabilă să accepte o pereche de electroni, în timp ce o bază este o substanță care poate ceda o pereche de electroni, în scopul formării unei noi legături chimice. Conform acestei teorii, elemente cruciale ale acestor schimburi este sarcina electrică.Format:Unreliable source? Există câteva moduri prin care o substanță poate fi clasificată ca un acid sau o bază, fapt evidențiat prin istoricul acestor concepte.Tăria acizilor este măsurată, de regulă, prin 2 metode. Una din ele, bazată pe scala de definire a acidității lui Arrhenius, este pH-ul, care este unitatea de măsură a concentrației ionului de hidroniu într-o soluție, fiind exprimată pe o scală logaritmică negativă. Astfel, soluțiile care au un pH scăzut au o concentrație mare de ion de hidroniu, fiind considerate a fi mult mai acide. Cealaltă măsurătoare, bazată pe definirea lui Brønsted–Lowry, este constanta disocierii acide (Ka), care măsoară abilitatea relativă a unei substanțe de a acționa ca un acid; substanțele cu constanta de aciditate mai mare sunt mult mai predispuse să cedeze ioni de hidrogen în cadrul reacțiilor chimice decât cele cu valori scăzute ale constantei.
Cu toate că termenul de echilibru este folosit în cadrul științelor, în contextul chimic, echilibrul apare atunci când un număr diferit de stări de agregare ale compoziției chimice sunt posibile (de exemplu, într-un amestec de compuși chimici ce pot reacționa unii cu alții sau atunci când o substanță poate fi prezentă în mai mult de o stare de agregare). 
Un sistem de substanțe chimice aflate la echilibru, cu toate că prezintă o compoziție neschimbătoare, nu este static; moleculele substanțelor continuă să reacționeze unele cu celelalte, dând naștere astfel unui echilibru dinamic. Prin aceasta, conceptul descrie starea în care parametrii precum compoziția chimică rămâne neschimbată în decursul timpului.
Reacțiile chimice sunt determinate de anumite legi, care au devenit concepte fundamentale în chimie. Unele dintre aceste legi sunt:
Sistemul Internațional de Unități (pe scurt Sistemul Internațional) este un sistem de unități de măsură și este forma modernă a sistemului metric (MKS). Abrevierea în toate limbile este SI (potrivit prescurtării franceze: Système international d'unités), indiferent de cum se numește sistemul într-o anumită limbă.
Sistemul internațional conține șapte unități fundamentale: metrul, kilogramul, secunda, amperul, kelvinul, molul și candela. Aceste unități sunt neredundante din punct de vedere al domeniilor mărimilor fizice măsurate. Din cele șapte unități de măsură fundamentale se pot deriva un număr nelimitat de unități derivate, care pot acoperi tot domeniul fenomenelor fizice cunoscute. Unitățile SI derivate sunt coerente, adică la derivarea lor nu trebuie folosit niciun factor de scară. Unitățile SI pot fi folosite și împreună cu unități ale altor sisteme, însă se pierde principalul avantaj, coerența.
Sistemul International de Unități reprezintă o convenție aplicată exclusiv în toate laboratoarele de chimie din lume.
Ca orice alt obiect de studiu major, chimia este împărțită în câteva subdiscipline:
Chimie organică este ramura chimiei care se ocupă cu studiul structurii, proprietăților, reacțiilor de sinteză sau de descompunere a compușilor organici. Compușii organici sunt substanțe alcătuite în principal din carbon și hidrogen, dar pot conține și oxigen, azot, sulf, fosfor sau bor, precum și restul elementelor, dar în cantități mult mai mici.
Chimie anorganică este o ramură a chimiei, ce studiază proprietățile elementelor chimice și compușii formați de acestea. Interpretarea compușilor anorganici se face cel mai bine prin modele calitative ale mecanicii cuantice. Nu există o distincție clară între disciplina organică și anorganică, fiind întrepătrunse în cadrul chimiei organometalice.
Chimie analitică reprezintă disciplina științifică ce dezvoltă și aplică metode, instrumente și strategii în scopul obținerii de informații cu privire la compoziția și natura elementelor.
Chimie fizică este ramură a chimiei care se ocupă cu studierea fenomenelor macroscopice, atomice, subatomice și particulare în sistemele chimice, în ceea ce privește legile fizice. Chimia fizică adesea folosește concepte din fizică precum mișcarea, energie, forță, timp, termodinamică, chimie cuantică, mecanică statistică, și dinamică.
Electrochimie reprezintă un domeniu de interferență dintre chimie și studiul electricității, care studiază reacțiile electrochimice și aplicațiile acestora: electroliza, coroziunea, acumulatorii electrici, bateriile, procedeele electrochimice de acoperire metalică. Cel mai important procedeu care este studiat de electrochimie este electroliza, ce reprezintă o reacție chimică ce are loc la trecerea curentului electric.
Biochimie este știința care studiază chimia vieții. Considerată multă vreme o ramură interdisciplinară aflată la granița între chimie și biologie, biochimia s-a dezvoltat în special în ultimele decenii ca o disciplină de sine stătătoare, abordând subiecte ca structura chimică a substanțelor din care sunt formate organismele, interacțiunile între aceste substanțe și transformările metabolice pe care acestea le suferă in vivo. În mare, se poate considera că biochimia are două ramuri: biochimia metabolismelor și biochimia structurală.
Chimie teoretică este o ramură a chimiei ce se folosește de legile fizicii pentru a explica și prezice proprietățile diferitelor substanțe.
Chimia materialelor este reprezentată de prepararea, caracterizarea și înțelegerea substanțelor folositoare. Principalele obiecte de studiu sunt chimia stărilor de agregare (solide, lichide, polimeri) și procesele ce au loc între stări de agregare diferite.
Neurochimie o ramură a neurologiei, ce se ocupă cu studierea naturii și funcțiilor neurotransmițătorilor și cu efectul pe care substanțele chimice îl au asupra celulelor nervoase.
Chimie nucleară este o ramură a chimiei care studiază radioactivitatea, procesele nucleare și proprietățile nucleare ale compușilor. Altfel spus, este studiul chimiei elementelor radioactive, cum sunt actinidele radiu și radon, împreună cu studiul implicării chimiei în echipamentul necesar realizării proceselor nucleare.Alte discipline din cadrul chimiei sunt grupate în funcție de tipul materiei studiat sau de tipul studiului. Chimia anorganică studiază materia anorganică, chimia organică studiază materia organică bazată pe carbon, biochimia studiază substanțele chimice prezente în organismele biologice, chimia fizică studiază procesele chimice prin intermediul conceptelor precum termodinamica și mecanica cuantică, iar chimia analitică utilizează analiza mostrelor pentru înțelegerea compoziției și structurii chimice.
Alte domenii includ agrochimie, astrochimie (and cosmochimie), chimia atmosferică, inginerie chimică, Biologie chimică, Chemo-informatica, electrochimie, chimia mediului, Femtochimia, Chimia aromelor, Chimia fluxului, geochimie, Chimia ecologică, Histochimia, Istoria chimiei, chimia hidrogenării, Imunochimia, Chimia marină, Știința materialelor, Chimie matematică, Mecanochimia, Chimie medicinală, Biologie moleculară, Mecanica moleculară, Nanotehnologie, Chimia produselor naturale, Oenologie, Chimie organometalică, petrochimie, farmacologie, fotochimie, Chimie organică fizică, Fitochimie, Chimia polimerilor, radiochimie, Chimia solidelor, sonochimie, Chimie supramoleculară, termochimie, și multe altele.
Industria chimică a început să se dezvolte în perioada postbelică, datorită numeroaselor inovații care apăruseră între 1935-1955, fiind în concordanță cu creșterea cererilor mondiale în diverse sectoare chimice. Industria chimică este caracterizată de importanța sa aplicată, fiind întâlnită în cadrul organizării și managementului unei companii, economiei tehnice, inginerie chimică și controlul mediului. Scopul industriei chimice este de a prelucra materii prime precum sărurile, petrolul și calcarul spre transformarea lor într-o gamă largă de produse care au ca scop îmbunătățirea vieții și stilului de viață.
Stwertka, A. A Guide to the Elements (Oxford University Press) ISBN 0-19-515027-9
Negoiu, Dumitru. Tratat de chimie anorganică. Vol. 1: Chimie generală. 1972, Ed. Didactică și Pedagogică
Chris Maurice Brown (n. 5 mai 1989, Tappahannock[*]​, SUA) este un cântăreț, dansator, compozitor și actor american. A devenit cunoscut în 2005, datorită discului single „Run It!”, care i-a adus un succes instantaneu, ajungând pe locul 1 în clasamentele muzicale din SUA, Noua Zeelandă și Australia. Și-a lansat și primul album de studio, de pe acesta făcând parte alte trei cântece de top 20, în SUA, „Yo (Excuse Me Miss)” (locul 7), „Gimme That” (locul 15) și „Say Goodbye” (locul 10). Albumul a primit dublu disc de platină în Statele Unite, pentru vânzări de peste două milioane de exemplare.Cel de-al doilea album de studio a fost lansat în noiembrie 2007, fiind intitulat Exclusive. Cântecul „Kiss Kiss” a atins poziția cu numărul 1 în Billboard Hot 100 și în Noua Zeelandă. Al treilea single, „With You” a ocupat locul 2 în SUA timp de șase săptămâni și a devenit unul dintre cele mai de succes discuri single ale muzicianului pe plan internațional, ocupând printre primele 10 poziții în majoritatea clasamentelor unde a activat. Albumul a fost relansat într-o ediție specială în iunie 2008, de pe această revizuire făcând parte și cântecul „Forever”, care a debutat pe poziția cu numărul 9 în SUA. „Forever” a urcat ulterior până pe locul secund, a devenit al cincilea single clasat pe locul 1 al artistului în Noua Zeelandă și un succes la nivel mondial.Pe lângă succesul obținut cu discurile single lansate pe cont propriu, Brown a colaborat cu artiști ca Jordin Sparks, Bow Wow sau Lil Mama. Cântecele rezultate au atins și ele poziții de vârf în SUA și Noua Zeelandă. Datorită abilităților vocale și a dansurilor este deseori comparat cu artiști ca Michael Jackson sau Usher, citându-i pe cei doi ca fiind cei ce i-au influențat cel mai mult muzica.În 2009, Brown a atras atenția presei după ce a pledat vinovat în dosarul privind hărțuirea cântăreței și pe atunci amantei sale Rihanna; a fost condamnat la cinci ani cu suspendare și șase luni de serviciu în folosul comunității. Al treilea album de studio al său, intitulat Graffiti a fost lansat în ultimul trimestru al aceluiași an. Cel de-al patrulea album, F.A.M.E. (2011), a devenit primul album al artistului care a atins prima poziție a clasamentului Billboard 200, datorită unor single-uri precum „Yeah 3x”, „Look at Me Now”, și „Beautiful People”. F.A.M.E. i-a adus artistului primul Premiul Grammy pentru cel mai bun Album R&B la cea de-a 54-a ediție a Premiilor Grammy din 2012. Al cincilea său album, Fortune, a fost lansat în 2012, primind recenzii negative din partea criticilor.În afara carierei în muzică, Brown a urmat și calea actoriei. În 2007 și-a făcut debutul în primul film de lung metraj, Stomp the Yard, și a fost invitatul special al serialului The O.C. Chris Brown a mai jucat în filmele This Christmas (2007), Takers (2010), Think Like a Man (2012), și Battle of the Year (2013). Pe lângă premiul Grammy, de-a lungul carierei sale, Chris Brown a câștigat numeroase premii, printre care patru premii MTV, două premii NAACP Image, patru premii American Music și 15 Premii BET.
Brown s-a născut în Tappahannock, Virginia, părinții lui fiind Joyce Hawkins și Clinton Brown. Acesta a fost influențat de muzica unor artiști ca Michael Jackson, Donny Hathaway, Otis Redding sau Sam Cooke. La vârsta de 11 ani își descoperă talentul vocal și își dorește să devină interpret.La vârsta de treisprezece ani, talentul lui Brown a fost descoperit de o echipă de producători locali, care au vizitat benzinăria tatălui său în căutare de noi talente. De atunci el și-a început cariera, înregistrând timp de doi ani și mutându-se la New York. Echipa de producție ce l-a descoperit pe artist i-a organizat o audiție cu vicepreședintele casei de discuri Def Jam, Tina Davis, care este în momentul de față managerul său.La începutul anului 2005 a început să lucreze la primul său album de studio, cu producătorii Scott Storch, The Underdogs, Dre & Vidal, Bryan Michael Cox, Bow Wow și Jermaine Dupri.
În 2004, Chris a abandonat școala și a început lucrul la primul album de studio al său. Albumul a debutat direct pe locul 2 în clasamentul Billboard 200 din SUA, cu vânzări de peste 155.000 de exemplare în prima săptămână.Materialul discografic a primit recenzii mixte. „allmusic” oferă albumului 3 puncte din 5. Aceștia compară melodia „Run It” cu „Yeah!” a cântărețului american Usher. Aceeași publicație consideră că cele mai reușite melodii ale albumului sunt „Run It”, „Is This Love?”, „Young Love” și „Yo (Excuse Me Miss)”.Primul single, „Run It!” a debutat pe locul 92 în Billboard Hot 100, opt săptămâni mai târziu atingând poziția cu numărul 8. În a paisprezecea săptămână, „Run It!” a atins poziția maximă, unde a staționat timp de cinci săptămâni, devenind primul single ce se clasează pe locul 1 al artistului în acest clasament. Cântecul s-a clasat pe locul 1 și în Australia și Noua Zeelandă și a obținut poziții de top 10 în Europa. În clasamentul mondial United World Chart, „Run It!” a atins treapta cu numărul 4, acumulând un total de 3.900.000 puncte, primind disc de platină la nivel mondial.
Al doilea single al albumului, „Yo (Excuse Me Miss)”, a fost lansat pe data de 29 noiembrie 2005. Cântecul a debutat pe locul 89 în clasamentul din SUA, Billboard Hot 100, urcând în a opta săptămână în top 10 și atingând poziția cu numărul 7. Pe plan internațional, cântecul s-a bucurat de un succes mediocru, reușind să intre în top 10 doar în Noua Zeelandă (locul 9) și în Australia (locul 10). În clasamentul mondial, a atins poziția cu numărul 30, acumulând un total de 664.000 puncte.Alte două cântece lansate pe material, „Gimme That” și „Say Goodbye”, au atins poziții de top 20 în Billboard Hot 100. De asemenea, ambele cântece au obținut clasări de top 5 în Billboard Hot R&B/Hip-Hop Songs, cel din urmă ocupând chiar locul 1. Ultimul single, „Poppin'”, a atins poziția cu numărul 42 în Billboard Hot 100. Pe data de 13 iunie 2006, acesta a lansat un DVD, care include o călătorie a artistului în Anglia și Japonia și scene de la filmările videoclipurilor.
Pe data de 17 august 2006, a luat parte la turneul The Up Close and Personal Tour, pentru a promova albumul Chris Brown. Din cauza turneului, conceperea celui de-al doilea material discografic de studio a fost amânată. Interpretul a luat parte și la turneul cântăreței americane, Beyoncé Knowles, pe partea ce cuprindea Australia, în turneul ei, The Beyonce Experience.
După încheierea turneului cu Ne-Yo, Brown a început lucrul la cel de-al doilea material discografic de studio, care trebuia lansat pe data de 28 august 2007, dar a fost amânat pentru data de 6 noiembrie 2007.Albumul, intitulat Exclusive, a debutat pe locul 4 în clasamentul Billboard 200 din SUA, și pe locul 2 în clasamentul Billboard Top R&B/Hip-Hop Albums, cu vânzări de aproape 300.000 exemplare în prima săptămână. Vânzările din prima săptămână au fost aproape duble față de cele ale albumului de debut. La nivel mondial, albumul a debutat pe locul 4, cu vânzări de 328.000 bucăți.Albumul a obținut numeroase recenzii, însă a fost primit mai bine decât precedentul. „allmusic” oferă albumului 3,5 puncte din 5. Aceștia compară melodia „Kiss Kiss” cu „Run It!” și o consideră una dintre cele mai reușite de pe album împreună cu „With You”, „Wall To Wall” și „Take You Down”. PopMatters oferă albumului 6 puncte din 10. Aceștia consideră melodia „With You” foarte asemănătoare cu „Irreplaceable”, interpretată de Beyoncé, lucru adevărat întrucât ambele cântece au același producător. De asemenea, aceștia clasifică melodia „Down” ca fiind iritantă. Din partea Rolling Stone, materialul primește 3,5 puncte din 5, în condițiile în care precedentul album nu a primit notă. Alte recenzii încurajatoare au venit din partea about.com, și DjBooth.Primul single al albumului, „Wall to Wall” a debutat în Billboard Hot 100 pe locul 96 și a obținut poziția cu numărul 79, devenind unul dintre cele mai slab clasate cântece al artistului în SUA, alături de „Superhuman”. Cu toate acestea, „Wall To Wall” a atins prima poziție în clasamentul din Brazilia. „Kiss Kiss”, cel de-al doilea cântec al albumului, a atins prima poziție în clasamentul oficial din Statele Unite ale Americii, Billboard Hot 100, dar și în Brazilia și Noua Zeelandă. La nivel mondial, discul single a debutat pe locul 13 și a atins poziția cu numărul 6, acumulând un total de 2.876.000 puncte.
Al treilea single de pe album, „With You”, a avut și el un mare succes, fiind compus de StarGate, echipa de producători care a realizat unele dintre cele mai de succes piese ale unor artiști ca Beyonce („Irreplaceable” și „Beautiful Liar”), Rihanna („Unfaithfull”, „Hate That I Love You” și „Take a Bow”) sau Ne-Yo („So Sick,” „Closer” și „Sexy Love”). „With You” a atins poziția cu numărul 2 în SUA, unde a staționat timp de șase săptămâni. În Brazilia și Noua Zeelandă, „With You” și-a egalat predecesorul și a atins prima poziție. În Europa cântecul a atins poziții de top 10 în majoritatea clasamentelor unde a activat. În România, „With You” a atins poziția cu numărul 9, cea mai bună clasare a lui Chris Brown și singura piesă de top 10 în această țară.De pe album a mai fost lansat și „Take You Down”, o piesă ce nu a beneficiat de un videoclip, fiind folosită spre promovare o interpretare live a acesteia. Discul single a atins poziția cu numărul 7 în Noua Zeelandă și 43 în Billboard Hot 100.Pe data de 3 iunie 2007, albumul Exclusive a fost lansat într-o ediție specială, fiind redenumit Exclusive: The Forever Edition.
De pe acest album a fost lansat discul single „Forever”, care a devenit un bun predecesor pentru „With You”, atingând prima poziție în Noua Zeelandă, unde a staționat timp de opt săptămâni, devenind cântecul cu cea mai îndelungată prezență în fruntea clasamentului din 2008. „Forever” a ajuns pe locul 1 și în Irlanda, devenind primul cântec al interpretului clasat pe prima poziție aici. A ocupat locul 2 în SUA și locul 4 în Regatul Unit. Cea de-a șasea și ultima piesă lansată de pe material, „Superhuman” reprezintă o colaborare cu interpreta Keri Hilson. A obținut poziții de top 40 atât în Europa, cât și în Oceania.Pe lângă cântecele lansate independent, Brown a mai colaborat și cu artiști ca Jordin Sparks, Lil' Mama sau David Banner. Dintre toate acestea, cea mai de succes s-a dovedit a fi duetul cu câștigătoarea American Idol, Jordin Sparks, cântecul numindu-se „No Air”. Discul single a atins prima poziție în clasamentele din Australia și Noua Zeelandă, intrând în top 10 în majoritatea clasametelor unde a activat, inclusiv Regatul Unit și SUA.Videoclipul cântecului „Forever” a fost nominalizat de două ori la premiile MTV Video Music Awards, la categoriile „Videoclipul anului” și „Cel mai bun dans într-un videoclip”. Artistul a mai fost nominalizat la categoria „Cel mai bun videoclip al unui artist” pentru „With You”. Dintre toate cele trei premii, Chris a ieșit învingător doar la categoria „Cel mai bun videoclip al unui artist”, celelalte distincții intrând în posesia lui Britney Spears („Videoclipul anului”) și Pussycat Dolls („Cel mai bun dans într-un videoclip”).
Inițial, au apărut informații conform cărora Brown își va lansa cel de-al treilea album de studio la începutul anului 2009, el fiind intitulat Graffiti. La scurt timp au fost postate pe internet o serie de înregistrări demonstrative, printre care și „Electric Guitar”, o melodie ce se dorea a fi un duet cu interpreta de muzică pop Rihanna. Artistul și-a exprimat deschis nemulțumirea pentru aceste aspecte, invocând faptul că materialele nu erau destinate difuzării în faza în care se aflau. În aceeași perioadă, solistul a produs două cântece pentru cel de-al doilea disc al formației americane Pussycat Dolls, Doll Domination. Înregistrările „Captive” și „Nasty Girl” au apărut în scurt timp pe diverse website-uri, însă ele nu au fost incluse pe materialul cântărețelor.Primul single oficial de pe albumul Graffiti a fost transmis posturilor de radio din SUA în septembrie 2009, purtând titulatura de „I Can Transform Ya”. Înregistrarea constituie o colaborare cu interpretul de muzică rap Lil Wayne și compozitorul Swizz Beatz. Piesa a ocupat locul 20 în ierarhia Billboard Hot 100 și s-a bucurat de succes în Noua Zeelandă, loc unde a câștigat treapta cu numărul 7. La scurt timp a început promovarea celui de-al doilea single al materialului, balada „Crawl”, acesta obținând poziționări mediocre în clasamentele de specialitate.Lansat în decembrie 2009, Graffiti a debutat pe treapta cu numărul 7 în clasamentul american Billboard 200, lucru datorat celor aproximativ 102.000 de unități comercializate în primele șapte zile de disponibilitate. Critica de specialitate a blamat discul, majoritatea recenzorilor oferindu-i materialului calificative nesatisfăcătoare. Website-ul Metacritic afișează o medie a aprecierilor pozitive de 39%, acest scor reprezentând cel de-al treisprezecelea cel mai slab punctaj obținut de un album abordat de editori. Cel de-al treilea single al discului este înregistrarea „Pass Out”, o colaborare cu interpreta de origine olandeză Eva Simons. Conform datelor din 23 martie 2011, albumul s-a vândut în Statele Unite în peste 341.000 de exemplare.În timp concertului tribut dedicat lui Michael Jackson la Premiile BET 2010, Brown a căzut în genunchi și a plâns în timpul interpretării piesei „Man in the Mirror”, încărcătura emoțională a momentului artistic impresionând mai multe celebrități prezente la ceremonie, printre care Trey Songz, Diddy și  Taraji P. Henson. Songz said, „El a cântat din inimă pe scenă. A afișat emoții autentice. Am fost mândru de el și foarte bucuros că a susținut acel moment”. Fratele lui Michael, Jermaine Jackson, a considerat acest moment ca fiind „foarte emoționant pentru mine, deoarece a venit ca  un omagiu și ca iertare din partea fanilor pentru tot ceea ce i s-a întâmplat”. În timpul ceremoniei de acordare a premiilor, acceptând premium AOL Fandemonium, Brown a declarat că, „V-am lăsat pe toți baltă în trcut, dar nu o voi mai face...Promit”.În mai 2010, Brown a lansat o compilație în colaborare cu Tyga, cu titlul Fan of a Fan. „Deuces”, înregistrat alături de Tyga și Kevin McCall, a fost lansat în cadrul compilației în Statele Unite pe 29 iunie 2010. Cântecul a rămas pe locul întâi în clasamentul Hot R&B/Hip-Hop Songs pentru șapte săptămâni, fiind primul cântec al lui Chris Brown în acest clasament de la single-ul „Say Goodbye” din 2006. A fost și pe locul al paisprezecelea în clasamentul Billboard Hot 100. În august 2010, Brown a jucat alături de Matt Dillon, Paul Walker, Idris Elba, Hayden Christensen și T.I. în thriller-ul Takers, fiind totodată și producătorul executiv al filmului.
Al patrulea album de studio al lui Chris Brown, F.A.M.E., a fost lansat pe 18 martie 2011. Deși a primit recenzii mixte, albumul a debutat pe primul loc în clasamentul Billboard 200, fiind vândute 270.000 de copii în prima săptămână. Este primul album al artistului care atinge această poziție în Statele Unite. Piesa „Yeah 3x” s-a clasat în top 10 melodii în unsprezece țări, printre care se numără Australia, Austria, Danemarca, Irlanda, Olanda, Noua Zeelandă, Elveția și Regatul Unit. Pentru al doilea single al albumului, „Look at Me Now”, Chris Brown a colaborat cu rapperii Lil Wayne și Busta Rhymes, ajungând pe prima poziție a clasamentelor Hot Rap Songs și US Hot R&B/Hip-Hop Songs, unde a rămas timp de opt săptămâni. A treia piesă a albumului, „Beautiful People”, în colaborare cu Benny Benassi, a ajuns pe primul loc în clasamentul Hot Dance Club Songs, fiind prima piesă care atinge această poziție a clasamentului pentru Brown și Benassi. „She Ain't You” a fost cel de-al patrulea single lansat în SUA, în timp ce „Next 2 You”, înregistrat alături de Justin Bieber, a fost al patrulea single a variantei internaționale a albumului. În vederea promovării acestuia, artistul a susținut mai multe concerte în Australia și America de Nord în cadrul Turneului F.A.M.E.
Brown a primit șase nominalizări la Premiile BET 2011, câștigând cinci dintre ele: „Cel mai bun cântăreț de R&B”, „Premiul publicului”, „Premiul Fandemonium”, „Cea mai bună colaborare” și „Videoclipul Anului” pentru „Look at Me Now”.. A mai fost câștigătorul a trei categorii la Premiile BET Hip Hop 2011: „People's Champ Award”, „Reese's Perfect Combo Award” și „Cel mai bun videoclip Hip Hop” pentru „Look at Me Now”. At the 2011 Soul Train Music Awards, F.A.M.E. won Album of the Year. Albumul i-a mai adus lui Chris Brown trei nominalizări la cea de-a 54-a ediție a Premiilor Grammy la categoriile „Cel mai bun album R&B”, „Cea mai bună interpretare rap” și „Cel mai bun cântec de Rap”  pentru „Look at Me Now”. La 12 februarie 2012, Brown a câștigat Premiul Grammy pentru „Cel mai bun album R&B”. În timpul ceremoniei, Brown a interpretat mai multe cântece, fiind prima apariție la aceste premii după ce a fost condamnat pentru hărțuire.Pe 7 octombrie 2011, RCA Music Group a anunțat că va desființa casele de discuri Jive Records, Arista Records și J Records, viitoarele materiale ale lui Brown fiind lansate de casa de discuri RCA Records. Al cincilea album de studio, Fortune, a fost lansat pe 3 iulie 2012. A debutat în vârful clasamentului Billboard 200, dar a primit recenzii negative din partea criticilor. „Strip”, în colaborare cu Kevin McCall, a fost lansat ca buzz single, „Turn Up the Music” este recunoscută drept piesa principală a albumului, iar „Sweet Love”, „Till I Die”, „Don't Wake Me Up” și „Don't Judge Me” sunt celelalte single-uri ale albumului. Pentru a-și promova albumul, Chris Brown a susținut mai multe concerte în Europa, Africa, Asia, și Trinidad, toate în cadrul turneului Carpe Diem.
Cel de-al șaselea album de studio, X, inițial intitulat Carpe Diem, este programat pentru a fi lansat în anul 2014. Piesa principală a albumului, „Fine China”, a fost lansată pe 1 aprilie 2013, și a fost trimisă la US Top 40 radio pe 9 aprilie. La înregistrarea acestui album Brown a colaborat cu muzicianul Kendrick Lamar și producătorii Diplo și Danja. Pe 9 august 2013 la ora 1:09 AM PDT, în timpul înregistrărilor susținute la Studiourile Record Plants, Brown a suferit o criză de epilepsie, refuzând tratamentul medicilor și internarea sa la spitalul local. Brown suferă de epilepsie încă din copilărie. În următoarea zi, reprezentanții lui Brown au susținut că acea criză de epilepsie a fost cauzată de „oboseală cronică și stres emoțional intens, cauzate de problemele juridice nefondate și de pesimism.”La 24 februarie 2015, Chris Brown a lansat albumul Fan of a Fan: The Album, în colaborare cu Tyga. Este a doua colaborare a acestora după mixtape-ul Fan of a Fan. În prima parte a anului 2015, Chris susține concerte în cadrul turneului Between The Sheets alături de Trey Songz.La 1 mai 2016, Brown a anunțat titlul următorului său album, Heartbreak on a Full Moon. Primul single extras de pe acesta, „Grass Ain't Greener”, a fost lansat la 5 mai 2016. Tot în mai, Brown a devenit imaginea campaniei de vară inițiate de retailerul de încălțăminte sportivă Snipes. Pe 16 decembrie 2016, Brown a lansat cel de-al doilea single de pe album, „Party”, în colaborare cu Gucci Mane și Usher. Heartbreak on a Full Moon a fost lansat pe 31 octombrie 2017 pe magazinele digitale și ca album pe două discuri trei zile mai târziu, de către RCA Records. Albumul a primit recenzii pozitive din partea criticilor, care au apreciat varietatea pieselor, lungimea acestuia, precum și conținutul liric introspectiv. Heartbreak on a Full Moon a debutat pe locul al treilea în clasamentul american Billboard 200, devenind al nouălea album consecutiv al lui Brown care ajunge printre primele zece albume din acest clasament.Pe 20 iulie 2018, în timpul unui turneu cu Rich The Kid, acesta a anunțat prin intermediul Instagramului că el și Chris Brown colaborează la înregistrarea unui album comun. Brown și rapperul Joyner Lucas au anunțat și ei pe 25 februarie 2018 un proiect colaborativ, intitulat Angels & Demons.În 2019, Brown a semnat extinderea și o nouă înțelegere de licențiere cu casa sa de discuri RCA Records. Odată cu intrarea în vigoare a noului acord, Brown deține înregistrările originale, fiind unul din cei mai tineri artiști care reușește acest lucru, la vârsta de 29 de ani.Pe 4 ianuarie 2019, Chris Brown a lansat „Undecided”, primul single de pe cel de-al nouălea album al său, Indigo, precum șl videoclipul acestei piese. Pentru piesa „Undecided” Brown a colaborat din nou cu producătorul Scott Storch, care a lucrat cu Brown în 2005 la piesa care l-a făcut cunoscut, „Run It!”. Pe 4 februarie a fost lansat cântecul „Chi Chi”, în colaborare cu Trey Songz. Pe 11 aprilie, a lansat al doilea single de pe album, intitulat „Back to Love”. Al treiela single, „Wobble Up”, a fost lansat o săptămână mai târziu și reprezintă o colaborare cu Nicki Minaj și G-Eazy, făcând totodată anunțul că albumul va fi lansat în iunie și confirmând faptul că va susține un turneu în timpul verii cu Nicki Minaj. Pe 25 aprilie a fost lansată piesa „Light It Up”, în colaborare cu Marshmello și Tyga. Într-un anunț făcut pe 2 mai Brown, a anunțat lista artiștilor cu care a lucrat pe album, printre care se numără Nicki Minaj, Tory Lanez, Tyga, Justin Bieber, Juicy J, Juvenile, H.E.R, Tank, Sage the Gemini, Lil Jon, Lil Wayne, Joyner Lucas, Gunna și Drake.
Brown a apărut la început în două seriale ca invitat, acestea fiind One on One și The Brandon T. Jackson Show. De asemenea, artistul, a avut un rol de minor în serialul de televiziune The O.C., al canalului FOX. Primul rol proeminent într-o producție l-a obținut în ianuarie 2007, în filmul Stomp The Yard, unde au mai fost distribuiți și Ne-Yo, Megan Fox și Columbus Short. Următoarea sa apariție în lumea cinematografiei a fost în filmul This Christmas, pentru care a realizat și un videoclip. Brown a mai apărut și în The Suite Life of Zack & Cody ca invitat special.
Spitalul de cercetări pentru copii St. Jude a primit din partea cântărețului ca donație suma de 50.000 dolari. Acești bani vin din încasările primite de artist pentru turneul „Up Close & Personal”. De asemenea, Brown va interpreta un rol în filmul Math-A-Thon, pentru a promova spitalul.Chris Brown a înființat o fundație pentru copiii neajutorați. Fundația se numește Symphonic Love și îi ajută pe copii să cunoască arta, de la meșteguri și gătit, până la grafitti.
După numeroase negări din partea ambelor părți, Rihanna și Chris Brown au recunoscut faptul că formează un cuplu. De asemenea, artistul a luat parte la crearea melodiei „Disturbia” a interpretei.În luna decembrie a anului 2008, a fost făcut public faptul că cântărețul și interpreta Rihanna sunt chemați în judecată de către un fotograf. Luis Santana i-a acționat în justiție pe cei doi susținând faptul că agenții de pază ai artiștilor l-au agresat fizic și l-au deposedat de aparatul de fotografiat pe care îl deținea. Întâmplările s-au petrecut la o petrecere în cinstea zilei de naștere a lui Brown. Camera foto aflată în posesia fotografului conținea instantanee ce dovedeau faptul că cei doi ar avea o relație, fapt incert la vremea respectivă. Santana cere plata daunelor de 1 milion de dolari americani.În anul 2008, în luna februarie, acesta a agresat-o fizic pe cântăreață și a fost arestat. Rihanna a avut mai multe contuzii în zona feței și a fost spitalizată. Chris Brown și-a cerut scuze public, iar în urma procesului a fost nevoit să facă muncă în folosul comunității și vreme de cinci ani s-a aflat sub incidența unui regim de libertate condiționată.
După o relație de un an cu fotomodelul Karrueche Tran, în anul 2012, Rihanna și Chris Brown s-au împăcat. În anul 2013, aceștia s-au despărțit din nou, iar Chris Brown și-a reluat relația cu Karrueche Tran. Cuplul Chris și Karrueche au avut parte de momente tensionate, despărțiri și împăcări. Aceștia au fost văzuți ultima dată împreună în luna februarie a anului 2015.
Cântărețul și prietena sa Nia Amey, au împreună o fetiță. Cei doi nu sunt împreună, însă sunt în relații foarte bune.
La data de 8 februarie 2009, Brown a fost condus la Departamentul de poliție din Los Angeles, fiind investigat pentru acte de violență domestică asupra unei persoane de sex feminin neidentificate. În relatarea instituției nu se oferea numele persoanei însă se specifica faptul că „erau prezente răni vizibile”. În ciuda acestor lucruri, numeroase publicații, precum Los Angeles Times, CNN sau MSNBC, au susținut faptul că victima era interpreta de muzică pop Rihanna, Brown fiind atunci implicat într-o relație amoroasă cu ea. La scurt timp de la declanșarea scandalului mediatic, numeroase posturi de radio și companii și-au reziliat contractele de publicitate încheiate cu artistul. De asemenea, cântărețul nu s-a mai afișat în public și a renunțat la interpretarea ce ar fi trebuit să o susțină pe scena premiilor Grammy 2009, unde a fost înlocuit de un duet realizat de Justin Timberlake și Al Green. Ulterior, Brown a oferit o declarație oficială cerându-și iertare pentru cele întâmplate. Pe data de 5 martie 2009, Brown a fost pus sub acuzare pentru cele întâmplate, următorul termen al procesului fiind stabilit pentru 6 aprilie 2009. La scurt timp el s-a declarat vinovat, fiind condamnat de către un tribunal din Los Angeles la șase luni de serviciu în folosul comunității (la o herghelie din Richmond, Virginia, unde a curățat grajdurile, a șters zidurile de graffiti, a spălat mașinile si a transportat gunoiul menajer) și 5 ani cu suspendare. Un alt aspect important al verdictului a fost acela ce stipula faptul că lui Brown îi este interzis să se mai apropie de Rihanna. Pe data de 2 septembrie 2009 artistul a dat participat la un interviu cu realizatorul Larry King. El și-a exprimat regretul față de cele întâmplate și declară faptul că speră să rămână în relații de prietenie cu fosta sa parteneră de viață. De asemenea, el a ținut să precizeze că el nu își consideră activitatea artistică încheiată.La 27 octombrie 2013 Chris Brown a fost arestat după ce a hărțuit două susținătoare care doreau să facă o poză cu el în fața ”W Hotels”, petrecând 36 de ore într-o închisoare din Washington.

Christina María Aguilera (n. 18 decembrie 1980, Staten Island, SUA) este o cântăreață, actriță și compozitoare de muzică pop americană, câștigătoare a mai multor premii Grammy. În copilărie Aguilera a participat la diverse emisiuni televizate precum Star Search sau The Mickey Mouse Club, iar cariera sa muzicală avea să înceapă în anul 1998, după înregistrarea cântecului „Reflection”, care a fost inclus pe coloana sonoră a peliculei de animație Mulan (1998).Albumul de debut al interpretei, numit Christina Aguilera (1999) și lansat sub egida RCA Records, s-a bucurat de succes comercial și trei dintre piesele incluse pe el — „Genie in a Bottle”, „What a Girl Wants” și „Come on Over” — au ocupat prima poziție în prestigiosul clasament Billboard Hot 100. Ulterior Aguilera avea să devină cunoscută pe plan internațional mulțumită lansării unui album latino Mi Reflejo (2000) și a unui disc de Crăciun numit My Kind of Christmas (2000). Deși materialele sale discografice aveau succes cântăreața era nemulțumită de imaginea și muzica sa, iar la finele anului 2001 aceasta avea să-și încheie contractul cu impresarul Steve Kurtz; la scurt timp Aguilera a lansat cel de-al patrulea album de studio al său, numit Stripped (2002), prin intermediul căruia a promovat o imagine provocatoare. Cel de-al doilea disc single al materialului, balada „Beautiful”, a fost un succes comercial și a sporit vânzările albumului de proveniență. În 2006 Aguilera revine cu Back to Basics, un disc de muzică soul, jazz și blues care primește recenzii favorabile. Patru ani mai târziu interpreta lansează cel de-al șaselea album de studio din cariera sa; intitulat Bionic (2010), materialul conține elemente din muzica R&B, electropop și synthpop și nu s-a bucurat de succesul scontat. În anul 2012 a urmat albumul Lotus, cu linii melodice predominant electropop. În 2018 a lansat albumul Liberation.Interpreta este recunoscută pentru vocea sa puternică și amplă, caracteristică sopranelor spinto (vedeți aici). Cântăreață câștigătoare a multiple distincții și merite (vedeți aici), Aguilera debutează ca actriță în pelicula Burlesque: Vis împlinit (2010) și participă în juriul emisiunii The Voice (2011). De asemenea, Christina Aguilera este recunoscută pentru acțiunile sale caritabile, ea implicându-se în sponsorizarea și susținerea a diverse organizații caritabile care luptă împotriva SIDA, cancerului și pentru drepturile femeilor, animalelor, copiilor și homosexualilor. Mai mult, Aguilera este creatoarea unei colecții de parfumuri de succes, iar albumele sale au fost comercializate în aproape cincizeci de milioane de exemplare pe plan mondial. Aceste vânzări, per ansamblu, o plasează pe artistă în ierarhia celor mai de succes muzicieni din toate timpurile.
Cristina Maria Aguilera s-a născut la data de 18 decembrie 1980 în Staten Island, o suburbie a orașului New York, și este primul copil al cuplului format din Fausto Wagner Xavier Aguilera (un emigrant de origine ecuadoriană angajat al forțelor armate din SUA) și Shelly Loraine (o profesoară de limba spaniolă cu ascendenți europeni). Din cauza slujbei tatălui său, familia Aguilera se mută de mai multe ori în timpul copilăriei Christinei — de la New Jersey sau Texas până în Japonia — iar aceasta și sora sa mai mică Rachel nu au putut urma cursurile unei școli publice, iar de educația lor s-au ocupat părinții acasă. Aguilera a avut o copilărie dificilă din cauza deselor abuzuri fizice și psihologice ale tatălui său, încheiate odată cu pronunțarea divorțului părinților săi în 1989. Ulterior Shelly Loraine avea să-și crească ambele fete în casa părintească din Pittsburgh cu ajutorul mamei sale Delci Fidler. Conform propriilor declarații, Christina a început să cânte încă de la o vârstă fragedă, muzica fiind singurul refugiu în fața abuzurilor tatălui său. Fiind susținută îndeaproape de mama sa care cânta la vioară și pian, Christina a fost puternic influențată de muzica soul și blues mulțumită bunicii sale, cântărețele sale preferate fiind Billie Holiday, Ella Fitzgerald, Etta James și Nina Simone.Până la vârsta de zece ani Christina Aguilera se făcuse remarcată în Pittsburgh prin participarea la diverse competiții muzicale, punctul culminant fiind înscrierea la emisiunea-concurs Star Search în martie 1990, la finele căreia avea să ocupe locul secund. În următoarele două stagiuni tânăra interpretă avea să cânte imnul național al SUA în deschiderea principalelor meciurilor de baschet sau hochei ale echipelor locale. Aparițiile televizate ale tinerei cântărețe au stârnit interesul presei care o numea „micuța fată cu voce mare”, însă colegii săi de la școală o batjocoreau adesea. După o serie de incidente care au culminat cu tăierea cauciucurilor automobilului familiei Aguilera, mama sa a fost nevoită să o retragă pe Christina din învățământul public, iar educația sa liceală avea să fie finalizată prin cursuri acasă.Începând cu anul 1993 Christina Aguilera a făcut parte din distribuția emisiunii televizate The Mickey Mouse Club, unde i-a avut ca și colegi de platou pe viitoarele staruri ale muzicii pop Britney Spears și Justin Timberlake; programul a fost încheiat pe parcursul anului 1994. Ajunsă la vârsta de paisprezece ani Christina înregistrează primul său cântec, intitulat „All I Wanna Do”, un duet realizat împreună cu interpretul japonez Keizo Nakanishi. După o perioadă de pauză Aguilera este aleasă în anul 1997 să reprezinte Statele Unite în cadrul festivalului internațional „Cerbul de Aur” din România, însă nu câștigă niciun premiu. Dorindu-și să se afirme în industria muzicală, tânăra interpretă înregistrează o preluare după unul dintre șlagărele semnate de Whitney Houston și îl trimite companiei Disney știind că aceasta caută o cântăreață care să imprime cântecul „Reflection”, inclus pe coloana sonoră a peliculei de animație Mulan (1998). De îndată ce discul demonstrativ a ajuns la producătorul Ron Fair, acesta i-a oferit tinerei interprete un contract de management cu casa de discuri RCA Records. În același timp Christinei i se permite să înregistreze piesa „Reflection”, iar în 1999 compoziția primește o nominalizare la premiile Globul de Aur la categoria „Cea mai bună melodie originală”.
Aflându-se sub stricta reprezentare a impresarului Steve Kurtz, cântăreața lansează primul său album de studio numit Christina Aguilera în vara anului 1999. Discul a cucerit clasamentele de specialitate din țările anglofone, a fost comercializat în peste șaisprezece milioane de exemplare pe plan internațional și a fost inclus de către revista Billboard în ierarhia celor mai bune 100 albume ale anilor 2000. De asemenea, criticii i-au oferit materialului recenzii favorabile spunând că „Aguilera nu are numai carismă, ea chiar poate cânta și are abilitatea de a da credibilitate pieselor sale”. Totuși, au existat și reacții negative – editorii Rolling Stone s-au declarat impresionați de abilitățile vocale ale interpretei, însă au criticat dur versurile și stilul muzical abordat. Piese ritmate precum „Genie in A Bottle”, „What a Girl Wants” sau „Come on Over” au fost extrase pe disc single și au câștigat prima poziție în celebrul top Billboard Hot 100, iar balada „I Turn to You” a fost promovată pentru a demonstra diversitatea stilistică a albumului de proveniență. La începutul anului 2000 Aguilera avea să primească premiul Grammy la categoria „Cel mai bun artist debutant”, printre ceilalți nominalizați numărându-se Britney Spears și Macy Gray.Pentru a se impune în industria globală Aguilera colaborează cu producătorul Rudy Pérez în vederea înregistrării unui album în limba spaniolă; purtând numele Mi Reflejo, discul conține atât versiuni latino ale celor mai cunoscute piese incluse pe materialul său de debut cât și compoziții noi. Fiind lansat în septembrie 2000 prin intermediul casei de discuri RCA Latino, materialul obține poziții înalte în clasamentele hispanice, primește șase discuri de platină în SUA și este comercializat în peste cinci milioane de exemplare pe plan internațional. Deși primește recenzii mixte, criticii spunând că „este plăcut auzului însă în principiu este aceeași muzică îmbrăcată altfel”, LP-ul Mi Reflejo câștigă trofeul pentru „Cel mai bun album” în cadrul premiilor Latin Grammy. La finele stagiunii 2000 Christina Aguilera era numită „Cântăreața anului” de către revista Billboard; concomitent începea comercializarea unui album de colinde numit My Kind of Christmas — conform departamentului promoțional al RCA, discul a fost vândut în peste șase milioane de exemplare.Primul turneu global al Christinei Aguilera, numit In Concert, s-a desfășurat pe parcursul stagiunii 2000-2001 și a fost format dintr-o serie de peste șaizeci de concerte susținute atât în America de Nord cât și în Japonia. Pe parcursul acestei serii de recitaluri interpreta a înregistrat unul dintre primele sale DVD-uri, numit My Reflection. Pe parcursul anului 2001 interpreta colaborează cu cântărețul portorican Ricky Martin în vederea înregistrării unui duet numit „Nobody Wants to Be Lonely”; fiind inclus pe cel de-al șaselea album al acestuia – Sound Loaded – cântecul a obținut poziții înalte în clasamentele internaționale. Tot în 2001 Christina imprimă alături de P!nk, Lil' Kim și Mýa o preluare o șlagărului „Lady Marmalade” care avea să fie inclusă pe coloana sonoră a filmului Moulin Rouge!. Piesa a dominat clasamentele din Oceania și Europa, însă succesul răsunător avea să vină din SUA, unde „Lady Marmalade” obține la scurt timp după lansare prima poziție în ierarhia Billboard Hot 100 bazându-se exclusiv pe difuzările de la posturile radio. De asemenea, cooperarea dintre cele patru interprete a fost premiată cu un trofeu Grammy la categoria „Cea mai bună colaborare pop”.Pe parcursul anului 2001 casa de înregistrări Warlock Records a început comercializarea unui album numit Just Be Free pe care erau incluse piese demonstrative înregistrate de către Aguilera în adolescență. Deși cântăreața a încercat să oprească comercializarea materialului, acesta a fost vândut în peste 128.000 de exemplare în SUA. La finele aceluiași an interpreta avea să ceară anularea contractului de management pe care-l avea cu impresarul Steve Kurtz, acuzându-l de fraudă. Odată cu încheierea acestei colaborări Aguilera ajungea la o înțelegere cu Irving Azoff în vederea promovării sale.
Odată cu lansarea celui de-al patrulea album de studio Christina Aguilera își dorea ca muzica sa să aibă mai multă profunzime; din această cauză ea avea să se implice în mod direct în scrierea și compunerea pieselor, fiind ajutată de Scott Storch, Linda Perry și Alicia Keys. Purtând numele Stripped, discul conține influențe puternice din muzica RnB, soul, pop-rock și hip-hop, iar versurile adesea provocatoare abordează teme precum sexualitatea, eșecul amoros sau împuternicirea femeii. Odată cu începerea comercializării materialului la nivel internațional în octombrie 2002, Stripped primește recenzii mixte din partea criticilor care au remarcat evoluția vocală a cântăreței, însă au criticat dur direcția sa stilistică — „discul este dezorganizat: conține hip-hop, conține rock, ba este ghetou, ba este Disney”. În ciuda reacțiilor negative albumul se dovedește a fi un succes comercial pe plan internațional, fiind vândut în peste treisprezece milioane de exemplare. De asemenea, pe parcursul „erei Stripped” Aguilera a adoptat o imagine provocatoare, și-a făcut câteva tatuaje și piercing-uri, s-a promovat folosind numele de scenă Xtina și a pozat nud sau sumar pentru reviste de mare tiraj precum Rolling Stone. Noua înfățișare promovată de Aguilera a fost respinsă de public, deoarece „începea să-i umbrească muzica”. Entertainment Weekly a numit-o „cea mai vulgară femeie-reptilă a lumii”, iar The Village Voice a comparat-o cu un personaj din filmul Alien. Multe dintre cântărețe nu au fost de acord cu această imagine a Christinei, cum ar fi Shakira și Jessica Simpson, care au considerat că reprezintă „un pas prea înainte”. De asemenea, lansarea videoclipului filmat pentru piesa „Dirrty” a stârnit controverse în SUA, criticii spunând despre interpretă că „arată ca o târfă ce trebuie dusă biserică”. Compoziția a avut de suferit în urma acestor recenzii negative, ocupând doar poziția cu numărul 48 în Billboard Hot 100; totuși, Dirrty a devenit hit în Europa și a fost nominalizat la premiile Grammy, categoria „Cea mai bună colaborare pop”.
Compania RCA Records avea să repornească promovarea albumului Stripped prin extragerea pe disc single a baladei „Beautiful”. Piesa s-a bucurat de reacții pozitive din partea recenzorilor și a publicului, iar succesul său i-a adus Aguilerei trofeul Grammy pentru „Cea mai bună cântăreață de muzică pop”. Ulterior cântece precum „Fighter”, „Can't Hold Us Down” sau „The Voice Within” erau promovate la nivel global și aveau să sporească vânzările albumului de proveniență. Pe parcursul anului 2003 Aguilera scria o piesă pentru Kelly Clarkson numită „Miss Independent” și susținea concerte în America de Nord împreună cu Justin Timberlake. În același an Xtina a găzduit premiile MTV EMA, a sărutat-o pe Madonna în cadrul MTV VMA și era numită „Cea mai sexy celebritate” de către revista Maxim. Interpreta încheia stagiunea 2003 printr-un turneu internațional numit Stripped World Tour, care era format din 48 de concerte susținute în Europa, Australia și America de Nord. Unul dintre recitalurile Aguilerei din Regatul Unit a fost înregistrat și lansat în format DVD sub numele Stripped Live in the U.K. în toamna anului 2004.După încheierea campaniei de promovare a albumului Stripped Aguilera și-a schimbat din nou înfățișarea, de această dată abordând o imagine conservatoare. Odată cu vopsirea părului în blond cireșiu presa avea să catalogheze transformarea drept „o trecere de la golănie la bun gust”. Pe parcursul anului 2004 cântăreața și-a asociat numele cu marca germană de automobile Mercedes-Benz pentru care a înregistrat un cântec numit „Hello” și a susținut o campanie de promovare. Concomitent Xtina își schimba din nou culoarea podoabei capilare, de această dată adoptând un blond auriu — odată cu pas Aguilera avea să fie inclusă (alături de Gwen Stefani sau Dita Von Teese) în categoria celebrităților care au readus în atenție stilul hollywoodian al anilor 1930. În stagiunea 2004-2005 Aguilera a înregistrat o serie de duete; primul dintre acesta este imprimat în compania lui Missy Elliott, poartă numele „Car Wash” și a fost inclus pe coloana sonoră a filmului Povestea unui rechin. Au urmat „Tilt Ya Head Back” (împreună cu Nelly), „A Song for You” (colaborare cu pianistul Herbie Hancock nominalizată la premiile Grammy) și „Somos Novios” (un duet cu Andrea Bocelli). Christina Aguilera încheie anul 2005 prin căsătoria cu producătorul Jordan Bratman, cu care avea o relație amoroasă încă din 2002.
Christina Aguilera a început să scrie cântece pentru un nou album de studio încă din anul 2005, odată cu încheierea campaniei de promovare a discului Stripped. Conform declarațiilor cântăreței, ea își dorea ca viitorul său material să reflecte evoluția sa muzicală și totodată o îndepărtare de stilul abordat în trecut. Fiind puternic influențat de muzica anilor '20–'40, jazz și de cabaret, albumul Back to Basics a fost lansat la nivel global în august 2006. Deși CD-ul s-a bucurat de reacții pozitive din partea criticilor, unii dintre aceștia numindu-l „un pas firesc în cariera Aguilerei”, câțiva recenzori s-au declarat nemulțumiți de lungimea sa (albumul este dublu și conține 22 de piese). Promovarea materialului s-a făcut prin extragerea pe disc single a cântecelor ritmate „Ain't No Other Man”, „Candyman” și a baladelor „Hurt” și „Oh Mother”, patru compoziții ce au obținut succes în clasamentele de specialitate. Succesul albumului Back to Basics la nivel mondial a fost notabil, CD-ul primind mai multe discuri de platină în regiunile anglofone (aceste distincții semnalau vânzări de peste 4.5 milioane de exemplare).La finele anului 2006 Aguilera înregistrează alături de rapper-ul american Sean Combs un duet RnB numit „Tell Me”; cântecul devine hit în Europa la scurt timp de la lansare, însă în SUA nu se bucura de succesul scontat. În aceeași perioadă cântăreața inițiază turneul Back to Basics Tour, format dintr-o serie de optzeci și două de concerte susținute pe patru continente, declarat cel mai de succes turneu american în anul 2007. De asemenea, pe parcursul acestei serii de recitaluri a fost înregistrat și un DVD numit Back to Basics: Live and Down Under care s-a bucurat de succes comercial. În februarie 2007 Aguilera câștigă un nou premiu Grammy, la categoria „Cea mai bună interpretare pop” pentru „Ain't No Other Man”; în cadrul aceleiași ceremonii interpreta îi aduce un omagiu renumitului cantautor James Brown, iar prestația sa este îndelung aplaudată de către critici. Un an mai târziu interpreta avea să primească o nominalizare Grammy pentru „Steppin' Out with My Baby”, un duet cu Tony Bennett. La data de 12 ianuarie 2008 Christina Aguilera dă naștere primului său copil, Max Liron Bratman , în Los Angeles, California.
La începutul lui 2008 Aguilera a cântat în duet cu formația britanică The Rolling Stones șlagărul „Live With Me”. Piesa a fost inclusă pe coloana sonoră a filmului-documentar Shine a Light. În luna noiembrie a aceluiași an, pentru a celebra zece ani de parteneriat, casa de discuri a interpretei – RCA Records – a început comercializarea unui album de compilație. Acest material discografic, intitulat Keeps Gettin' Better: A Decade of Hits, conține doisprezece dintre hiturile cântăreței, începând cu prima piesă lansată, „Genie in A Bottle”. Pentru a promova materialul, casa de înregistrări a lansat un disc single – intitulat „Keeps Gettin' Better” – care a câștigat popularitate în clasamentele de specialitate, sporind vânzările albumului de proveniență. Compilația Keeps Gettin' Better: A Decade of Hits a primit recenzii favorabile din partea criticilor, care au aclamat „metamorfoza interpretei”. Într-un clasament realizat de revista Billboard ce îi ierarhizează pe cei mai prolifici interpreți ai anilor 2000, Aguilera se află pe poziția cu numărul douăzeci, iar albumul său de debut se află pe treapta cu numărul 23 în topul celor mai de succes albume din ultimul deceniu.
Încă din prima parte a anului 2007, în timp ce promova albumul Back to Basics, Aguilera a declarat că viitorul său material discografic va fi „scurt, dulce și foarte diferit”. Printre producătorii acestui LP se numără cântăreața britanică M.I.A., interpreta Santigold, formația Goldfrapp și Linda Perry (fostă componentă a grupului de muzică rock 4 Non Blondes). Într-un interviu acordat tabloidului New York Post Perry menționa că – prin intermediul noului album – „Aguilera încearcă să iasă din zona sa de confort și adoptă un stil electronic”. Discul, intitulat Bionic, a fost lansat la data de 4 iunie 2010, conținutul său având un stil „futuristic”. Pentru a promova noul album, Christina Aguilera a lansat un disc single în avans, pe parcursul lunii aprilie 2010. Cântecul, intitulat „Not Myself Tonight”, s-a bucurat de succes mediu în clasamentele de specialitate din Europa, iar videoclipul adiacent i-a adus comparații interpretei cu artistele contemporane Lady Gaga și Madonna. Albumul Bionic avea să fie numit „eșec comercial” de către presa din SUA, deși în săptămâna lansării a intrat pe poziția a treia în clasamentul Billboard 200 cu peste 110,000 de exemplare vândute. Pentru a promova materialul, Aguilera extrage pe single piesa ritmată „Woohoo” (o colaborare cu Nicki Minaj) și balada „You Lost Me”, însă niciuna dintre compoziții nu se bucură de succesul scontat. De asemenea, albumul nu a beneficiat de o campanie de promovare solidă, iar un eventual turneu a fost anulat din cauza „unui program de repetiții inadecvat”.În octombrie 2010, după un mariaj de cinci ani, Christina Aguilera și Jordan Bratman au depus actele pentru divorț, motivele invocate fiind „diferențele ireconciliabile”; divorțul avea să se încheie în aprilie 2011, în urma acestuia interpreta declarând — „Deși Jordan și cu mine ne-am despărțit, angajamentul față de fiul nostru, Max, este la fel de puternic ca întotdeauna”. La finele anului 2010 are loc debutul actoricesc al Christinei Aguilera, care o întruchipează pe cântăreața de cabaret Ali Rose în pelicula Burlesque: Vis împlinit. De asemenea, Aguilera și Cher, care i-a fost colegă de platou, au înregistrat împreună coloana sonoră a peliculei; discul a primit recenzii favorabile, iar interpretarea piesei „Bound to You” i-a adus Xtinei o nominalizare la premiile Globul de Aur, categoria „Cea mai bună melodie originală”. Deși reacțiile criticilor au fost mixte, filmul Burlesque a fost un succes comercial strângând peste 90 milioane $ la box-office.La data de 6 februarie 2011 Aguilera a cântat „The Star-Spangled Banner” (imnul oficial al SUA) în deschiderea celei de-a patruzeci și cincea ediție de Super Bowl. Interpreta a stârnit controverse după ce a uitat unul dintre versuri, pe care l-a înlocuit cu un altul pe care tocmai îl cântase. Xtina avea să-și ceară scuze în mod public printr-un comunicat de presă — „Tot ce pot să fac acum este doar să sper că toată lumea a simțit dragostea pe care o port țării mele, iar spiritul cu care ne-a însuflețit imnul nostru național să nu fi fost alterat”. În aceeași lună Aguilera și alte patru cântărețe (printre care se numărau Jennifer Hudson și Florence Welch) i-au adus un tribut îndelung apreciat Arethei Franklin, în cadrul premiilor Grammy. Începând cu primăvara anului 2011 interpreta a devenit mentor în cadrul emisiunii-concurs The Voice; fiind transmisă de către televiziunea americană NBC, competiția s-a bucurat de succes, iar primul său sezon s-a încheiat iunie. În finala emisiunii Aguilera interpretează alături de Adam Levine cântecul „Moves Like Jagger”; fiind un duet cu formația Maroon 5, piesa avea să devină un hit internațional și este totodată cel de-al cincilea single semnat Aguilera care câștigă prima poziție în prestigiosul clasament Billboard Hot 100. Compoziția a primit o nominalizare la premiile Grammy la categoria „Cea mai bună colaborare pop”, iar materialul Burlesque a intrat în cursa pentru trofeul „Cea mai bună coloană sonoră”.
Christina Aguilera și-a continuat colaborarea cu emisiunea-concurs The Voice pe parcursul stagiunii 2011-12, însă în luna septembrie a declarat că nu își dorește prelungirea contractului odată cu încheierea sezonului trei al competiției. De asemenea, ea a anunțat lansarea celui de-al șaptelea album de studio al său, numit Lotus, pe 13 noiembrie 2012. Aguilera a mărturisit că nu a ales un stil muzical care să domine discul, ci a vrut mai degrabă să înregistreze un album de care să fie mulțumită. Ea i-a dat acest nume pentru că „reprezintă o floare incasabilă, care supraviețuiește în cele mai grele condiții și încă prosperă”, făcând aluzie la insuccesul albumului Bionic. Printre producătorii ce au lucrat la crearea discului s-au numărat Alex da Kid, Max Martin, Lucas Secon sau Steve Robson, care i-au oferit Aguilerei linii melodice predominant electropop. Materialul a primit recenzii mixte din partea criticilor de specialitate; editorii The Boston Globe l-au numit „o încercare bună de a readuce în prim plan talentul Aguilerei”, însă au observat că „unele piese sună extrem de repetitiv”, în timp ce revista Q îl descria folosind cuvântul „generic” și concluziona spunând că „nimic nu iese cu adevărat în evidență”. Albumul Lotus a debutat pe locul șapte în clasamentele Billboard 200 cu vânzări de numai 73.000 de exemplare, fiind cele mai slab debut de eră din cariera interpretei, iar pe plan internațional a avut clasări modeste. Pentru a promova albumul în avans, Aguilera a lansat pe 14 septembrie discul single „Your Body”, produs de Max Martin și Shellback, cântec ce a ocupat locul 34 în ierarhia Billboard Hot 100 și a fost un hit moderat pe plan global. Un al doilea disc single, un duet cu interpretul de muzică country Blake Shelton numit „Just a Fool”, a fost lansat la finele anului 2012, însă nu s-a bucurat de succes comercial; totuși, piesa a primit discul de aur în SUA pentru vânzări de peste 500.000 de exemplare.
În cadrul premiilor ALMA Awards 2012, Aguilera a primit un premiu special din partea juriului - „Vocea unei generații” - pentru cariera sa și pentru implicarea sa în activități caritabile. În 2012 interpreta a înregistrat pentru prima oară în ultima decadă o piesă în limba spaniolă, numită „Casa de Mi Padre”, care a fost inclusă pe coloana sonoră a filmului omonim. De asemenea, Aguilera a colaborat cu Cee Lo Green pentru o reinterpretare a piesei de Crăciun „Baby, It's Cold Outside”, dar și cu rapperul Pitbull pe piesa „Feel This Moment”, care a devenit un veritabil hit global în vara anului 2013. Ulterior interpreta a intrat în studiourile de înregistrări alături de cântărețul mexican Alejandro Fernández, alături de care a imprimat melodia „Hoy Tengo Ganas de Ti”, inclusă pe coloana sonoră a telenovelei La tempestad; cântecul s-a bucurat de succes comercial în țările latino. Pentru a promova albumul Lotus și celelalte proiecte în care a fost implicată, Aguilera a renunțat la postul de jurat din cadrul emisiunii The Voice după sezonul trei, fiind înlocuită de Shakira, însă a revenit odată cu începerea sezonului cinci. În toamna anului 2013 cântăreața a înregistrat piesa „We Remain”, care a fost inclusă pe coloana sonoră a peliculei Jocurile foamei: Sfidarea. La începutul lunii noiembrie Aguilera cântă în duet cu formația de muzică indie-pop A Great Big World balada „Say Something” pe platourile emisiunii The Voice. Ulterior melodia a primit recenzii extrem de favorabile din partea criticilor de specialitate, care lăudau compoziția și interpretarea Christinei, iar cântecul a urcat pe prima poziție a clasamentelor iTunes din SUA. În anul 2013, aceasta a avut o colaborare cu Lady Gaga la The Voice, unde au cântat hitul „Do What U Want”, extras de pe albumul Artpop de Lady Gaga.Christina Aguilera s-a logodit cu Matt Rutler în februarie 2014. Cuplul are o fiică, născută în august 2014. În aprilie 2014, Aguilera a anunțat că lucrează la cel de-al optulea album de studio. Pentru sezoanele cu numerele șase și șapte ale The Voice, Aguilera a fost înlocuită de Shakira, respectiv Gwen Stefani. Ea a revenit ca antrenor pentru sezonul al optulea. În ianuarie 2015, Aguilera a confirmat pentru canalul de televiziune Extra că lucrează alături de colegul de la The Voice, Pharrell Williams, la noul album, declarând că: „Trebuie să mă asigur că totul este în regulă, că este autentic și însuflețit, eu însumi fiind extrem de nerăbdătoare să pun suflet în întregul proces de înregistrare. Am strâns și am scris toate aceste idei uimitoare care mi-au venit prin minte pentru diferite melodii, inspirate din cum mă simțeam anul trecut, așa că abia aștept să le cânt și să le pun cap la cap.” La Premiile Grammy 2015 din februarie, Aguilera a câștigat Premiul Grammy pentru cea mai bună interpretare pop a unui duo/grup pentru „Say Something” cu A Great Big World. În aprilie 2015, Aguilera a jucat rolul cântăreței Jade St. John din cel de-al treilea sezon al dramei muzicale Nashville difuzată de ABC. În martie 2016, Aguilera și Rutler au devenit producătorii executivi ai emisiunii muzicale Tracks, care s-a difuzat pe Spike TV. Aguilera a înregistrat cântecul „Change” în memoria victimelor atentatului din Orlando și a lui Christina Grimmie, care a fost împușcată mortal în Orlando cu o zi înainte de atentat. Veniturile au fost donate Fondului Național al Compasiunii prin care au fost ajutate familiile victimelor. În august 2016 a înregistrat un cântec disco intitulat „Telepathy” în colaborare cu Nile Rodgers pentru coloana sonoră a serialului The Get Down difuzat de Netflix, a contribuit ca actriță de dublaj la The Emoji Movie, și a jucat în filmul Zoe lansat în aprilie 2017.
Christina Aguilera și-a lansat cel de-al optulea album de studio, intitulat Liberation pe 15 iunie 2018. Principalul single extras de pe album, „Accelerate”, a fost lansat pe 3 mai, în timp ce al doilea single, „Fall In Line”, în colaborare cu Demi Lovato, a fost lansat pe 20 mai, la o zi după ce cele două l-au interpretat live la Premiile Muzicale Billboard 2018. În septembrie 2018 va porni într-un nou turneu, numit tot Liberation, cu primul concert având loc la Hollywood, Florida pe 25 septembrie 2018, acesta fiind primul turneu pe care îl va susține după mai bine de un deceniu.Între 31 mai 2019 și 5 octombrie 2019, Aguilera susține turneul The Xperience, compus din 16 reprezentații. Este produs de Live Nation Entertainment.
Vocea Christinei Aguilera a fost îndelung discutată de către presă și critica de specialitate, încă de la debutul său din anul 1999. Interpreta a fost inclusă în categoria sopranelor spinto și este recunoscută pentru ambitusul său ce însumează patru octave (Do1-Do#5). Glasul Aguilerei este adesea aclamat pentru timbrul său pătrunzător, iar artista deține abilitatea de a atinge note muzicale înalte prin intermediul vocii sale de piept și a unui falset „grațios, pur și luminos”; mai mult, interpreta poate cânta în registrul flajeolet, cel mai înalt registru al vocii umane, alte reprezentante ale muzicii contemporane cu această abilitate fiind Mariah Carey și JoJo. Calitățile vocale ale Xtinei au fost apreciate și de către presă, revista COVE numind-o „Cea mai bună voce din muzica pop”; de asemenea, Aguilera a ocupat locul cinci în clasamentul „Celor mai bune voci din industrie” întocmit de MTV/Blender, surclasând interpreți cu experiență precum Alanis Morissette sau Kurt Cobain. La începutul anului 2007 Aguilera i-a adus un omagiu cântărețului de muzică soul James Brown în cadrul galei premiilor Grammy, această apariție fiind intens aplaudată de către critici. Recitalul său a fost inclus pe locul trei în ierarhia celor mai bune momente din istoria distincțiilor Grammy, iar Céline Dion avea să spună în urma vizionării momentului că „Aguilera are probabil cea mai bună voce din lume”. Calitățile vocale ale Christinei Aguilera i-au determinat pe editorii revistei americane Rolling Stone s-o introducă în lista celor mai buni 100 de cântăreți din istorie”, ea fiind cea mai tânără persoană inclusă în prestigioasa ierarhie.
Deși Aguilera a fost numită în repetate rânduri „vocea generației sale”, tehnica sa interpretativă a fost adesea criticată; cântăreața are tendința de a exagera în ceea ce privește folosirea ornamentelor muzicale, cotidianul american The New York Times spunând că Aguilera, alături de Jennifer Hudson și Beyoncé, și-au construit carierele în jurul melismelor. Mai mult, Xtina a fost acuzată de critici că își forțează vocea pentru a atinge note înalte, de cele mai multe ori respectivele pasaje nefiind melodioase. Din cauza tehnicii inadecvate, Aguilera a avut o hemoragie la nivel laringian și a fost nevoită să anuleze un întreg segment din turneul Stripped World Tour. De asemenea, la începutul anului 2011 criticii erau de părere că vocea Aguilerei „nu mai este la fel de flexibilă precum era în tinerețe”. Concluzionând o analiză făcută asupra profilului său vocal, editorii site-ului BarkBite spuneau că Aguilera are abilitatea de a cânta note impresionante, însă își exprimau dezacordul față de agresivitatea cu care aceasta „atacă” compozițiile.
Christina Aguilera a susținut în repetate rânduri că piesele sale preiau influențe din muzica soul și blues, cântărețele sale preferate fiind Billie Holiday, Ella Fitzgerald, Whitney Houston și Nina Simone. În general, compozițiile sale abordează teme precum solitudinea, eșecul amoros sau rolul femeii în societate, iar cele mai întâlnite motive sunt durerea, distracția și senzualitatea. De asemenea, interpreta a folosit ca sursă de inspirație propria copilărie pentru a scrie cântecele „I'm OK” și „Oh Mother”; Xtina a declarat că se simte responsabilă să își dezvăluie cele mai vulnerabile sentimente pentru a-i face pe ascultători să se regăsească în versurile pieselor sale. Din punct de vedere stilistic Aguilera este cunoscută pentru versatilitatea de care a dat dovadă — în timp ce debutul său a fost unul predominant teen pop, următoarele sale albume au variat de la RnB/pop-rock (Stripped) sau soul-jazz (Back to Basics) până la muzică dance (Bionic). Majoritatea pieselor pe care Christina Aguilera le cântă sunt definite de vocea sa puternică, însă există și excepții. Producătoarea americană Linda Perry a mărturisit, într-un interviu acordat publicației Entertainment Weekly, că a fost nevoită să o convingă pe Aguilera să renunțe la melisme pe parcursul înregistrării baladei „Beautiful” — „Am încercat să fac lucrurile cât mai simplu. I-am spus să renunțe la ornamente și de fiecare dată când începea să exagereze opream banda. A acceptat cu greu ca aceea să fie versiunea finală. Nu este perfectă din punct de vedere vocal - este foarte brută. [Aguilera] își cunoaște foarte bine vocea și aude lucruri pe care nimeni altcineva nu le-ar putea sesiza”.
Pe parcursul carierei sale Christina Aguilera s-a implicat intens în sponsorizarea și susținerea a diverse organizații caritabile care luptă împotriva SIDA, cancerului și pentru drepturile femeilor, animalelor, copiilor și homosexualilor. La începutul anilor 2000 artista a semnat o scrisoare creată de PETA care avea ca scop oprirea consumului de carne canină în alimentația locuitorilor din Coreea de Sud. De asemenea, Xtina și-a exprimat în repetate rânduri dezacordul față de hainele făcute din blană naturală și este adepta veșmintelor făcute din materiale sintetice. În ceea ce privește drepturile femeii, Aguilera este unul dintre principalii sponsori ai unui adăpost din Pittsburgh; cântăreața vizitează centrul și se implică adesea în acțiuni de voluntariat. Mai mult, interpreta sponsorizează un centru similar din Regatul Unit, iar pe parcursul anului 2007 s-a implicat în campania organizată de televiziunea Lifetime numită „Opriți violența împotriva femeii”.Christina Aguilera este apreciată de un număr mare de reprezentanți ai comunității LGBT și este considerată a fi o „icoană gay”. Xtina a atras simpatia homosexualilor odată cu lansarea piesei „Beautiful” și videoclipului filmat pentru aceasta, care înfățișează, printre altele, povestea unui cuplu gay și a unui transexual. Mai mult, cântecul avea să fie numit „imnul gay al deceniului” în urma unui sondaj realizat de organizația Stonewall. Compoziția „Beautiful” a fost inclusă în 2005 și pe compilația Love Rocks, iar profiturile obținute în urma comercializării sale au fost donate organizației Human Rights Campaign, care luptă pentru drepturile persoanelor LGBT. De asemenea, pe parcursul anului 2008 Aguilera și-a exprimat în mod public dezacordul față de Propoziția 8 prin care se urmărea interzicerea căsătoriilor între persoanele de același sex în statul California. Ca răsplată pentru susținerea homosexualilor, Christina Aguilera a devenit în 2011 prima personalitate care a primit o stea „Hollywood Gay Walk of Fame”.Christina Aguilera s-a implicat adesea în proiecte care au ca scop strângerea de fonduri pentru persoanele infectate cu HIV; la finele anului 2001 artista a participat, alături de cântărețe precum Britney Spears sau Nelly Furtado, la reînregistrarea piesei „What's Going On”. Profiturile obținute în urma comercializării sale au fost donate unor organizații care luptă împotriva SIDA. În 2004 Aguilera a devenit imaginea companiei americane de produse cosmetice M·A·C și totodată purtătorul de cuvânt al fondului „M·A·C AIDS”; pentru a promova această campanie, interpreta a avut o apariție în revista Vanity Fair. De asemenea, Xtina a pozat pentru o campanie organizată de YouthAIDS și Aldo Shoes care a avut ca scop informarea publicului cu privire la SIDA. În anul 2005 interpreta a pozat nud pentru cartea „4 Inches” lansată de Elton John, iar o parte din banii obținuți în urma vânzărilor au fost donați unei organizații care sprijină femeile africane infectate cu HIV.În noiembrie 2005 Christina Aguilera și Jordan Bratman au donat toate cadourile primite la nunta lor pentru strângerea de fonduri în vederea ajutorării victimelor făcute de uraganul Katrina. Pe parcursul aceluiași an interpreta a participat la două concerte caritabile susținute în Africa de Sud, fondurile obținute fiind utilizate în tratarea copiilor cu HIV. În martie 2007 Xtina a reînregistrat piesa „Mother” a lui John Lennon, iar preluarea sa a fost inclusă pe o compilație prin care se strângeau bani pentru refugiații din regiunea conflictuală Darfur. Pe parcursul anului 2008 Aguilera a susținut, alături de Seal, un concert caritabil la Londra și a participat la versiunea turcească a emisiunii Da sau Nu; banii câștigați, 180.000 de lire turcești, au fost donați unui program dedicat orfanilor.
Începând cu anul 2009 Christina Aguilera a devenit purtătorul internațional de cuvânt al organizației World Hunger Relief care luptă împotriva foametei. De asemenea, pe parcursul aceluiași an Aguilera și soțul său au vizitat Guatemala pentru a atrage atenția asupra problemei malnutriției din această țară, proiectul fiind demarat de către Programul Alimentar Mondial. În urma activităților promovate sub egida PAM, Christina Aguilera a reușit să strângă suma de 22.5 milioane de dolari americani, bani suficienți pentru a hrăni 90 de milioane de persoane care suferă de foamete. Pe parcursul anului 2009 interpreta a primit un premiu din partea revistei americane Variety pentru acțiunile sale caritabile. În ianuarie 2010, pentru a ajuta victimele cutremurului din Haiti, Xtina a donat un automobil Chrysler 300 și a participat la două teledonuri. Ulterior Aguilera a vizitat Haiti ca și ambasador PAM, le-a oferit hrană sinistraților și a evidențiat importanța eforturilor de reconstrucție.
Încă de la începutul anilor 2000 Christina Aguilera și-a asociat imaginea, în urma semnării unor contract de promovare, cu diverse companii multinaționale precum Coca-Cola (2001), Versace (2003), Mercedes-Benz (2004), Sony Ericsson/Orange (2006) sau Pepsi (2006). În anul 2004 interpreta a lansat în Europa primul său parfum; purtând numele Xpose acesta conține musc, vanilie și ulei de patchouli și s-a bucurat de succes comercial în Europa, aceasta fiind singura regiune în care a fost distribuit. Artista a creat un nou parfum numit Simply Christina (iasomie, chihlimbar și vanilie) în 2007; produsul a fost apreciat în Regatul Unit și în Germania, iar în cadrul premiilor FIFI 2008 a fost numit favoritul publicului. Datorită reacțiilor pozitive, Aguilera lansează în septembrie 2008 primul său parfum internațional, care este însoțit și de o serie de produse pentru corp; numit Inspire acesta conține ca note de bază floarea de portocală, santalul și moscul. Începând cu octombrie 2009 începe comercializarea celui de-al patrulea parfum semnat Aguilera, By Night (chihlimbar și vanilie); acesta a fost urmat de Royal Desire (coacăze negre, citrice și trandafiri) în 2010, produs ce a primit un premiu Glammy acordat de revista germană Glamour. De asemenea, Simply Christina și By Night au fost nominalizate la premiile FIFI 2011, categoria „Parfumul anului”.
Premiile Grammy sunt prezentate anual de către „Academia Națională a Artelor și Științelor de Înregistrări” din S.U.A.. Christina Aguilera a câștigat patru premii dintre cele cincisprezece nominalizări primite.

Ciara Princess Harris (n. 25 octombrie 1985, Austin, SUA) este o cântăreață, actriță, textieră și dansatoare americană. Cunoscută sub numele Ciara, ea a debutat în anul 2004 cu discul single „Goodies”, care s-a clasat pe poziția 1 în Statele Unite și în Regatul Unit. Cântecul a fost inclus pe albumul omonim lansat în toamna aceluiași an. Alte două piese de pe material au devenit șlagăre, acestea fiind „1,2 Step” și „Oh”. La finele anului 2006, a fost promovat discul Ciara: The Evolution, ce include înregistrări de succes precum „Get Up”, „Promise” sau „Like a Boy”. Albumul a înregistrat vânzări de peste 338.000 de exemplare în prima săptămână doar în S.U.A..Începând cu anul 2008, Ciara a lucrat la o serie de cântece pentru cel de-al treilea material discografic de studio al său, Fantasy Ride. După mai multe amânări succesive, acesta a fost lansat în prima parte a anului următor, în urma succesului înregistrat de piesa „Love Sex Magic”. În ciuda startului promițător, albumul a devenit un eșec comercial, acest lucru determinând-o pe artistă să înceapă înregistrările pentru un nou disc. În 2010, Ciara a lansat al patrulea album de studio, Basic Instinct, care a fost tot un eșec comercial. În 2011 ea a semnat un contract cu casa de discuri Epic Records, prin intermediul căreia a lansat în 2013 al cincilea album de studio, Ciara. Piesa principală de pe acesta, „Body Party”, a ajuns pe locul al șaselea în clasamentul american Billboard R&B/Hip-Hop. În mai 2015 Ciara a lansat albumul „Jackie”, iar în mai 2019 a lansat albumul „Beauty Marks”.
Ciara a început să joace în filme în anul 2006, debutând ca actriță în All You've Got, urmat de Mama, I Want to Sing! (2012) și That's My Boy (2012). În 2013, Ciara a avut un rol minor în serialul The Game. De la debutul în muzică din anul 2004, Ciara a avut opt cântece în top zece piese din Billboard Hot 100, inclusiv una clasată pe primul loc. A obținut mai multe premii și nominalizări, printre care trei Premii Bet, trei MTV Video Music Awards, trei Premii MOBO și un Grammy. Până în 2015, Ciara a vândut 8 milioane de albume și 15 milioane de cântece la nivel mondial.
Originară din Austin, Texas, Ciara este singurul copil al cuplului Carlton Clay Harris și Jackie (născută Smith), fiind crescută în baze militare din Germania, New York, California, Arizona și Nevada, deoarece tatăl său era soldat. În timpul adolescenței, familia s-a mutat în Atlanta. Ea a declarat că ideea de a urma o carieră în muzică i-a venit în momentul în care urmărea o emisiune la televizor în care cântau fetele de la Destiny's Child, dar a afirmat că Michael Jackson reprezintă principala sa sursă de inspirație, iar pentru Janet Jackson are „atât de mult respect pentru ceea ce a făcut” și speră să atingă „același nivel înalt al succesului”. Ciara a făcut parte din grupul Hearsay și a început să compună cântece. Formația a înregistrat câteva variante demo ale unor piese, dar au început să existe neînțelegeri între componente. Astfel, Ciara a părăsit formația și l-a întâlnit pe Jazze Pha, numindu-l „sufletul meu pereche din punct de vedere muzical”, începând un parteneriat cu acesta, el ajutând-o să își compună primul disc în studioul său. Cântăreața a absolvit Riverdale High School din Riverdale, Georgia în 2003 și a obținut un contract cu casa de discuri LaFace Records în același an. Interpreta a început să lucreze cu Sean Garrett, împreună cu acesta compunând șlagărul lui Usher, „Yeah!”.
Albumul Goodies a fost lansat pe 28 septembrie 2004 în Statele Unite ale Americii și pe 24 ianuarie 2005 în Regatul Unit. Materialul a debutat pe locul trei în Billboard 200 și pe prima poziție în R&B/Hip-Hop Albums Chart, înregistrând în SUA vânzări de peste 125 000 de exemplare în prima săptămână. Discul a staționat 71 de ediții în clasamentul american, fiind recompensat de trei ori cu platină de către RIAA. Goodies a avut un succes mediocru în alte țări, cum ar fi Taiwan, Noua Zeelandă sau Irlanda, albumul fiind comercializat în peste 5 milioane de exemplare la nivel mondial. Materialul discografic a primit recenzii pozitive din partea celor de la Entertainment Weekly, Rhapsody Music și MTV Asia, iar publicații ca Allmusic și musicOMH consideră că Ciara nu aduce nimic nou pe piața R&B.
„Goodies (în colaborare cu Petey Pablo; cântecul reprezintă un răspuns la piesa acestuia, „Freak-a-Leek”) a fost ales ca prim single de pe albumul de debut al interpretei. Piesa a avut un succes major în Statele Unite, clasându-se timp de șapte săptămâni pe primul loc în Billboard Hot 100, aceeași poziție fiind ocupată și în alte clasamente compilate de Billboard: Hot 100 Airplay, Hot R&B/Hip-Hop Songs, Hot R&B/Hip-Hop Airplay, Rhythmic Top 40 și Top 40 Tracks, ajungând astfel pe locul 4 în topul sfârșitului anului 2004 al acestei reviste. Clasări notabile a obținut și în Regatul Unit, Canada (locul 1), Irlanda (locul 4), Germania (locul 16), Noua Zeelandă (locul 12) Norvegia (locul 15) și Australia (locul 19). Piesa a fost nominalizată la Soul Train Music Awards în 2005 la categoria „Cel mai bun cântec R&B/Soul sau Rap”, iar în 2006 a câștigat secțiunea „Cea mai cântată piesă” la ASCAP Pop Music Awards, alături de „1, 2 Step” și „Oh”. „1, 2 Step” este cel de-al doilea single promovat și este o colaborare cu Missy Elliott. Lansată pe 23 octombrie 2004 în Statele Unite și pe 11 aprilie în Regatul Unit, a devenit cea mai de succes piesă a albumului la nivel mondial, atingând poziții de top 10 în: Canada (locul 1), Statele Unite, Australia, Noua Zeelandă (locul 2), Regatul Unit, Irlanda (locul 3), China (locul 5) și România (locul 9). Cântecul a primit numeroase trofee, o nominalizare la Grammy în 2006 pentru „Cea mai bună colaborare rap” și a fost recompensat cu disc de platină în Statele Unite și Australia. „Oh” este o colaborare cu Ludacris, piesa fiind promovată de pe 15 februarie 2005. În Statele Unite a reprezentat un bun predecesor pentru „1, 2 Steps”, atingând aceeași poziție în Billboard Hot 100 și obținând discul de platină pentru vânzările înregistrate. În alte țări a avut o performanță mai slabă, ajungând în top 20 în Noua Zeelandă (locul 5), Germania, Australia (locul 7), China și Elveția (locul 11). „Oh” a primit discul de aur pentru vânzările de pe teritoriul australian. Cel de-al patrulea single (și ultimul) de pe album a fost „And I”, acesta dovedindu-se a fi un insucces în clasamente, reușind să ajungă doar pe locul 96 în Billboard Hot 100.În vara anului 2005, Ciara a lansat pe DVD videoclipurile de pe Goodies, documentarele și comentariile sale, discul numindu-se Goodies: The Videos & More. În aceeași perioadă, interpreta a avut o serie de colaborări: cu Missy Elliott pentru „Lose Control” (piesa a primit două nominalizări la premiile Grammy), cu Bow Wow pentru „Like You” și cu Field Mob pentru „So What”, toate cele trei cântece intrând în top 10 în Billboard Hot 100. În decembrie 2005, Ciara a fost cooptată de Gwen Stefani pentru turneul Harajuku Lovers Tour 2005 și de Bow Wow și Chris Brown pentru „Holiday Jam”.
În vara anului 2006, Ciara a lansat cântecul „Get Up” (în colaborare cu Chamillionaire) de pe coloana sonoră a filmului Step Up, fiind primul single promovat în Statele Unite și al doilea în Europa de pe albumul Ciara The Evolution. Piesa a urcat pe locul 7 în Billboard Hot 100 și pe locul 5 în Noua Zeelandă, fiind lansată de două ori în Regatul Unit ca descărcare digitală, în 2006 și în 2007. În octombrie 2006, Ciara a cântat în șaptesprezece orașe într-un turneu de prezentare a compozițiilor de pe cel de-al doilea material discografic. Acesta a fost lansat pe 5 decembrie 2006, interpreta participând la compunerea tuturor cântecelor de pe Ciara: The Evolution. Albumul a primit în general recenzii pozitive din partea criticilor de specialitate și a debutat pe primul loc în Billboard 200, înregistrând vânzări de 338.000 de exemplare în prima săptămână și a primit discul de platină din partea RIAA. În afara teritoriului Statelor Unite, materialul a avut un succes mediocru, nereușind să intre în top 10 decât în Taiwan Album Chart.
Primul single oficial lansat de pe album a fost „Promise”, cântecul ajungând pe locul 11 în Billboard Hot 100. A doua piesă promovată în Statele Unite și prima la nivel mondial a fost „Like a Boy”. Aceasta s-a clasat pe locul 19 in Billboard Hot 100, pe locul 2 în Letonia, pe 8 în Suedia și pe 10 în Franța. A primit discul de platină în S.U.A. și a fost cea mai bine poziționată înregistrare a Ciarei de pe Evolution în topul sfârșitului anului 2007 compilat de revista Billboard (locul 68). La sfârșitul lunii mai 2007, cântăreața a făcut echipă cu Glamour Magazine pentru un concurs, Ciara regizând videoclipul câștigătoarei. Concurentele au fost Tiffany Evans, Paula Campbell și Samantha Jade, evenimentul fiind organizat de către Nissan Motors. Al treilea single lansat a fost ales „Can't Leave 'em Alone”, colaborare cu interpretul de muzică rap 50 Cent, piesa dovedindu-se a fi un insucces comercial, clasându-se doar pe locul 40 în Statele Unite și pe locul 4 în Noua Zeelandă.Ciara a fost prezentă alături de Lloyd, T-Pain, T.I. și Yung Joc la Screamfest 07, data inițială a turneului fiind 24 iulie 2007, dar a fost amânat pentru 3 august 2007. În acest timp, ea a colaborat cu Tiffany Evans pentru „Promise Ring”, debutul câștigătoarei emisiunii Star Search. Ciara a fost prezentă și în turneul organizat în Regatul Unit al Rihannei, Good Girl Gone Bad Tour. La gala din 2007 a premiilor World Music Awards, Ciara a primit distincția pentru „Cea mai bine vândută cântăreață de R&B”.
În prima parte a anului 2008, Ciara a început înregistrările pentru un nou material discografic de studio, ce urma să-i succeadă lui Ciara: The Evolution. Albumul intitulat Fantasy Ride se dorea a fi un proiect total diferit față de predecesoarele sale, respectiv, se dorea a fi un material inclus pe trei compact discuri. Artista a dezvăluit faptul că prin intermediul lui Fantasy Ride dorește „să-i ducă pe fani într-o călătorie muzicală”. Cu toate acestea, datorită unor schimbări în cadrul casei de discuri această idee a fost abandonată. „High Price”, o colaborare cu interpretul de muzică rap Ludacris, a fost cântecul ce urma să fie primul extras pe single în luna iunie a anului 2008, însă acesta a fost înlocuit de înregistrarea „Go Girl”, o colaborare cu T-Pain. Lansat în toamna aceluiași an în Statele Unite ale Americii, cântecul a ocupat locul 78 în Billboard Hot 100. Inițial, lansarea albumului Fantasy Ride a fost programată pentru sfârșitul anului 2008, însă datorită eșecului întâmpinat de primul single acesta a fost amânat până în luna mai a anului următor, titulatura cântecului „Go Girl” fiind și ea schimbată în aceea de disc promoțional.La începutul anului 2009 Ciara a lansat cântecul „Never Ever”, despre care s-a afirmat faptul că este primul extras pe single al albumului. Înregistrarea compusă de Polow Da Don a fost apreciată într-un mod pozitiv de către critica de specialitate, însă a ocupat poziții mediocre în Billboard Hot 100. Lansarea la nivel internațional a fost anulată, singura prezență notabilă la nivel global fiind înregistrată în Suedia, unde a urcat până pe treapta cu numărul 25. Tot în jurul aceleiași perioade a fost promovată în Europa piesa „Takin' Back My Love”, o colaborare cu artistul spaniol Enrique Iglesias, inclusă pe albumul său de compilație Greatest Hits. Lansat ca cel de-al doilea single al materialului după „Away”, „Takin' Back My Love” a devenit un hit la nivel european. Înregistrarea a urcat până pe locul 1 în Bulgaria și România și a câștigat clasări de top 10 în țări precum Belgia, Danemarca, Franța, Grecia, Irlanda sau Rusia.
Ulterior, artista a lansat cântecul „Love Sex Magic” atât în S.U.A. cât și la nivel mondial. Piesa, o colaborare cu Justin Timberlake, a devenit în scurt timp un succes la nivel global, intrând în top 10 în majoritatea listelor muzicale unde a activate. „Love Sex Magic” a primit un disc de aur în Noua Zeelandă, un disc de platină în Australia. și a obținut o nominalizare la premiile Grammy la categoria „Cea mai bună colaborare pop vocală”. Fantasy Ride a fost lansat pe data de 3 mai 2009 în Regatul Unit și două zile mai târziu în Canada și Statele Unite ale Americii. Albumul a debutat pe locul 3 în Billboard 200, datorită celor peste 81.000 de exemplare comercializare în prima săptămână. Aceste cifre marchează cele mai slabe vânzări ale unui material lansat până în prezent de Ciara în prima săptămână. Cu toate acestea, discul a primit în general recenzii pozitive și a devenit prima intrare a artistei în primele zece locuri ale clasamentelor ce evidențiază vânzările albumelor din Irlanda și Regatul Unit, în cea din urmă țară primind un disc de argint. Următoarele extrase pe single au fost „Like a Surgeon” (pentru Statele Unite ale Americii) și „Work” (lansat în piețele muzicale internaționale). Primul dintre acestea, a primit în general recenzii negative din partea criticilor de specialitate și a obținut locul 59 în Billboard Hot R&B/Hip-Hop Songs, în timp ce „Work” a intrat în clasamentele din Australia și Europa. Pentru a promova materialul Fantasy Ride Ciara a cântat în deschiderea unor concerte ale interpretei americane Britney Spears, în timpul turneului „The Circus Starring: Britney Spears”. De asemenea, artista a mai participat alături de interpretul de muzică rap Jay-Z la o serie de șase concerte și a declarat faptul că în viitor și-ar dori să își inițieze propriul turneu de promovare al albumului Fantasy Ride, însă acest lucru a fost anulat datorită sesiunilor de înregistrări realizate pentru noul album.
La finele lunii septembrie a anului 2009 au fost dezvăluite informații conform cărora Ciara a început o serie de înregistrări pentru cel de-al patrulea material discografic de studio din cariera sa. Pentru conceperea albumului artista i-a contactat pe producătorii Christopher „Tricky” Stewart și Teius „The-Dream” Nash, cei doi ocupându-se de acest proiect încă din vara anului 2009. Despre conceptul discului, Stewart a declarat că „albumul va include cântece alerte, dar va avea mai multă substanță decât precedentul. [...] Ea poate dansa și vrem să scoatem în evidență calitățile pe care le are ea și alte persoane nu”. De asemenea, același compozitor a subliniat faptul că singurul care o va acompania vocal pe Ciara va fi The-Dream. Simultan, solista a colaborat cu producătorul Rodney „Darkchild” Jerkins pentru acest material, conform lui Jerkins. Discul se dorea a fi promovat la finele anului 2009, însă Ciara a hotărât să programeze lansarea albumului la începutul anului 2010. Cu toate acestea, materialul a fost decalat succesiv, asemeni lui Fantasy Ride, distribuirea luând startul doar la finele anului amintit.Primul single al materialului se intitulează „Ride” și reprezintă o colaborare cu Ludacris. Compoziția s-a bucurat de succes în clasamentele de muzică R&B din Statele Unite ale Americii, unde a câștigat locul al treilea, devenind cel de-al doisprezecelea șlagăr de top 10 al solistei. În cea de-a doua jumătate a anului 2010 Ciara a început un turneu promoțional pentru a crește notorietatea albumului, în timp ce casa de discuri LaFace/Sony BMG a anunțat următoarele extrase pe single și a dat publicității coperțile acestora. Anterior, Ciara a apărut în videoclipul „Lil Freak” al lui Usher, cu care a susținut ulterior un duet în timpul evenimentului World Leadership Awards. De asemenea, solista a colaborat cu interpretul la înregistrarea „Hot Tottie”, inclusă pe discul EP Versus, însă porțiunile artistei nu au fost adăugate pe versiunea finală imprimată pe material. În ultima parte a anului 2010 au fost promovate alte două discuri single, „Speechless” și „Gimmie Dat”, ambele beneficiind de câte un videoclip. Materialul pe care au fost incluse cele două și „Ride”, a fost lansat în luna decembrie a aceluiași an, sub titulatura Basic Instinct. Conform solistei, acesta reprezintă o întoarcere la stilul muzical preponderent urban abordat la începutul carierei sale, abandonând elementele specifice muzicii pop prezente pe Fantasy Ride. Albumul a fost promovat printr-o serie de concerte, interpretări ale înregistrării „Gimmie Dat” (în spectacole precum The Ellen DeGeneres Show sau Lopez Tonight) și un cântec promoțional, „Basic Instinct (U Got Me)”. Niciuna dintre cele două compoziții promovate nu s-a bucurat de succesul experimentat de „Ride”, ocupând poziții slabe în unele ierarhii din S.U.A., cel din urmă activând limitat și Regatul Unit. Materialul a debutat pe locul patruzeci și patru în Billboard 200, lucru datorat celor aproximativ 37.000 de exemplare comercializate în primele șapte zile de disponibilitate. Aceste aspecte reprezintă cea mai slabă performanță obținută de un album semnat Ciara, marcând totodată o scădere constantă a vânzărilor interpretei. La nivel global Basic Instinct a activat similar, ocupând poziții slabe în Elveția și intrând în ierarhiile secundare din țări precum Australia sau Regatul Unit. Un al patrulea single, „Turn It Up” (în colaborare cu Usher) urma să fie trimis posturilor de radio americane, însă acest lucru nu s-a mai materializat; într-un final Ciara confirmând anularea lansării. Mai mult, în februarie 2011 solista s-a declarat nemulțumită de atitudinea casei de discuri cu privire la proiectul Basic Instinct, blamând compania pentru faptul că refuzase să promoveze discurilor single prin intermediul posturilor de radio, dar și de faptul că a fost nevoită să își finanțeze pe cont propriu videoclipul pentru „Gimmie Dat”, acuzând Jive Records și de faptul că a încercat să stopeze compoziția. De asemenea, Ciara a cerut dizolvarea contractului cu casa de discuri, ca urmare a aspectelor subliniate și datorită rezultatelor dezamăgitoare obținute de Fantasy Ride și Basic Instinct. La 12 iulie 2011 Ciara s-a reunit cu L.A. Reid, semnând cu casa sa de discuri Epic Records, mutare confirmată oficial în septembrie 2011.
În cadrul unui interviu dat pentru Sway in the Morning în februarie 2012, Ciara a dezvăluit că a început înregistrările la cel de-al cincilea album al său, menționând că: „Este vorba numai despre senzație, și îți pot spune că am o senzație plăcută. Este foarte important pentru mine și echipa mea să nu mă grăbesc cu acest album. Simt o energie cu adevărat pozitivă.” Pentru acest album Ciara a lucrat cu mai mulți producători și compozitori precum Hit-Boy, Soundz, Diane Warren, Tricky Stewart și The Underdogs. Despre aceștia, Ciara a menționat că „Am lucrat cu niște oameni care vin cu idei proaspete, lucru care mă entuziasmează foarte mult... Când vine vorba de artiști, de compozitori și de producători, vreau să-mi depășesc limitele. Am lucrat cu mulți oameni cu care nu am mai lucrat înainte, lucru foarte amuzant.”Inițial ea a dorit să-și intituleze albumul One Woman Army, după cum a declarat într-o conferință de presă din mai 2012 organizată de MTV, anunțând totodată că primul single de pe acest album va fi „Sweat”. Piesa, la care a colaborat cu rapperul 2 Chainz, a fost lansată online la 4 iunie 2012 și trebuia să fie lansată pe iTunes la 19 iunie 2012. Totuși, s-a renunțat la această piesă în ultimul minut fără a se da vreun motiv. La 13 august 2012, Ciara a anunțat că noul single principal al albumului va fi „Sorry”. La 13 septembrie 2012 a fost publicat videoclipul melodiei „Sorry” pe 106 & Park a BET și de VEVO. „Sorry” a putut fi descărcat digital pe 25 septembrie 2012, și a fost difuzat la posturile de radio urban și R&B la 9 octombrie 2012. În Statele Unite, „Sorry” a ajuns până pe locul patruzeci în Billboard Hot R&B/Hip-Hop Songs și pe 22 în Billboard's Bubbling Under Hot 100 Singles.
La 21 octombrie 2012, revista Rap-Up a publicat un videoclip legat de producerea cântecului „Got Me Good”, al doilea single de pe album. Videoclipul, regizat de Joseph Kahn, a fost pentru prima dată difuzat la 25 octombrie 2012 la Sony JumboTron din Times Square în New York. Acesta a fost lansat pentru descărcare digitală la 6 noiembrie 2012. „Got Me Good” a fost difuzat petru prima oară pe posturi de radio R&B pe 13 noiembrie, și, începând cu data de 4 decembrie, și pe cele mainstream .La 15 aprilie 2013, zi în care a fost dezvăluite și titlurile cântecelor de pe album, s-a anunțat că titlul acestuia a fos schimbat din One Woman Army în Ciara. Din cauză clasării sub așteptări a cântecelor „Sweat”, „Sorry” și „Got Me Good”, lansate în trecut pentru acest album, ele au fost înlocuite cu un nou cântec intitulat „Body Party”. Lansat în martie 2013, „Body Party” a ajuns pe locul al douăzeci și doilea în Billboard Hot 100 și pe doi în Billboard „Hot R&B/Hip-Hop Songs”. Al doilea single de pe album a fost „I'm Out”, în colaborare cu Nicki Minaj. Albumul a fost lansat pe 9 iulie 2013. „Ciara” a debutat pe locul al doilea în clasamentul Billboard 200, cu 59.000 de exemplare vândute în prima săptămână numai în Statele Unite. A fost al patrulea album al Ciarei care a intrat în primele trei albume din clasamentul Billboard destinat acestora. Al bumul s-a clasat pe locul al doilea în Top R&B/Hip-Hop AlbumsPe lângă muzică, Ciara a jucat în 2012 și în două filme. Primul, Mama, I Want to Sing!, a fost lansat direct pe DVD. Ea a jucat în rolul lui Amara Winter, fiica unui predicator care a fost descoperită de un muzician recunoscut. În al doilea, That's My Boy, ea a jucat rolul Briei. Ciara a fost invitată și în primul episod al sezonului al șaselea al The Game, în care a apărut cu cea mai bună prietenă a sa, Lauren London și care a fost difuzat la 26 martie 2013. Ea a mai apărut și în alte episoade ale aceluiași sezon.
În septembrie 2013, producătorul Mike WiLL Made It a dezvăluit că Ciara a început înregistrările pentru cel de-al șaselea album. În decembrie 2013, Ciara însăși a confirmat acest lucru. Într-un interviu dat revistei Rap-Up Ciara a dezvăluit că înregistrările la album au început în jurul Zilei Recunoștinței a anului 2013 și că va lansa noi cântece „curând”. La sfârșitul lunii ianuarie 2014, Ciara a interpretat live piesa „Anytime” la Degree Women Grammys Celebration din Los Angeles, desfășurat la 2 februarie 2014. Pentru varianta de studio produsă de Boi-1da și Katalyst ea a colaborat cu pe atunci prietenul și rapperul Future.În mai 2015, Ciara a pornit în primul ei turneu de după șase ani, intitulat Turneul Jackie. Primul concert din cadrul turneului a avut loc pe 3 mai 2015 la Chicago, urmat de concerte la New York, Boston, New Orleans, Dallas și Los Angeles. Ultimul concert al turneului l-a susținut la San Francisco pe 31 mai. Al șaselea album, Jackie, la care a colaborat cu Pitbull, Joe Jonas, Missy Elliott și R3hab, a fost lansat la 4 mai 2015. Acesta a debutat pe locul al șaptesprezecelea în clasamentul Billboard 200 cu 19.900 de exemplare vândute, fiind albumul cu cele mai mici vânzări în prima săptămână din toate cele șase ale Ciarei. La 23 mai 2015 Jackie ocupa locul al doilea în Top R&B/Hip-Hop Albums. „I Bet”, piesa principală de pe albumul Jackie, a fost lansată la 26 ianuarie 2015,
a primit recenzii favorabile din partea criticilor și a ajuns pe locul 43 în Billboard Hot 100. Al doilea single de pe album, „Dance Like We're Making Love”, a fost lansat la 28 aprilie 2015, în timp ce al treilea single, „Give Me Love” a fost lansat la posturile de radio urban contemporane americane la 9 iunie 2015. Pe 27 ianuarie 2017, a semnat un contract cu Warner Bros. Records.Pe 17 iulie 2018, Ciara a lansat un nou videoclip, „Level Up”. Piesa face parte din cel de-al șaptelea ei album de studio, intitulat Beauty Marks, a fost lansat pe 10 mai 2019. Pe lângă „Level Up”, albumul cuprinde single-uri precum „Freak Me”, „Dose", "Greatest Love” și „Thinkin Bout You”. Ciara a interpretat „Thinkin Bout You” la Gala Premiilor Muzicale Billboard 2019.
Ciara o citează pe Janet Jackson ca fiind una dintre cele mai importante modele ale sale, afirmând: „Mi se pare că doar ieri urmăream videoclipurile ei la televizor; acum, unele persoane mă compară cu ea”. Criticul de la djbooth.net observă similitudinile dintre cele două: „Ca și Janet, ea a intrat în conștiința națională ca o tânără care impune respect pentru cântecele sale dansabile, coregrafii și un stil feminist. Pentru cel de-al treilea album, Fantasy Ride, Ciara continuă pe aceeași traiectorie ca și Janet, devenind confortabilă cu sexualitatea sa fără a fi privită ca un obiect sexual”. Materialul Ciara: The Evolution a fost comparat de revista Stylus cu cel de-al doilea album lansat de Aaliyah, „One in a Million”, afirmând că Ciara este „o păpușă ce încearcă sa-și găsească vocea”. Alți critici muzicali au comparat stilul Ciarei cu cel adoptat de Destiny's Child, Beyoncé Knowles, Kelly Rowland sau Jennifer Lopez.Ciara este o altistă, vocea ei a fost descrisă de Times ca fiind „șoptitoare, feminină”, aceasta fiind susținută de „o linie melodică puternică”. Revista Slant consideră că pe parcursul cântecului „Goodies”, Ciara folosește un sunet fals de operă și un fluierat oscilant, iar Gary Numan de la The Guardian consideră că interpreta are o întindere vocală limitată și că pare a cânta într-un mod distrat. PopMatters afirmă că „dacă aceasta este vocea pe care o are, ar fi mai bine sa renunțe la balade și să rămână la piese dansabile în stilul hip-hop sau crunk”. Katie Toms de la The Guardian a scris că registrul vocal folosit în piesa „I Don't Remember” poate fi comparat cu cel al lui Mariah Carey.Majoritatea cântecelor de pe Goodies au ca temă independența sau sexualitatea, în „Goodies” ea tachinând bărbații; „însă spre final[ul albumului] ea pledează: «vreau să mă știe lumea ca fiind iubita ta»”. Genul muzical adoptat este o combinație intre crunk si R&B, numit crunk'n'b, existând influențe din muzica electronică și „balade stigmate”. Și pe al doilea album sunt cântece ce au teme feministe ca „Like a Boy”, considerat de About.com ca fiind „intoxicant”, iar pe refrenul piesei „That’s Right”, Ciara cântă rap. Rolling Stone consideră că înregistrările dance de pe Fantasy Ride reprezintă cauza insuccesului materialului.
În luna mai a anului 2005, artista și-a făcut debutul în lumea cinematografiei prin intermediul filmului All You’ve Got, produs, promovat și difuzat de postul de televiziune MTV. Ciara interpretează rolul lui Becca Watley, căpitanul echipei de volei „Micile Madonne” (în limba engleză: „the Little Madonnas”), echipa liceului. All You’ve Got a fost lansat în format DVD pe data de 23 mai 2006, de la această dată fiind începută și comercializarea materialului.Ulterior, Ciara a luat parte la filmările peliculei Mama, I Want to Sing!, care este construit pe baza musicalului jucat pe Broadway. Harris interpretează rolul unei tinere ce este fiica unui predicator și devine în scurt timp un star al muzicii pop. Inițial, filmul se dorea a fi lansat în luna octombrie a anului 2008, însă premiera a fost amânată până în toamna anului următor, datorită unei noi serii de filmări.Design vestimentar
În luna iunie a anului 2008, Ciara a declarat faptul că ia în considerare ideea înființări unei linii de îmbrăcăminte. Pentru acest lucru, artista a luat legătura cu compania Steve & Barry’s, care găzduiesc și liniile vestimentare „Bitten”, a lui Sarah Jessica Parker și „Starbury”, ce aparține sportivului Stephon Marbury. În viziunea artistei, această colecție avea ca scop combinarea stilului său personal de îmbrăcăminte cu prețuri potrivite pentru oamenii de rând. În ciuda planurilor, linia vestimentară nu a mai fost lansată și discuțiile au fost încheiate în momentul în care compania a dat faliment și a început lichidarea.
În vara anului 2008, artista a semnat un contract de impresariere cu agenția de fotomodele Wilhelmina Models. Încă de la lansarea sa pe piața muzicală, Ciara a devenit un personaj des menționat în presă. Astfel, artista a apărut pe copertele unor reviste precum Billboard, King, Jewel, Rap-Up, Trace, sau Vibe.La finele anului 2008, o ședință fotografică pentru revista Vibe a dat naștere unei serii de controverse, datorită faptului că atât pe copertă cât și în majoritatea imaginilor artista apare fără haine. Inițial, Ciara a declarat faptul că îi va chema în judecată pe reprezentanții revistei, deoarece pozele au fost refăcute în așa fel încât să o arate complet dezbrăcată. Interpreta a mai afirmat referitor la acest caz următoarele: „Este dramatic. Sunt foarte tristă. Aproape orice poză pe care o vezi pe coperta revistei Vibe și nu numai, sunt prelucrate. Vreau să publice pozele neprelucrate pentru ca oamenii să vadă adevărul”. Cu toate aceste, editorul Danyel Smith a clarificat faptul că Harris nu a dat în judecată publicația, susținând totodată că „Vibe nu ar pune pe coperta pe nimeni într-o ipostază pe care ei nu ar dori-o. Nu am făcut niciodată asta.” Ciara afirmă faptul că ședința fotografică nu a decurs cum se aștepta și că imaginile făcute publice în numărul din octombrie 2008 al publicației o dezavantajează, însă nu dorește să creeze un scandal pe această temă. Paradoxal, într-o înregistrare video artista declară faptul că a fost mulțumită de cele petrecute pe platoul de filmare.
În vara anului 2008 interpreta a lansat în colaborare cu alte paisprezece cântărețe cunoscute, printre care Mariah Carey, Beyonce, Mary J. Blige, Fergie, Rihanna, Leona Lewis, Carrie Underwood, Ashanti, Keyshia Cole sau Natasha Bedingfield, un disc single intitulat „Just Stand Up!”, profiturile obținute din comercializarea sa fiind donate campaniei ce luptă împotriva cancerului Stand Up To Cancer. Cântecul a urcat până pe locul 11 în clasamentul american și a obținut locul 7 în Italia. Înregistrarea a fost promovată în cadrul emisiunii speciale Stand Up To Cancer difuzate simultan de programele ABC, NBC și CBS. Spectacolul a ajutat campania în strângerea de fonduri, în urma acestuia fiind încasate peste 100 de milioane de dolari americani destinați finanțării unei serii de cercetări.La finele aceluiași an, Ciara a luat parte la campania fundației „Pune-ți o dorință” (în limba engleză: „Make a Wish”). Artista a ajutat la împlinirea dorinței unei fetițe cu deficiențe mintale, ce voia să învețe coregrafia realizată în videoclipul cântecului său 1,2 Step.
