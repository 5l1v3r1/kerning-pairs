
Jurnalul Annei Frank (în neerlandeză Het Achterhuis) este o carte formată din fragmente dintr-un jurnal intim în limba neerlandeză ținut de Anne Frank în cei doi ani cât a stat ascunsă, împreună cu familia ei, în perioada ocupației naziste a Țărilor de Jos. Familia ei a fost arestată în august 1944, iar Anne Frank a murit de tifos în lagărul de concentrare Bergen-Belsen la începutul anului 1945. Jurnalul a fost salvat de Miep Gies, care l-a dat tatălui Annei, Otto Frank, singurul supraviețuitor cunoscut al familiei, imediat după încheierea războiului. Cartea a fost publicată în peste 70 de limbi străine.
Publicat pentru prima dată în 1947 sub titlul Het Achterhuis. Dagboekbrieven van 14 Juni 1942 – 1 Augustus 1944 (Anexa secretă. Note de jurnal din 14 iunie 1942 – 1 august 1944) de editura Contact din Amsterdam, jurnalul a beneficiat de o atenție sporită din partea publicului și a criticilor literari odată cu publicarea în 1952 a traducerii sale în limba engleză Anne Frank: The Diary of a Young Girl de către editurile Vallentine, Mitchell & Co. (Marea Britanie) și Doubleday & Company (SUA). Versiunea publicată este o combinație între versiunea originală a jurnalului și versiunea refăcută ulterior de Anne Frank.Popularitatea sa a inspirat piesa Jurnalul Annei Frank (1955) scrisă de soții Frances Goodrich și Albert Hackett, care au adaptat-o apoi pentru filmul omonim din 1959. Cartea este inclusă în mai multe liste ale celor mai bune cărți publicate în secolul al XX-lea.Dreptul de autor asupra versiunii în limba neerlandeză a jurnalului, publicat în 1947, a expirat la 1 ianuarie 2016, la 70 de ani după moartea autoarei, ca urmare a unei norme generale ce reglementează legislația drepturilor de autor în țările Uniunii Europene. După această dată, versiunea originală în limba neerlandeză a devenit disponibilă online, dar Fondul Anne Frank (fundația elvețiană care deține drepturile de autor) a anunțat că drepturile de autor sunt încă în vigoare deoarece Otto Frank ar fi coautorul legal al jurnalului ca urmare a combinării însemnărilor din ambele versiuni ale jurnalului (care erau incomplete și parțial suprapuse) și transformarea acestora într-un „fel de colaj”.În anul 2009 organizația internațională UNESCO a inclus manuscrisele Jurnalului Annei Frank în Registrul Memoria Lumii a documentelor cu o valoare universală excepțională.
Anne Frank, o fetiță evreică din Amsterdam, primește un jurnal cu coperți albe și roșii în ziua de 12 iunie 1942, cu prilejul aniversării vârstei de 13 ani. După o scurtă introducere pe 12 iunie, ea începe să noteze primele însemnări două zile mai târziu, descriindu-și familia și colegii de școală, unele întâmplări școlare și flirtul cu Hello Silberberg; ea menționează periodic schimbările survenite în viața evreilor după ocuparea Țărilor de Jos de către Germania Nazistă (obligația de a purta Steaua lui David, interdicția de a călători cu mijloacele de transport sau de a se afla pe stradă în orele nopții, interdicția de a frecventa teatrele, cinematografele, terenurile de sport sau alte locuri de divertisment, obligarea elevilor evrei de a frecventa doar școli evreiești etc.). Resimțind lipsa unor prieteni adevărați, fata decide pe 20 iunie 1942 să-și numească jurnalul „Kitty”, dorind ca acesta să devină o prietenă răbdătoare căreia să îi poată împărtăși cele mai intime gânduri și sentimente.Ziua de 5 iulie 1942 aduce o schimbare profundă în viața familiei Frank. Margot, sora mai mare a Annei în vârstă de 16 ani, primește o citație de la SS prin care este anunțată că urmează să fie deportată într-un lagăr de muncă. În dimineața zilei următoare familia Frank își părăsește locuința din Merwedeplein și se mută într-o ascunzătoare pregătită din timp în camerele din colțul din spate al sediului Opekta de pe malul canalului Prinsengracht, ascunzătoare cunoscută doar de câțiva angajați de încredere ai companiei. O săptămână mai târziu, pe 13 iulie, într-o perioadă de intensificare a persecuțiilor la adresa evreilor, sosesc aici alte trei persoane: soții van Daan și fiul lor adolescent, Peter. Existența intră curând în rutină, dar spațiul îngust provoacă unele conflicte domestice între soții van Daan, între doamnele Frank și van Daan, precum și între Anne și cele două femei. În august 1942, la sugestia domnului Kraler, ușa de la intrarea în anexă este mascată cu o bibliotecă turnantă confecționată de magazionerul Vossen. Dentistul evreu Albert Dussel li se alătură în „anexă” pe 16 noiembrie 1942, iar Anne este nevoită să-și împartă camera cu el. Noul refugiat îi anunță că majoritatea prietenilor și cunoscuților evrei ai celor două familii fuseseră deportați în lagăre de concentrare, iar Anne devine conștientă de norocul de a se fi ascuns la timp.
Fata începe să fie copleșită de singurătate, simțind că familia nu poate suplini prezența prietenelor de altădată și că mama ei nu o înțelege și o consideră obraznică. Își continuă educația școlară în „anexă”, învățând limbi străine, citind cărți și scriind în jurnal. Lectura îi îmbunătățește constant abilitățile literare, iar însemnările din jurnal devin mai complexe: Anne realizează descrieri critice ale mediului social și ale persoanelor cu care împarte ascunzătoarea, prezintă bucuria celebrării unor sărbători (Crăciunul, Hanuka), teama cauzată de spargerile realizate de hoți, dar și conflictele permanente cu mama ei și cu Dussel cauzate de nemulțumirea că este tratată ca un copil. Clădirea este vândută de proprietar în februarie 1943, fără a-i înștiința pe chiriași, iar noul proprietar sosește pentru a inspecta spațiul, fără a pătrunde în „anexă”, și nu se mai întoarce niciodată. În vara anului 1943 au loc primele bombardamente aliate asupra Amsterdamului, aducând refugiaților speranța că războiul se va încheia curând. Agravarea situației militare a Germaniei produce repercusiuni pe plan intern: arestările se întețesc, atacurile hoților sunt tot mai dese, iar alimentele devin tot mai rare și mai scumpe, ceea ce duce la deteriorarea condițiilor de viață a locuitorilor „anexei”.La începutul anului 1944 Anne Frank își descoperă propria sexualitate și începe să se apropie de Peter van Daan în căutarea prieteniei, descriindu-și în jurnal gândurile sale cu privire la dragoste. Cei doi se retrag deseori la mansardă pentru a discuta și a se cunoaște mai bine, dar Anne înțelege după un timp că Peter are un caracter slab și decide ca relația lor să fie doar una de prietenie. Cuvântarea ministrului Gerrit Bolkestein ținută pe 28 martie 1944 la Radio Oranje cu privire la valoarea documentară a mărturiile scrise ale suferințelor îndurate de neerlandezi în timpul ocupației naziste o determină pe Anne să își rescrie jurnalul, dorind să-l publice ulterior. Într-o însemnare din 5 aprilie 1944, ea își exprimă dorința de a deveni o scriitoare celebră, afirmând: „vreau să continui să trăiesc, chiar și după ce am murit”. Anne scrie din ce în ce mai mult despre război, despre credința în Dumnezeu, despre feminism și despre spulberarea idealurilor.
Jurnalul se încheie brusc. Ultima însemnare, datată 1 august 1944, are un caracter introspectiv, de analiză și autocritică, descoperind cele două laturi ale personalității Annei: una exterioară, amuzantă și exuberantă, și alta interioară, calmă, serioasă și profundă. Trei zile mai târziu, o echipă a Grüne Polizei condusă de Oberscharführer-ul SS Karl Silberbauer de la Sicherheitsdienst (SD) a pătruns în „anexă” și i-a arestat pe toți cei opt refugiați.
Anne Frank - autoarea jurnalului, o fata inteligentă, comunicativă și activă aflată în perioada de trecere de la pubertate la adolescență. Ea însăși simte că are două laturi: o latură exuberantă și amuzantă și o latură „mai frumoasă, mai pură și mai profundă”. Obiceiul său de a spune adevărul și încăpățânarea sa o fac să intre în conflict cu ceilalți ocupanți ai „anexei” (doamna Frank, soții van Daan, Dussel). În jurnal își exprimă opiniile cu privire la diferite subiecte, își analizează propriile trăiri și descrie cu atenție mediul în care trăiește. Ea își dorește să devină jurnalistă și apoi o scriitoare celebră, afirmând pe 5 aprilie 1944: „vreau să continui să trăiesc, chiar și după ce am murit”. În primăvara anului 1944 se îndrăgostește de Peter van Daan, dar, după ce-l cunoaște mai bine, decide să-l considere doar un bun prieten și nu un iubit. Personajul se maturizează în captivitatea forțată, reușind să-și formeze identitatea într-un mediu ostil.
Otto Frank (alintat Pim) - tatăl iubitor al Annei, originar dintr-o veche familie de evrei germani. Nu a urmat școli evreiești și nici nu a studiat limba ebraică și religia iudaică. A lucrat ca bancher la Frankfurt, dar și-a pierdut slujba în perioada Marii Crize Economice, care a diminuat semnificativ averea familiei. A imigrat în Țările de Jos în 1933, după ascensiunea naziștilor la putere în Germania, și a înființat și administrat filiala neerlandeză a companiei Opekta (din 1933) și compania Pectacon (din 1938) care comercializau pectină și condimente pentru producerea cârnaților. Prevăzător, pregătește din timp ascunzătoarea și ulterior devine o pildă de altruism și curaj, întreținând speranța celor ascunși. Este interesat să le ofere fiicelor lui o „educație culturală germană clasică”, iar, ca urmare a diplomației și blândeții sale, devine singura persoană de la care Anne acceptă sfaturi și dojeni. Otto Frank este singurul supraviețuitor al Holocaustului dintre cei opt ocupanți ai „anexei secrete”.
Edith Frank - mama Annei, originară dintr-o familie prosperă care avea legături puternice cu iudaismul. Este o femeie inteligentă și rafinată, care se adaptează greu stilului de viață din „anexă”; spre deosebire de Anne, Edith este o persoană rezervată, calmă și serioasă, iar diferența de caracter conduce la conflicte frecvente între mamă și fiică. Ea încearcă să se apropie de Anne, dar fata rămâne nereceptivă deoarece credea că o mamă trebuia privită ca un model, nu ca o prietenă.
Margot Frank - sora mai mare a Annei, foarte apropiată de mama ei, împreună cu care mergea periodic la sinagogă, spre deosebire de Otto și Anne care preferau să meargă doar de sărbători. Are o fire blândă și liniștită și, din moment ce este ascultătoare, are relații bune cu toți ocupanții „anexei”. Își dorește să devină învățătoare sau asistentă medicală și își exprimă dorința de a imigra în Palestina. Potrivit Annei, Margot ținea și ea un jurnal, care a dispărut după pătrunderea naziștilor în „anexă” și nu a mai fost niciodată recuperat.
Hans van Daan (nume real: Hermann van Pels) - expert în condimente de origine germană, angajat în compania lui Otto Frank datorită calităților și cunoștințelor sale. Își petrece timpul în „anexă” confecționând sau reparând diferite articole casnice. Se plânge de lipsa alimentelor și mai ales a tutunului, fiind un fumător înrăit. Are opinii pertinente, dar cam pesimiste în privința politicii și își susține punctele de vedere cu încăpățânare.
Petronella van Daan (nume real: Auguste van Pels) - soția lui Hans van Daan, femeie nervoasă, orgolioasă și egocentrică. Preia voluntar sarcina gătitului în „anexă”, fiind ordonată și plină de energie; se ceartă permanent cu soțul ei și cu celelalte femei pentru diferite nimicuri și o consideră obraznică pe Anne, adesea comportându-se isteric. Este o persoană prietenoasă și cochetă și flirtează periodic cu Otto Frank și cu Dussel.
Peter van Daan (nume real: Peter van Pels) - fiul adolescent al soților van Daan. Este deranjat că părinții îl tratează ca pe un copil și se ceartă de multe ori cu ei. Are o fire liniștită și tăcută și este timid cu fetele. Nu are multă încredere în el și nu se consideră inteligent; între Anne și Peter se înfiripă o relație de prietenie, cu accente romantice. Naturile lor diferite (optimismul și caracterul activ al Annei, negativismul, indecizia și înclinația spre trândăveală a lui Peter) au făcut-o pe Anne să concluzioneze că Peter are un caracter slab și să-l considere doar un prieten.
Albert Dussel (nume real: Fritz Pfeffer) - un dentist de origine germană, care s-a refugiat în Țările de Jos în 1938, după Noaptea de cristal, și s-a alăturat grupului de refugiați în noiembrie 1942. El era în mod normal un om liniștit și prietenos, dar despărțirea de logodnica sa creștină și durerile artritice îl fac să devină nervos. Anne, care împarte o cameră îngustă cu el, îl descrie într-un mod negativ: Dussel este greu de cap, meschin și cu o perspectivă îngustă cu privire la educația copiilor, crezând că copiii trebuie văzuți, dar nu și auziți; din acest motiv, Anne, aflată permanent în mișcare și vorbind neîncetat, îi creează permanent o stare de iritare.
În timpul ocupației naziste a Țărilor de Jos, Anne Frank a primit un jurnal alb ca unul dintre cadourile oferite ei de părinți cu ocazia aniversării vârstei de 13 ani, pe data de 12 iunie 1942. Potrivit Casei Anne Frank, albumul cu coperți alb-roșii, pe care Anne îl folosea ca jurnal, nu era de fapt o surpriză, deoarece ea îl alesese cu o zi înainte când a intrat împreună cu tatăl ei într-o librărie de lângă casa ei. Ea a început să scrie în jurnal pe 14 iunie 1942, două zile mai târziu.Pe 5 iulie 1942 sora mai mare a Annei, Margot, a primit o citație oficială de la autoritățile SS de pe teritoriul ocupat al Țărilor de Jos prin care era informată că urmează să fie deportată într-un lagăr de muncă nazist din Germania și în ziua următoare, 6 iulie, Margot și Anne, împreună cu tatăl lor, Otto, și cu mama lor, Edith, au intrat în ascunzătoarea pregătită din timp. Lor li s-au alăturat, pe 13 iulie 1942, Hermann van Pels, un angajat evreu al lui Otto, cu soția Auguste și cu fiul adolescent Peter. Ascunzătoarea lor se afla la camerele superioare ale anexei din spatele clădirii în care se afla sediul companiilor lui Otto Frank din Amsterdam.Otto Frank deschisese la Amsterdam în 1933 o reprezentanță comercială a companiei germane Opekta, care a fost denumită Opekta Amsterdam. El a fost autorizat să producă și să vândă pectină, o substanță folosită în producerea gemurilor. După invadarea Țărilor de Jos de către Germania Nazistă în mai 1940, Otto a conferit afacerilor sale un aspect „arian” prin transferul controlului către apropiații săi neevrei, care au condus companiile până la sfârșitul celui de-al Doilea Război Mondial. Primul transport de evrei din Țările de Jos în Germania a avut loc pe 15 iulie 1942 și a fost format în principal din evrei germani imigrați începând din ianuarie 1933, iar Otto Frank era aproape sigur că membrii familiei lui vor fi incluși în acest prim transport.Camerele în care se ascundeau cei opt evrei se aflau în spatele unei biblioteci mobile în aceeași clădire cu sediul Opekta. Dentistul doamnei van Pels, Fritz Pfeffer, li s-a alăturat patru luni mai târziu, pe 16 noiembrie 1942. În versiunea publicată a jurnalului, numele personajelor au fost schimbate: familia van Pels a fost denumită Van Daan, iar Fritz Pfeffer a primit numele Albert Dussel. Cu ajutorul unui grup de angajați de încredere ai lui Otto Frank, ei au rămas ascunși acolo timp de doi ani și o lună.În august 1944 cei opt evrei care se ascundeau au fost descoperiți și deportați în lagărele de concentrare naziste. S-a crezut mult timp că au fost trădați, deși există indicii că descoperirea lor ar fi putut fi accidentală și că raidul poliției a vizat de fapt comerțul clandestin cu cartele de alimente. Dintre cele opt persoane, doar Otto Frank a supraviețuit războiului. Anne a murit de tifos, la vârsta de 15 ani, în lagărul de concentrare Bergen-Belsen. Data exactă a morții ei nu este cunoscută și s-a crezut mult timp că ar fi la începutul lunii martie, cu câteva săptămâni înainte ca prizonierii să fie eliberați de trupele britanice în aprilie 1945. Cu toate acestea, cercetările noi, efectuate în 2015, indică faptul că Anne ar fi murit în februarie.
Jurnalul manuscris original este conținut în trei volume salvate și păstrate. Primul volum (albumul cu coperți alb-roșii) acoperă perioada cuprinsă între 12 iunie și 5 decembrie 1942. Când albumul original a fost plin, tatăl Annei a reușit să obțină caiete de exerciții și registre vechi în care fata să continue să-și noteze întâmplările din „Anexa secretă”, așa cum a ajuns să fie cunoscută ascunzătoarea. Din moment ce însemnările în cel de-al doilea volum păstrat (un caiet de exerciții școlare cu copertă neagră) încep în 22 decembrie 1943 și se încheie pe 17 aprilie 1944, se presupune că volumul sau volumele originale care acoperă perioada 6 decembrie 1942 - 21 decembrie 1943 au fost pierdute. Cu toate acestea, această perioadă lipsă este acoperită de versiunea rescrisă ulterior de Anne. Al treilea volum păstrat (un caiet de exerciții școlare cu coperți verzi-aurii, format din pagini rupte de Margot dintr-o carte de exerciții la chimie) conține însemnări din 17 aprilie până în 1 august 1944, când Anne a scris pentru ultima oară în jurnal înainte de arestarea ei.
La începutul anului 1944 ministrul educației, artelor și științelor din guvernul neerlandez în exil Gerrit Bolkestein a ținut o cuvântare în emisiunea Radio Oranje (transmisă de la Londra de postul de radio BBC European Service și adresată locuitorilor teritoriilor ocupate ale Țărilor de Jos), în care a spus că, după război, vor trebui adunate și publicate toate mărturiile scrise ale suferințelor îndurate de neerlandezi în timpul ocupației naziste, printre care și jurnalele. Printre cei care au ascultat emisiunea a fost și fetița Anne Frank, care ținea deja de doi ani un jurnal intim. Anne descria astfel acel moment într-o însemnare din 29 martie 1944:
Comentariul său că el era interesat mai ales de jurnale și de scrisori a determinat-o pe tânăra diaristă evreică să-și refacă și să-și completeze jurnalul pe care-l ținea până atunci doar pentru propriul amuzament. Anne Frank își prezenta acolo propriile gânduri și descria cu candoare viața ei și a tovarășilor din ascunzătoare, începând să-și recunoască ambiția de a scrie literatură și de a o publica. Ea a scris o versiune nouă (denumită de cercetători versiunea B) pe foi volante de hârtie într-o perioadă de aproximativ zece săptămâni, din 20 mai 1944 până în 1 august 1944.
Nu este clar dacă Anne Frank intenționa să scrie o operă literară de ficțiune sau de non-ficțiune, dar ea a început aproape imediat să-și copieze și să-și rescrie jurnalul pe foi volante, corectând unele pasaje, dezvoltându-le pe altele din memorie și eliminând unele pasaje pe care le considera neinteresante. Ea a schimbat atunci numele persoanelor care se ascundeau în anexă și pe cele ale protectorilor: membrii familiei Van Pels (Hermann, Auguste și Peter) au fost redenumiți van Daan (Hans, Petronella și Peter), Fritz Pfeffer a primit pseudonimul Albert Dussel, soții Jan și Miep Gies au devenit Henk și Miep van Santen, în timp ce protectorii Johannes Kleiman, Victor Kugler, Bep Voskuijl și Johannes Hendrik Voskuijl au primit numele Simon Koophuis, Harry Kraler, Elli Vossen și Hans Vossen; numele colegilor de școală au fost și ele modificate: Hannah Goslar - Lies Goosens, Sanne Ledermann - Sanne Houtman, Peter Schiff - Peter Wessel, Hello Silberberg - Harry Goldberg și Jacqueline van Maarsen - Jopie de Waal. Anne Frank a vrut să-și atribuie sieși numele Anne Aulis, dar l-a schimbat apoi în cel de Anne Robin. Ulterior, Otto Frank a restaurat numele membrilor familiei sale în edițiile publicate ale jurnalului, păstrând în rest toate celelalte pseudonime alese de Anne. Îngrijitorii ediției critice a jurnalului au schimbat numele celorlalte personaje în numele lor reale (cu excepția membrilor familiei van Dann și a lui Albert Dussel), iar în cazul în care unele persoane au dorit să-și păstreze anonimatul s-au folosit inițiale alese în mod aleatoriu de Rijkinstituut. Ultima însemnare din jurnal datează din 1 august 1944, cu trei zile înainte ca cele opt persoane din ascunzătoare să fie arestate de Grüne Polizei. Anne Frank și-a transformat astfel însemnările de jurnal într-un soi de roman de suspans „cu cheie”, având personaje, o acțiune intercalată cu episoade tensionate și comice, informații cu privire la context și reflecții ale naratoarei.Caietele și foile volante care formează manuscrisul jurnalului au fost găsite pe podeaua ascunzătorii de către Miep Gies și Bep Voskuijl după arestarea familiei, dar înainte ca încăperile să fie golite de poliția neerlandeză și de SD. Ele au fost păstrate în siguranță și înmânate lui Otto Frank după război, împreună cu alte foi originale, atunci când moartea Annei a fost confirmată în toamna anului 1945.În afară de jurnal Anne Frank a mai scris câteva povești, printre care „Florăreasa”, „Ursul care a descoperit lumea” și „Piticul cel isteț”, care au fost publicate ulterior în Țările de Jos într-un volum intitulat Verhalen rondom het Achterhuis (1949), apoi într-o ediție extinsă în 1960, și ulterior în 1983 în traducere engleză, în volumul Anne Frank's Tales from the Secret Annex, editat de Washington Square Press.
Jurnalul nu este scris sub forma clasică a însemnărilor adresate sieși, ci are o formă epistolară în care aproape toate însemnările sunt adresate unei prietene imaginare numite Kitty, care este structurată de autoare ca un personaj aflat în exteriorul teritoriilor ocupate de germani. În opinia lui Rachel Feldhay Brenner, profesoară de studii semite și iudaice la University of Wisconsin-Madison, Anne Frank a creat intenționat un personaj îndepărtat geografic cu o minte neafectată de teroare și necunoscător al realității Holocaustului, iar corespondența Annei urmărește informarea personajului cu privire la viața chinuită din ascunzătoare și intensificarea implicării emoționale prin povestea ei.
Au existat mai multe presupuneri cu privire la identitatea sau sursa de inspirație a lui Kitty, care în manuscrisul revizuit al Annei este singurul destinatar al scrisorilor ei. Identitatea acestei Kitty a fost parțial rezolvată de Mirjam Pressler care a observat în cartea Anne Frank : a hidden life (2000) că Kitty este un personaj din seria de romane pentru adolescente Joop ter Heul a scriitoarei neerlandeze Cissy van Marxveldt, pe care Anne le citea cu aviditate. În prima variantă a jurnalului, Anne Frank scria scrisori către mai multe personaje din seria sus-menționată (Pop, Phien, Emmy, Marianne, Jetty, Loutje, Conny și Jackie), dar începând din 22 septembrie 1942 a decis să-i scrie doar lui Kitty din motive rămase încă neelucidate.Profesorul Nigel Caplan de la University of Delaware a susținut că personajul Kitty, în construcția imaginară a Annei Frank, nu mai este personajul creat de Cissy van Marxveldt, ci devine însuși jurnalul. Această opinie este împărtășită și de alți cititori ai jurnalului. Prima însemnare din versiunea B (și singura care nu este concepută ca scrisoare) din 20 iunie 1942 conține următoarea explicație: „motivul pentru care am început un jurnal este că nu am o astfel de prietenă”, ceea ce explică textul plasat de ea la începutul jurnalului: „Sper că-ți voi putea împărtăși totul, așa cum n-am reușit cu nimeni altcineva până acum, și sper că-mi vei fi de mare ajutor.”. Statutul lui Kitty este prezentat mai apoi în versiunea B a jurnalului (datată 20 iunie 1942):
Anne a scris ulterior o poveste intitulată „Kitty” pe care a inclus-o în versiunea B a jurnalului, dar pe care Otto Frank nu a inclus-o în versiunea publicată (versiunea C) probabil din lipsă de spațiu și care lipsește, de asemenea, și din ediția critică. Personajul poveștii este un alter ego total opus Annei: este blondă, are ochi albaștri, o mamă iubitoare, un tată mort și șase frați (printre care unul numit Peter), dar mai ales este liberă să hoinărească oriunde-i place. Scrisoarea care precede această poveste în versiunea B a jurnalului începe cu „Dragă Anne” în loc de „Dragă Kitty”, iar repetarea aceleiași greșeli în însemnarea din 7 martie 1944 sugerează că Anne se identifica cu Kitty, pe care o vedea probabil ca o imagine a ei.
În iunie 1986 jurnalistul și scriitorul neerlandez Sietse van der Hoek (n. 1943) a scris în articolul „Op zoek naar Kitty, de vriendin van Anne Frank” (în română În căutarea lui Kitty, prietena Annei Frank), publicat în cotidianul de Volkskrant, că numele adresantei scrisorilor ar fi fost inspirat de Käthe „Kitty” Egyedi, o prietenă a Annei din perioada de dinaintea începerii războiului. Kitty Egyedi a fost o colegă a Annei de la școala Montessori, care a locuit în Merwedeplein, dar prietenia lor s-a destrămat treptat, cu toate că la începutul lunii iulie 1942, cu puțin timp înainte de intrarea Annei în ascunzătoare, pare să fi avut loc o revigorare. Mai târziu Kitty a fost eliberată de ruși din lagărul de concentrare Theresienstadt și Otto Frank a păstrat legătura cu ea după război. Cu toate acestea, într-un interviu acordat ziarului de Volkskrant, Kitty Egyedi a spus că era flatată de această ipoteză, dar că se îndoia că jurnalul îi era adresat:
În replică, jurnalistul Theodor Holman a scris un articol intitulat „Anne Franks «Kitty» heeft nooit bestaan” (în română Kitty a Annei Frank nu a existat niciodată), care a apărut pe 13 iunie 1986 în cotidianul Het Parool și a fost republicat apoi pe 20 iunie 1986, în care afirma că adresanta scrisorilor, Kitty, era de fapt Kitty Franken, cea mai bun prietenă a eroinei Joop (Josephine) ter Heul din seria de cărți pentru fete a lui Cissy van Marxveldt.
Otto Frank a fost singurul membru al familiei sale (și singurul din cei opt evrei din ascunzătoare) care a supraviețuit Holocaustului și s-a întors la Amsterdam în iunie 1945. El a locuit inițial cu soții Miep și Jan Gies, care l-au ajutat în cei doi ani în care a trăit ascuns. A nutrit speranța că-și va regăsi fiicele, despre a căror soartă nu știa nimic, dar a aflat după o lună că ele muriseră în lagărul de concentrare Bergen-Belsen. Abia atunci, când s-a știut sigur că fata murise, Miep Gies i-a spus lui Otto Frank că, după razia Grüne Polizei în Anexa Secretă, a salvat mai multe caiete ale Annei; aceste caiete au fost predate tatălui fetei. Miep Gies nu a reușit să salveze toate hârtiile scrise de Anne: lipsește cel puțin unul dintre caietele care formează jurnalul original, în timp ce versiunea rescrisă pe foi volante după audierea discursului radiofonic al ministrului Bolkestein este, de asemenea, incompletă.Există două versiuni ale jurnalului scris de Anne Frank: versiunea originală scrisă în albumul cu coperți alb-roșii și în cel puțin două caiete (versiunea A) și versiunea rescrisă în 1944 (versiunea B) după ce l-a auzit pe 28 martie 1944 la Radio Oranje pe ministrul Bolkestein spunând că, după război, vor trebui adunate și publicate toate mărturiile scrise ale suferințelor îndurate de neerlandezi în timpul ocupației naziste, printre care și jurnalele. Versiunea B a fost scrisă pe foi volante și nu este identică cu versiunea A, având adăugate unele părți, în timp ce altele au fost omise.
După ce a citit manuscrisul, Otto Frank a dactilografiat o copie a jurnalului pentru a fi citită de membrii familiei și de prieteni, omițând, potrivit istoricului Gerrold van der Stroom, anumite pasaje care ar putea ofensa persoanele aflate în viață sau remarcile Annei despre mama ei care „nu îi interesează pe ceilalți”. El a compus o variantă prescurtată (versiunea C) din cele două versiuni ale jurnalului Annei, pornind de la versiunea B rescrisă și completând-o cu pasaje din versiunea A și din povestirile care au fost publicate ulterior sub titlul Tales from the Secret Annexe; au fost eliminate pasajele pe care le-a considerat plictisitoare sau nerespectuoase la adresa memoriei fostei sale soții și a celorlalte persoane din ascunzătoare. Otto Frank a comentat mai târziu că nu și-a dat seama că Anne a păstrat o înregistrare atât de precisă și bine scrisă a evenimentelor petrecute în timpul cât au trăit ascunși; el a afirmat că citirea jurnalului a fost o activitate dureroasă pentru el și și-a amintit întâmplările descrise de fiica lui. Mișcat de dorința Annei de a deveni scriitoare, exprimată în mod repetat în jurnal, și de opiniile entuziaste ale prietenilor Kurt Baschwitz și Werner Cahn, el a început să ia în considerare publicarea jurnalului.Ca urmare a interesului manifestat de cei care au citit textul, versiunea C a fost trimisă mai multor edituri din Țările de Jos (printre care Em. Querido's Uitgeverij și De Bezige Bij), care au refuzat publicarea. Editurile au justificat că nu mai exista un interes public pentru tema războiului sau că nu voiau să transforme moștenirea unui copil ucis într-un produs comercial, nerealizând importanța jurnalului ca document al suferinței evreilor în perioada Holocaustului. La sfârșitul lui martie 1946 Otto Frank a abordat-o pe scriitoarea și istorica neerlandeză Annie Romein-Verschoor și i-a oferit o copie a jurnalului. Ea a fost atât de impresionată de ceea ce a citit, încât a încercat să-l publice, căutând fără succes să găsească o editură care să accepte manuscrisul. Soțul ei, istoricul Jan Romein, care era interesat de abordarea (auto)biografică a istoriei, a publicat în 3 aprilie 1946 un articol intitulat „Kinderstem” („Vocea copilului”) pe prima pagină a ziarul Het Parool, în care prezenta jurnalul ca un instrument didactic pentru păstrarea vie a vigilenței împotriva dușmanilor umanității, ca o reflecție la adresa „stupidelor forțe distructive” ale „fascismului hidos” și ca o avertizare că trezirea „bestiei din interiorul fiecărei ființe umane” poate fi prevenită.
În aceeași zi Romein a început să fie căutat de reprezentanții mai multor edituri și i-a trimis la Cahn. Fred Batten, care lucra la acel moment la editura Contact din Amsterdam, a sunat la telefon, iar entuziasmul său l-a făcut pe Cahn să-i împrumute o copie. Editura Contact a acceptat publicarea jurnalului, dar directorul G.P. de Neve i-a comunicat lui Otto Frank că unele pasaje (ca de exemplu, însemnările care se referă la menstruație, precum și cea în care Anne povestește cum ea și o colegă de școală și-au pipăit sânii) i-ar putea ofensa pe anumiți cititori conservatori și a sugerat eliminarea lor. De asemenea, editorul a impus lungimea textului pentru a se potrivi seriei de cărți pe care o publica. Jurnalul a fost publicat pe 25 iunie 1947 sub titlul Het Achterhuis. Dagbrieven van 14 juni 1942 tot 1 augustus 1944 (Anexa secretă. Note de jurnal 14 iunie 1942 – 1 august 1944), cu o prefață scrisă de Annie Romein-Verschoor. Ulterior, Otto Frank a descris acel moment astfel: „Dacă Anne era aici, ar fi fost atât de mândră”. Recenziile cărții au fost entuziaste, jurnalul fiind considerat o mărturie personală emoționantă a războiului. Cartea s-a vândut bine, fiind epuizate rapid cele 1.500 de exemplare ale primului tiraj și retipărite alte cinci ediții în următorii trei ani.Ca urmare a acuzațiilor din partea mai multor negaționiști ai Holocaustului că jurnalul era, de fapt, un fals a devenit necesară o reexaminare a manuscrisului original al jurnalului și o eventuală republicare completă. În 1986 a apărut la Amsterdam o ediție critică a Jurnalului Annei Frank care a inclus integral versiunile A și B și mai multe studii științifice extinse și s-a bazat pe cercetările efectuate de Institutul Neerlandez pentru Documentarea Războiului cu privire la autenticitatea jurnalului. Această ediție a fost publicată în trei volume cu un număr total de 714 pagini.Ediția definitivă a Jurnalului Annei Frank a apărut în limba neerlandeză în 1991 și în limba engleză în 1996 și se bazează pe ediția critică; din această ediție continuă să lipsească totuși unele comentarii ale Annei Frank la adresa mamei ei, pe care Otto Frank le-a eliminat deoarece le considera dureroase. Această ediție a fost îngrijită de scriitoarea germană Mirjam Pressler, care a revizuit textul și a adăugat 25% mai mult material extras din jurnal.
În septembrie 1998 au mai fost descoperite cinci file necunoscute ale manuscrisului original, care conțineau observații critice acide la adresa căsătoriei soților Frank (supoziția că această căsnicie nu s-ar fi întemeiat pe dragoste); cele cinci pagini ar fi fost oferite de Otto Frank lui Cornelis Suijk, fost director al Anne Frank Center USA, care nu le-a transferat însă Institutului Neerlandez pentru Documentarea Războiului sau Fundației Anne Frank din Amsterdam. Suijk a pretins că avea drept de publicare pentru cele cinci pagini și a anunțat că vrea să le vândă pentru a strânge bani pentru fundația sa din SUA, deși Institutul Neerlandez pentru Documentarea Războiului (proprietarul formal al manuscrisului) a cerut să îi fie predate; în cele din urmă, în anul 2000, Ministerul Educației, Culturii și Științei din Țările de Jos a acceptat să doneze 300.000 de dolari pentru fundația lui Suijk, iar cele cinci pagini i-au fost predate în 2001, fiind incluse începând de atunci în noile ediții ale jurnalului.În mai 2018 prof.dr. Frank van Vree, directorul Institutului Neerlandez pentru Documentarea Războiului (NIOD) din Amsterdam, a anunțat că în urma unui control de rutină al stării jurnalului au fost descoperite pe două pagini câteva fragmente ascunse, pe care Anne le scrisese în 28 septembrie 1942 și le acoperise apoi cu o bucată de hârtie maro și care au putut fi descifrate acum cu ajutorul tehnologiei digitale. Fragmentele conțin 33 de linii cu gânduri personale privind sexualitatea, contracepția și prostituția, precum și patru glume obscene, pe care Anne le-a auzit de la ceilalți locuitori ai anexei secrete și de prin alte părți. Van Vree a spus că „oricine citește pasajele care au fost descoperite acum nu-și va putea reține un zâmbet”, adăugând că „glumele porcoase sunt obișnuite în rândul copiilor în creștere. Ele arată clar că Anne, în ciuda talentului ei, era mai presus de toate o fată obișnuită”.
Cartea a devenit tot mai populară odată cu trecerea timpului, determinând un interes sporit al publicului pentru povestea Annei Frank, care a ajuns astfel să facă înconjurul lumii. Jurnalul Annei Frank a fost tradus în peste 70 de limbi străine; au fost vândute, până în anul 2017, peste 30 de milioane de exemplare în 60 de țări.
Primele traduceri ale Jurnalului au fost publicate în anul 1950 în limbile germană și franceză. Traducerea în limba germană a fost realizată în 1946 de Anneliese Schütz (o jurnalistă germană care s-a refugiat în Țările de Jos după ascensiunea la putere a naziștilor și a devenit o prietenă a familiei Frank) după transcrierea dactilografiată a jurnalului de către Otto Frank și era destinată bunicii Annei, Alice Betty Frank (1865-1953), care nu cunoștea limba neerlandeză. Mai târziu, în preajma Crăciunului anului 1950, ea a fost publicată sub titlul Das Tagebuch der Anne Frank de către mica editură Verlag Lambert Schneider din Heidelberg, după ce marile edituri germane o refuzaseră; tirajul inițial a fost de 45.000 de exemplare, iar vânzările au fost moderate. În prima versiune germană publicată erau eliminate sau atenuate toate referirile negative ale Annei la germani, operațiune justificată potrivit revistei Der Spiegel de faptul că o carte care urma să fie publicată în Germania nu putea folosi un limbaj ofensator la adresa germanilor, în schimb sunt prezente referiri la sexualitate, care vor fi eliminate din ediția neerlandeză din 1947. Otto Frank nu a fost mulțumit de traducere, susținând că traducătoarea „era prea bătrână pentru această treabă, multe dintre expresiile ei erau pedante și nu într-un stil destul de tineresc”.Jurnalul a fost tradus în limba franceză de Tylia Caren și Suzanne Lombard, iar traducerea lor a fost tipărită sub titlul Le Journal d'Anne Frank de către editura Calmann-Lévy din Paris în primăvara anului 1950. Prefața primei ediții era scrisă de istoricul și scriitorul romano-catolic francez Henri Daniel-Rops.
În anul 1950 traducătoarea neerlandeză Rosey E. Pool (o fostă profesoară a Annei Frank la Liceul Evreiesc din Amsterdam) a efectuat prima traducere în limba engleză a Jurnalului, dar aceasta nu a fost însă niciodată publicată. Găsirea unei edituri britanice sau americane care să accepte publicarea jurnalului nu a fost ușoară, iar Otto Frank s-a confruntat cu numeroase respingeri. După cum i-a spus Otto Frank lui Meyer Levin, cartea a fost respinsă de editurile britanice Victor Gollancz Ltd, Heinemann, Allen & Unwin, Macmillan Publishers și Secker & Warburg și de editurile americane Charles Scribner's Sons, Viking Press, Vanguard Press, Simon & Schuster, Appleton-Century, Schocken Books, Alfred A. Knopf, Harper și Harcourt.
Cu timpul, unele edituri britanice și americane au început să-și manifeste interesul, iar scriitoarea neerlandezo-americană Dola de Jong a fost propusă ca traducătoare. Otto Frank a purtat negocieri la sfârșitul anului 1950 cu editura britanică Vallentine, Mitchell & Co. din Londra și cu editura americană Little, Brown and Company din Boston, iar în ianuarie 1951 a decis să negocieze separat cu cele două companii și în martie 1951 a renunțat la contractul cu Little, Brown and Company. Manuscrisul a fost dobândit în aprilie 1951 de Francis Price de la editura Doubleday & Company din New York, care nu a fost însă entuziasmat de el și-l considera o carte pentru copii.În perioada următoare editura Vallentine, Mitchell & Co. din Anglia a semnat un contract cu Barbara Mooyaart-Doubleday (n. 1919), o tânără englezoaică stabilită în 1946 în Țările de Jos împreună cu soțul ei, aviatorul olandez Eduard Mooyaart; ea a fost preferată traducătorilor mai experimentați datorită capacității sale de a capta fluent stilul Annei Frank. Prima ediție în limba engleză a jurnalului a fost tradusă de Barbara Mooyaart-Doubleday și publicată sub titlul Anne Frank: The Diary of a Young Girl, mai întâi, în mai 1952, de editura Constellation Books (Vallentine, Mitchell & Co.) din Londra (Marea Britanie) și apoi, în iunie 1952, de editura Doubleday & Company din New York (SUA). Ediția britanică a fost prefațată de scriitoarea socialistă Storm Jameson, iar ediția americană de Eleanor Roosevelt. Potrivit mai multor surse, prefața ediției americane a fost scrisă însă de Barbara Zimmerman și doar semnată de Eleanor Roosevelt. Versiunea tradusă în engleză conținea pasajele eliminate la cererea editurii Contact, dar le omitea în continuare pe cele pe care Otto Frank le considera plictisitoare sau prea personale. Cartea a avut succes în Statele Unite ale Americii, dar nu și în Marea Britanie, unde nu a reușit să atragă un public, iar în 1953 a fost scoasă din librărie.În 1989 a apărut versiunea în limba engleză a ediției critice sub titlul The Diary of Anne Frank: The Revised Critical Edition, bazată pe versiunea critică în limba neerlandeză din 1986; aceasta conținea traducerea lui Mooyaart-Doubleday și versiunile A și B ale Jurnalului Annei Frank. O nouă traducere realizată de Susan Massotty pe baza textelor originale necenzurate a fost publicată în 1995 de editura Bantam Books din New York, dezvăluind conștientizarea de către Anne a propriei sexualități și criticile aduse unora dintre adulți, împreună cu care se ascundea.
Prima traducere în limba română a jurnalului a fost realizată de scriitorul Constantin Țoiu (1923-2012) după ediția germană apărută sub titlul Das Tagebuch der Anne Frank (Fischer-Bücherei, Frankfurt, 1957); ea a fost publicată în 1959 de Editura Tineretului din București, cu un cuvânt înainte scris de criticul S. Damian. Volumul avea 279 de pagini și o copertă realizată de A. Bițan. În cuvântul înainte la această ediție criticul S. Damian evidenția valoarea de simbol a cărții — care dezvăluia „o fațetă dramatică, zguduitoare a consecințelor războiului imperialist” și reamintea „ororile barbariei” în plină perioadă a Războiului Rece — și atrăgea atenția în același timp cu privire la renașterea propagandei fasciste și la ațâțarea pornirilor revanșarde de către guvernele statelor occidentale. Recenzia critică publicată în numărul din noiembrie 1959 al revistei clujene Steaua sublinia caracterul politico-educativ al cărții, autorul considerând că reacțiile vehemente de respingere a cărții de către unele grupuri sociale demonstrau faptul că ideologia fascistă continua să atragă adepți. Importanța publicării acestei cărți era sintetizată astfel într-un articol din revista Călăuza bibliotecarului: „Jurnalul Annei Frank îndeplinește un rol important în lupta pentru apărarea păcii în întreaga lume. Confesiunile fetei de treisprezece ani, al cărei apel către umanitate răscolește toate conștiințiile, reamintește popoarelor ororile barbariei fasciste”.Versiunea definitivă a Jurnalului Annei Frank a fost tradusă de conf.dr. Gheorghe Nicolaescu (n. 1953), după ediția a 54-a în limba neerlandeză, publicată în anul 2009 de editura Bert Bakker din Amsterdam; autorul traducerii absolvise specializarea germană – engleză – neerlandeză a Facultății de Germanistică din cadrul Universității din Leipzig (1974-1979) și era profesor la Facultatea de Limbi și Literaturi Străine a Universității din București, unde preda cursurile de literatură și cultură germană, literatură și cultură neerlandeză, civilizație neerlandeză, precum și un curs practic de traduceri. Traducerea lui Gheorghe Nicolaescu a fost publicată în 2011 de Editura Humanitas din București, fiind lansată oficial pe 17 noiembrie 2011 la Godot Cafe Teatru (str. Blănari nr. 14), în prezența Carolinei Seebregts, șefa Departamentului Cultură și Presă al Ambasadei Regatului Țărilor de Jos, a traducătorului Gheorghe Nicolaescu, a Lidiei Bodea, directoarea Editurii Humanitas, și a jurnalistului Cristian Tudor Popescu. Volumul avea 387 de pagini.
cehă (Deník Anne Frankové, 14. června 1942-1. srpna 1944, Svobodné Slovo - Melantrich, Praga, 1956; traducere de Gustav Janouch; alte traduceri au fost realizate de Miroslav Drápal - publicată în 1992 sub titlul Deník Anny Frankové -, apoi de Miroslav Drápal și Michaela Jacobsenová - publicată în 2004 sub titlul Deník);
slovacă (Denník Anny Frankovej, Mladé Letá, Bratislava, 1960; traducere de Margita Valehrachová-Matulayová) etc.
Otto Frank a publicat în 1947 jurnalul fiicei sale însoțit de un prolog în care îi confirma autenticitatea. Această informație apare într-un articol publicat în 2015 în ziarul The New York Times: „când Otto Frank a publicat pentru prima dată jurnalul și însemnările fiicei sale, el a scris un prolog în care-i asigura pe cititori că această carte cuprindea în mare parte cuvintele ei”. Deși mai mulți negaționiști ai Holocaustului precum Richard E. Harwood (Did Six Million Really Die?, 1974), David Irving (Hitler und seine Feldherren, 1975), Arthur Butz (The Hoax of the Twentieth Century: The Case Against the Presumed Extermination of European Jewry, 1976), Ditlieb Felderer (Anne Frank's Diary - A Hoax?, 1978) sau Robert Faurisson (Le Journal d’Anne Frank est-il authentique?, 1978; The Diary of Anne Frank - A Forgery, 1985) au susținut că jurnalul Annei Frank era un fals, studiile critice și tehnico-juridice ale textului și manuscrisului original au confirmat autenticitatea lui.
După ce jurnalul a devenit cunoscut pe plan mondial la sfârșitul anilor 1950, au apărut mai multe articole și cărți care îi contestau autenticitatea și/sau conținutul său, iar primele critici au fost publicate în Suedia și Norvegia. În noiembrie 1957, Fria Ord („Cuvântul liber”), revista organizației neofasciste suedeze Liga Națională a Suediei, a publicat articolul „Judisk Psyke – En studie kring Anne Frank och Meyer Levin” al criticului literar danez Harald Nielsen, care scrisese anterior articole antisemite despre autorul evreu danez Georg Brandes. Printre altele, se susținea în acel articol că versiunea finală a jurnalului a fost scrisă de Meyer Levin. În martie 1958 ziarul norvegian Folk og Land („Neam și țară”) al foștilor colaboratori naziști a susținut că Jurnalul Annei Frank este probabil un fals realizat de Meyer Levin; acest articol a fost publicat parțial o lună mai târziu în traducere germană în revista Europa Korrespondenz din Viena, apoi după încă o lună în revista săptămânală Reichsruf, Wochenzeitung für das nationale Deutschland a partidului german de extremă dreaptă Deutsche Reichspartei (fondat în 1950). Nu s-au luat măsuri legale împotriva acestor articole.
În octombrie 1958 grupuri de tineri austrieci au întrerupt reprezentația piesei Jurnalul Annei Frank de la Landestheater din Linz, strigând că Anne Frank nu a existat niciodată și că jurnalul este un fals înscenat de evrei pentru a stoarce cât mai mulți bani ca despăgubiri. Câteva zile mai târziu, „vânătorul de naziști” Simon Wiesenthal a ținut o conferință despre neonazism la Viena și a fost provocat de tineri să dovedească existența Annei Frank, găsindu-l pe angajatul SD care o arestase. Wiesenthal a început să îl caute pe Karl Silberbauer și, după mai mulți ani de căutări, l-a descoperit în 1963. Când a fost întrebat, Silberbauer a recunoscut că el a fost comandantul echipei care i-a arestat pe cei opt evrei și a identificat-o într-o fotografie pe Anne Frank ca făcând parte dintre cei arestați. Silberbauer a oferit o relatare completă a evenimentelor din timpul arestării, amintindu-și chiar că a golit pe podea o servietă plină de hârtii. Declarația sa a confirmat versiunea evenimentelor care fusese prezentată anterior de martori precum Otto Frank.Contestatarii jurnalului au continuat să-și exprime opinia că această carte nu a fost scrisă de o adolescentă, ci era un fals bine plăsmuit, iar Otto Frank a fost acuzat de înșelăciune.La începutul anului 1959 Otto Frank a înaintat o plângere penală pentru calomnie împotriva lui Lothar Stielau (n. 1908), profesor de limba engleză la Oberschule zum Dom din Lübeck, fost membru al NSDAP și SA, fost conducător local al Hitlerjugend și președinte (din 1957) al organizației locale a Deutsche Reichspartei, care publicase la 10 octombrie 1958 o recenzie a piesei Tom Sawyers großes Abenteuer în revista școlară Zeitschrift der Vereinigung ehemaliger Schüler und der Freunde der Oberschule zum Dom e.V. Lübeck în care considera jurnalul publicat ca fiind „un fals”, deoarece nu ar fi jurnalul intim pe care l-ar fi ținut de Anne Frank. Plângerea a fost extinsă și asupra fermierului Heinrich Buddeberg (n. 1893), președintele organizației Deutsche Reichspartei din landul Schleswig-Holstein, care scrisese o scrisoare în sprijinul lui Stielau, ce fusese publicată pe 6 ianuarie 1959 în ziarul Lübecker Nachrichten; el susținea în această scrisoare că autorul jurnalului ar fi scriitorul evreu Meyer Levin. În plus, ministrul educației din landul Schleswig-Holstein a declanșat o cercetare disciplinară împotriva lui Stielau, care a fost suspendat temporar din postul său. Jurnalul a fost examinat de trei experți grafologi, care au comparat manuscrisul cu scrisorile cunoscute că au fost scrise de Anne Frank și au confirmat autenticitatea sa. Judecătorii au declarat în 1960 că jurnalul este autentic și au constatat în 1961 că există motive pentru declanșarea urmării penale. Stielau și-a retras declarația anterioară, afirmând că a fost convins că jurnalul este autentic, iar Otto Frank a renunțat să mai continue procesul.
În anul 1975, în introducerea sa la Hitler und seine Feldherren, ediția germană a cărții Hitler's War, autorul britanic David Irving a pretins că Jurnalul Annei Frank nu era autentic, susținând în mod fals că un tribunal din New York a decis că jurnalul era în realitate creația scriitorului american Meyer Levin „în colaborare cu tatăl fetei”. În același an, arhitectul și publicistul german Heinz Roth din Odenhausen, proprietarul unei edituri responsabile pentru tipărirea mai multor scrieri neonaziste, a distribuit două broșuri: Anne Frank’s Tagebuch – eine Fälschung („Jurnalul Annei Frank - un fals”) și Anne Frank’s Tagebuch – Der Grosse Schwindel („Jurnalul Annei Frank - marea înșelătorie”) care contestau autenticitatea jurnalului Annei Frank. Otto Frank a înaintat o plângere penală împotriva lui Roth, iar Tribunalul Districtual Frankfurt a hotărât în iunie 1978 că Roth trebuie să se abțină de la publicarea oricărui alt material care să susțină că jurnalul era un fals, urmând să plătească în caz contrar o amendă maximă de 500.000 de mărci. Roth a făcut apel la Tribunalul Regional din Frankfurt, s-a apărat citând pasaje din lucrările negaționiștilor Harwood, Irving și Butz și a prezentat în apărarea sa un raport intitulat „Jurnalul Annei Frank - este autentic?” scris în limba franceză de profesorul universitar Robert Faurisson (text care a apărut în traducere neerlandeză în 1985, cu titlul schimbat „Jurnalul Annei Frank - un fals”), pe care l-a considerat a fi opinia unui expert. Faurisson discutase cu Otto Frank atunci când s-a documentat pentru scrierea articolului, deși Frank a contestat majoritatea afirmațiilor pe care Faurisson i le-a atribuit. Articolul lui Faurisson punea sub semnul întrebării diferite elemente din Jurnalul Annei Frank, inclusiv utilizarea unui aspirator în perioada cât familia a stat ascunsă. Faurisson a întrebat:„Aspiratoarele de atunci erau extrem de zgomotoase. Trebuie să întreb: „este credibil?” Întrebarea mea nu este doar o formalitate. Ea nu este retorică. Scopul ei nu este de a uimi. Întrebarea mea este pur și simplu o întrebare. Va trebui găsit un răspuns”. Roth a murit în 1978, iar apelul său a fost respins în iulie 1979.Otto Frank a înaintat în 1976 o plângere împotriva lui Ernst Römer (n. 1904), care distribuise la Hamburg, cu prilejul reprezentării piesei Jurnalul Annei Frank, o broșură intitulată Bestseller – ein Schwindel („Bestseller - o înșelătorie”), în care pretindea că jurnalul este un fals plăsmuit de Meyer Levin. Broșura (care avea doar două pagini) conținea o traducere în limba germană a capitolului „Best-seller – a hoax” din materialul negaționist Did Six Million Really Die? The Truth at Last (1974) scris de Richard E. Harwood. Pe 13 ianuarie 1977 Tribunalul din Hamburg l-a amendat pentru calomnie pe Römer cu 1.500 de mărci germane, iar inculpatul a făcut apel. În cursul audierii din 21 august 1978, un jurnalist pe nume Edgar Geiss (n. 1929) a distribuit aceeași broșură în sala de judecată și s-a început urmărirea penală și împotriva lui. Geiss a fost condamnat la 6 aprilie 1979 la șase luni de închisoare (o sancțiune mai dură deoarece avea câteva condamnări anterioare), a făcut apel, iar, trei luni mai târziu, Tribunalul a decis judecarea celor două cazuri într-un singur proces; Römer nu a mai făcut apel din cauza vârstei înaintate. Biroul Federal de Investigații Criminale din Wiesbaden a fost însărcinat cu obținerea opiniei unui expert sau, dacă era posibil, realizarea unei expertize a materialului scris, iar procesul s-a prelungit mult deoarece s-a așteptat apariția traducerii în limba germană a ediției critice a jurnalului, care a avut loc în anul 1988. Sentința lui Geiss a fost redusă la 150 de zile sau 6.000 de mărci, cu ocazia apelului judecat la 28 martie 1990 de Tribunalul Regional din Hamburg, iar cazul a fost în cele din urmă respins ca urmare a unui recurs judecat la 19 martie 1992, deoarece răspunderea penală s-a prescris.În 1991 asociația non-profit belgiană Vrij Historisch Onderzoek (Cercetarea istorică liberă) a publicat o broșură intitulată Het Dagboek van Anne Frank: een kritische benadering (Jurnalul Annei Frank: o abordare critică), în care cei doi autori, negaționiștii Robert Faurisson și Siegfried Verbeke, afirmau că Otto Frank a scris jurnalul. Ei considerau că stilul prozei și scrisul de mână nu erau cele ale unui adolescent, evidențiau prezența mai multor contradicții în jurnal și susțineau că ascunderea în „anexa secretă” ar fi fost imposibilă. În decembrie 1993 Casa Anne Frank din Amsterdam și Fondul Anne Frank din Basel au intentat un proces civil pentru a interzice distribuirea broșurii lui Faurisson și Verbeke în Țările de Jos. Pe 9 decembrie 1998 Tribunalul Districtual din Amsterdam a pronunțat o hotărâre în favoarea reclamanților, a interzis negarea autenticității jurnalului și distribuirea unor astfel de publicații și a stabilit o amendă de 25.000 de guldeni pentru fiecare încălcare constatată a dispozițiilor juridice. Verbeke a făcut apel, dar Curtea de Apel din Amsterdam, care s-a pronunțat în ședința din 27 aprilie 2000, a menținut decizia anterioară, susținând că investigațiile anterioare au dovedit autenticitatea jurnalului.
O primă examinare a manuscrisului jurnalului a fost realizată în anii 1959-1960, în cadrul procesului de calomnie intentat de Otto Frank profesorului Lothar Stielau, de către trei experți din Hamburg: specialista în limbile germană și neerlandeză dr. Annemarie Hübner (1908-1996) de la Universitatea din Hamburg și expertele grafologe Minna Becker și Dorothea Ockelmann (ultima dintre ele a fost adăugată grupului de experți de către judecător la o dată ulterioară); după o instruire formală la 13 octombrie 1959 cele trei experte au călătorit la Basel pentru a examina jurnalul și a compara scrisul existent în manuscrisele jurnalului cu o scrisoare din 13 decembrie 1940 și cu două cărți poștale din 25 iulie 1941 și 5 iulie 1942, toate semnate „Anne”. Cele trei experte au confirmat autenticitatea jurnalului: cele două experte grafolofe într-un raport din 7 martie 1960 și dr. Hübner într-un raport prezentat o lună mai târziu.Manuscrisul jurnalului a fost examinat apoi de Biroul Federal de Investigații Criminale al Germaniei (BKA), care a alcătuit un raport de doar patru pagini (datat 28 mai 1980) fără să emită concluzii cu privire la autenticitatea materialului. Investigația a arătat că toate tipurile de hârtie și de cerneală au fost fabricate înaintea anului 1950 și puteau fi utilizate, prin urmare, în perioada 1941-1944. Au fost găsite, intercalate în manuscrisul Annei Frank, două foi scrise cu pixul, iar BKA a afirmat că acestea sunt ulterioare, după 1951, fără a oferi vreo informație pe care s-a bazat această concluzie. Ca urmare a acestor concluzii ambigue, revista germană Der Spiegel a publicat pe 6 octombrie 1980 un articol senzaționalist anonim cu următorul paragraf îngroșat: „Ein Gutachten des Bundeskriminalamts belegt: Im „Tagebuch der Anne Frank” ist nachträglich redigiert worden. Die Echtheit des Dokuments wurde damit weiter in Zweifel gezogen.” (în traducere: „Un raport al Bundeskriminalamt arată: Jurnalul Annei Frank a fost redactat ulterior. Autenticitatea documentului a fost pusă astfel, în continuare, sub semnul întrebării.”). În iulie 2006 Biroul Federal de Investigații Criminale al Germaniei a emis o declarație publică prin care susținea că raportul întocmit în urma investigației din 1980 nu pune la îndoială sub nicio formă autenticitatea jurnalului.
După moartea lui Otto Frank în august 1980, însemnările originale ale Annei Frank, inclusiv scrisorile și foile volante, au ajuns în posesia Institutului Neerlandez pentru Documentarea Războiului din Amsterdam, fiind donate prin testament. Institutul a comandat în 1986 Laboratorului Criminalistic de Stat al Ministerului Justiției din Țările de Jos efectuarea unui studiu tehnico-juridic al manuscriselor Annei Frank. Compoziția materială a foilor originale și a cernelii, precum și textul manuscris din jurnal și din versiunea rescrisă a acestuia, au fost examinate cu mare atenție. Expertiza manuscriselor ei a presupus compararea transcrierii integrale a însemnărilor originale ale Annei Frank cu notele pe care ea le-a dezvoltat și clarificat pe foi de hârtie în varianta prelucrată a jurnalului și cu ediția finală așa cum a fost pregătită pentru traducerea în limba engleză.Rezultatele au fost publicate în 1986 într-un raport de peste 250 de pagini: scrisul de mână de pe paginile jurnalului corespundea cu mostrele contemporane ale scrierii de mână a Annei Frank, iar hârtia, cerneala și adezivul din jurnalele și de pe foile volante erau comercializate la Amsterdam în perioada când se presupunea că a fost scris jurnalul. S-a concluzionat că jurnalul este autentic, iar aceste concluzii au fost publicate mai apoi într-o formă prescurtată (63 de pagini) în „Ediția critică” a jurnalului pentru a-i ajuta pe potențialii cititori să-și facă o idee cu privire la descoperirile realizate. Tribunalul Regional din Hamburg a confirmat autenticitatea jurnalului pe 28 martie 1990.Rezumatul cercetărilor a fost încorporat apoi în ediția critică revăzută a Jurnalului Annei Frank din 2003, cu un raport științific întocmit de editorul H.J.J. Hardy care concluzionează că: „Singurele urme de scrieri cu pixul au fost găsite pe două foi aflate între între paginile desprinse. Graficele VI-I-I și 3 arată modul în care aceste foi au fost plasate în mapele de plastic corespunzătoare. În ceea ce privește conținutul propriu-zis al jurnalului, aceste urme nu au nicio însemnătate. Scrisul de mână de pe foi diferă semnificativ diferit de cel din jurnal”. O notă de subsol aflată dedesubt precizează următoarele: „psihologul și expertul grafolog al Tribunalului din Hamburg Hans Ockelmann menționa într-o scrisoare datată 27 septembrie 1987 către Fondul Anne Frank că mama lui, Dorothea Ockelmann, a scris textele în cauză cu pixul, atunci când ea a lucrat, împreună cu doamna Minna Becker, la examinarea jurnalului”.Cercetarea științifică a demonstrat că toate însemnările din versiunea publicată erau transcrieri exacte ale notațiilor manuscrise ale Annei Frank, iar versiunea publicată în 1947 este o a treia versiune compusă de Otto Frank din materialele celor două versiuni scrise de Anne Frank: versiune originală (versiunea A) și versiunea prelucrată de Anne (versiunea B). În ciuda acestor concluzii, continuă să apară materiale care contestă autenticitatea jurnalului.
Printr-un testament din 15 decembrie 1978, Otto Frank a donat însemnările originale ale fiicei lui, inclusiv scrisorile și foile volante, către Institutul Neerlandez pentru Documentarea Războiului din Amsterdam. Dreptul de autor aparține, totuși, Fondului Anne Frank, o fundație elvețiană cu sediul la Basel, pe care Otto Frank a înființat-o în 1963 pentru a gestiona drepturile de autor obținute prin publicarea Jurnalului Annei Frank; această fundație este singurul moștenitor al lui Otto Frank după moartea sa în august 1980.În urma unui acord încheiat între Institutul Neerlandez pentru Documentarea Războiului (NIOD), Academia Regală Neerlandeză de Arte și Științe și Casa Anne Frank, toate manuscrisele originale ale Annei Frank au fost împrumutate pe termen nelimitat Casei Annei Frank. Acordul a fost semnat de toate părțile implicate, inclusiv de ministrul educației, culturii și științei din Țările de Jos, Ronald Plasterk, pe 11 iunie 2009, în ajunul celei de-a 80-a aniversări a nașterii Annei Frank. Toate scrierile originale ale Annei Frank au fost expuse public într-o nouă sală de expoziții organizată în Casa Anne Frank și inaugurată la 28 aprilie 2010 de regina Beatrix a Țărilor de Jos.
Potrivit legilor care reglementează drepturile de autor în Uniunea Europeană, ca o regulă generală, drepturile autorilor asupra unei creații intelectuale încetează la împlinirea a 70 de ani de la moartea lor, mai precis la data de 1 ianuarie a anului următor celui în care s-au împlinit cei 70 de ani. Prin urmare, în baza legilor europene și a faptului că Anne Frank a murit în 1945 în lagărul de concentrare Bergen-Belsen, dreptul de autor asupra Jurnalului Annei Frank a expirat la 1 ianuarie 2016. Jurnalul a fost publicat în Țările de Jos în două ediții principale: o ediție parțială în 1947 (conținând părți din ambele versiuni ale scrierii originale ale Annei Frank) și o ediție completă în 1986 (conținând ambele versiuni integrale), drepturile de autor ar fi trebuit să expire inițial nu în anul următor celui în care s-au împlinit 50 de ani de la moartea Annei Frank (1996), ci la 50 de ani de la publicarea cărții (1997 și respectiv 2036), ca urmare a unei prevederi specifice operelor publicate postum.Când durata drepturilor de autor a fost extinsă la 70 de ani în 1995 - prin punerea în aplicare a directivei UE privind drepturile de autor -, reglementarea specială privind operele postume a fost abrogată, dar dispozițiile tranzitorii au urmărit asigurarea că nu va avea loc scurtarea termenului drepturilor de autor, determinând expirarea termenului legal pentru prima versiune la 1 ianuarie 2016, iar pentru noul material publicat în 1986 în 2036.Versiunea originală în limba neerlandeză a fost pusă gratuit la dispoziția cititorilor online de Olivier Ertzscheid (lector de științele comunicării și cercetător la Universitatea din Nantes) și de parlamentarul francez de stânga Isabelle Attard.Fundația elvețiană care deține drepturile de autor a declarat agenției de știri France-Presse (AFP) că le-a trimis o scrisoare celor două persoane sus-menționate, amenințând cu declanșarea unei acțiuni judiciare dacă jurnalul va fi publicat deoarece cartea este o operă postumă, pentru care dreptul de autor se extinde pe durata a 50 de ani de la data publicării, iar ediția critică publicată în 1986 de Institutul Neerlandez pentru Documentarea Războiului (NIOD) se află sub drepturi de autor cel puțin până în 2037. Ambele persoane își anunțaseră intenția din anul anterior și fuseseră avertizați de fundație să nu procedeze astfel, iar Isabelle Attard a afirmat că această declarație a fundației este „un bluff și o pură intimidare”. În plus, Olivier Ertzscheid publicase deja în octombrie 2015 pe site-ul său două versiuni traduse în limba franceză, dar le retrăsese după ce editorii colecției Le Livre de Poche i-au trimis o notificare că dreptul de autor al traducătorilor era încă în vigoare.
În anul 2015 Fondul Anne Frank a făcut un anunț, așa cum a relatat ziarul New York Times, că Otto Frank nu este doar editorul jurnalului, ci și coautorul legal al acestuia. Potrivit jurnalistului elvețian Yves Kugelmann, membru al consiliului de administrație al fundației, sfatul experților juridici consultați a fost că Otto a creat o nouă lucrare prin editarea, combinarea și eliminarea însemnărilor din ambele versiuni ale jurnalului (care erau incomplete și parțial suprapuse) și transformarea acestora într-un „fel de colaj”, ceea ce a creat un nou drept de autor. Agnès Tricoire, o avocată franceză specializată în drepturile de proprietate intelectuală, i-a răspuns, avertizându-i pe funcționarii fundației că trebuie „să se gândească foarte atent asupra consecințelor”. Ea a adăugat: „Dacă urmăriți argumentele lor, înseamnă că ei au mințit ani de zile cu privire la faptul că el [jurnalul - n.n.] a fost scris doar de Anne Frank”. De asemenea, această interpretare realizată de Fondul Annei Frank a fost contrazisă de Ronald Leopold, directorul Fundației Anne Frank din Amsterdam, care a declarat: „Otto Frank nu este coautorul jurnalelor fiicei sale”.Fundația elvețiană se bazează, de asemenea, pe faptul că un alt editor, Mirjam Pressler, a revizuit textul și a adăugat 25% mai mult material extras din jurnal pentru o „ediție definitivă” din 1991, iar Pressler era încă în viață în 2015, ceea ce crea un drept de autor nou cu o durată extinsă. Drepturile de autor ale lui Mirjam Pressler au fost transferate Fondului Anne Frank, a afirmat avocatul fundației, Kamiel Koelman. Această mișcare a fost percepută ca o încercare de a extinde termenul legal al drepturilor de autor. Attard criticase această acțiune, considerând-o doar o „chestiune de bani”, iar Ertzscheid a completat, declarând că „el [jurnalul - n.n.] aparține tuturor și fiecare trebuie să-i măsoare importanța”.
În anii 1960 Otto Frank și-a reamintit sentimentele pe care le-a trăit atunci când a citit pentru prima oară jurnalul: „Pentru mine a fost o revelație. Acolo am descoperit o Anne complet diferită față de copilul pe care l-am pierdut. Nu avut nicio idee despre profunzimea gândurilor și sentimentelor ei. Ea a păstrat pentru sine toate aceste sentimente”. Odată cu trecerea timpului, popularitatea jurnalului a crescut, iar în multe școli, în special din Statele Unite ale Americii, a fost inclus ca material didactic, făcând ca numele Annei Frank să fie cunoscut unor generații noi de cititori.În anul 2009 organizația internațională UNESCO a inclus manuscrisele Jurnalului Annei Frank în Registrul Memoria Lumii a documentelor cu o valoare universală excepțională.
Jurnalul a fost apreciat, de asemenea, pentru calitatea sa literară, fiind considerat „o scriere extraordinară realizată de o scriitoare extraordinară în circumstanțe extraordinare”. Anne Frank și-a exprimat în câteva rânduri dorința de a deveni scriitoare; astfel, într-o însemnare din 25 martie 1944 ea scrie despre ambiția de a se dedica scrisului: „lui Peter [...] i-am spus, de pildă, că mai târziu vreau să scriu mult. Chiar dacă nu voi fi scriitoare, vreau, pe lângă slujba mea ori alte îndeletniciri, să nu neglijez niciodată scrisul”, pentru ca pe 5 aprilie 1944 să-și exprime dorința de nemurire literară: „O, da, nu vreau să fi trăit degeaba, precum cei mai mulți oameni. Vreau să fiu utilă sau plăcută celor care trăiesc în preajma mea și care totuși nu mă cunosc, vreau să continui să trăiesc, chiar și după ce am murit! Și de aceea îi sunt atât de recunoscătoare lui Dumnezeu că mi-a dat la naștere posibilitatea de a mă dezvolta și de a scrie, deci de a exprima tot ce este în mine!”. Într-o însemnare din 29 martie 1944, Anne Frank vorbește despre publicarea jurnalului, intuindu-i valoarea documentară: „Gândește-te ce interesant ar fi dacă aș publica un roman despre Anexă. Dacă s-ar lua doar după titlu, oamenii ar crede că e vorba de un roman polițist. Dar acum, serios, la vreo zece ani după război, cu siguranță că oamenilor o să li se pară amuzant când li se va povesti despre noi, niște evrei, cum am trăit, cum am mâncat și am discutat aici”. Dorința de publicare devine tot mai puternică așa cum reiese dintr-o însemnare din 11 mai 1944: „în orice caz, după război vreau să public o carte intitulată Anexa, jurnalul îmi va putea servi ca bază”.Comentând stilul de scriere al Annei Frank, dramaturgul Meyer Levin a lăudat-o pe autoare pentru „întreținerea tensiunii unui roman bine construit” și a fost atât de impresionat de calitatea scrierii încât a colaborat cu Otto Frank la o dramatizare a jurnalului la scurt timp după publicarea lui. Levin a devenit obsedat de Anne Frank, după cum a scris în autobiografia sa The Obsession (1973). Poetul John Berryman considera că Jurnalul Annei Frank este o descriere unică nu doar a adolescenței, ci a „transformării unui copil într-un adult prezentată într-un stil economic, sigur pe sine și precis care uimește prin sinceritatea sa”.În iunie 1999 revista Time a publicat o ediție specială intitulată „Time 100: The Most Important People of the Century”, în care Anne Frank a fost aleasă printre „eroii și icoanele” secolului al XX-lea. Scriitorul Roger Rosenblatt a remarcat că, în timp ce curajul și pragmatismul ei sunt admirate, capacitatea ei de a se autoanaliza și calitatea scrierii ei sunt elemente cheie ale mesajului ei: „Pasiunile pe care le stârnește cartea sugerează că toată lumea se recunoaște în Anne Frank, că ea s-a înălțat deasupra Holocaustului, iudaismului, copilăriei și chiar a bunătății și a devenit o figură totemică a lumii moderne - spiritul moral individual asediat de mecanismele de distrugere, insistând asupra dreptului de a trăi, de a pune întrebări și de a spera în viitorul ființelor umane. [...] Motivul nemuririi sale era fundamental literar. Ea a fost o scriitoare extraordinar de bună, pentru orice vârstă, iar calitatea lucrării ei părea un rezultat direct al unei atitudini nemilos de sincere”.
În introducerea ei la prima ediție americană a jurnalului, Eleanor Roosevelt l-a descris ca fiind „unul dintre cele mai înțelepte și mai emoționante comentarii cu privire la război și la impactul acestuia asupra oamenilor pe care l-am citit vreodată”. În prefața primei traduceri ruse efectuate de Rita Rait-Kovaleva și publicate în 1960 în URSS, scriitorul sovietic Ilia Ehrenburg a scris despre jurnal astfel: „o voce vorbește pentru șase milioane de oameni - nu vocea unui înțelept sau a unui poet, ci a unei fetițe obișnuite”. John F. Kennedy a menționat-o pe Anne Frank într-un discurs din 1961, în care a spus: „Din multitudinea de oameni care au vorbit de-a lungul istoriei despre demnitatea umană în vremuri de mari suferințe și de pierderi umane, nici o voce nu este mai convingătoare decât cea a Annei Frank”.Atunci când reputația de scriitoare și de militantă pacifistă a Annei Frank a crescut, ea a fost considerată un simbol al victimelor Holocaustului sau în general al victimelor persecuției politice. Hillary Clinton a citat din jurnal în discursul ei de acceptare a Premiului pentru umanitarism „Elie Wiesel” din 14 aprilie 1994 și a subliniat că Anne Frank „a sunat aceeași alarmă cu propriile ei cuvinte, deschizându-ne ochii față de nebunia indiferenței și de teribilul tribut pe care-l cere tineretului nostru”, asociind vorbele fetei evreice cu plânsetele actuale ale copiilor din Sarajevo, Somalia și Rwanda.
În 15 august 1994, cu ocazia expoziției itinerante Anne Frank in the World la Johannesburg, președintele sud-african Nelson Mandela a fost distins cu Medalia Anne Frank de către Fundația Anne Frank, afirmând în fața mulțimii prezente că el a citit Jurnalul Annei Frank în timp ce se afla în închisoarea de pe insula Robben și că „noi [prizonierii politici sud-africani - n.n.] am obținut multă încurajare din paginile lui. Ne-a păstrat spiritele puternice și ne-a întărit încrederea în invincibilitatea cauzei libertății și justiției”; el a comparat lupta Annei Frank împotriva nazismului cu lupta lui împotriva apartheidului, trasând o paralelă între cele două filosofii: „Deoarece sunt evident greșite și deoarece au fost, și vor fi mereu, contestate de oameni ca Anne Frank, aceste convingeri sunt condamnate să eșueze”. Tot în 1994 dramaturgul și omul politic ceh Václav Havel a spus că „moștenirea Annei Frank este foarte vie și se poate adresa nouă în totalitate” în legătură cu schimbările politice și sociale care aveau loc în acea perioadă în țările din fostul Bloc răsăritean.Memorialistul italian Primo Levi (supraviețuitor al lagărului de exterminare de la Auschwitz) a sugerat că Anne Frank este deseori identificată ca unic reprezentant al milioanelor de oameni care au suferit și au murit așa cum a făcut-o ea pentru că „o singură Anne Frank ne emoționează mai mult decât persoanele nenumărate care au suferit exact așa cum a făcut-o ea, dar ale căror fețe au rămas în umbră. Poate că este mai bine așa; dacă am fi capabili să ne încărcăm cu suferințele tuturor acelor oameni, nu am putea să trăim”. În mesajul ei de final la biografia Annei Frank scrisă de Melissa Müller, Miep Gies a exprimat un gând similar, deși a încercat să spulbere ceea ce credea că este o concepție greșită tot mai răspândită potrivit căreia „Anne simbolizează cele șase milioane de victime ale Holocaustului”: „Viața și moartea Annei erau soarta ei individuală, o soartă individuală care s-a produs de peste șase milioane de ori. Anne nu poate și nu trebuie să-i reprezinte pe numeroșii indivizi pe care naziștii i-au jefuit de viața lor... Dar soarta ei ne ajută să înțelegem pierderea imensă pe care lumea a suferit-o din cauza Holocaustului”.
În 24 iunie 2006 șapte bărbați cu vârsta cuprinsă între 23 și 28 de ani, originari din satele Pretzien și Plötzky din landul Saxonia-Anhalt, au ars în public un exemplar al jurnalului, alături de drapelul Statelor Unite ale Americii, la sărbătoarea solstițiului de vară (Sonnenwendfeier Pretzien 2006), organizată de grupul de extrema dreaptă Heimat Bund Ostelbien. Cei șapte au fost acuzați de incitare la ură rasială și disprețuirea morților și trimiși în judecată în fața tribunalului din Magdeburg. Cinci dintre ei au fost condamnați la nouă luni de închisoare cu suspendare și amendați cu sume cuprinse între 1.300 și 2.200 de euro, în timp ce alți doi au fost achitați din lipsă de probe. Instanța a motivat condamnarea prin faptul că arderea cărții era nu doar un atac la adresa memoriei Annei Frank, ci un atac simbolic îndreptat împotriva tuturor victimelor lagărelor de concentrare naziste, glorificând tirania nazistă și persecutarea evreilor europeni de către cel de-al Treilea Reich. Incidentul a provocat indignare la nivel național și în străinătate, alimentând preocupările legate de răspândirea ideologiei neonaziste în statele mai slab dezvoltate economic din fostul RDG.Mass-media internațională a raportat că, în februarie 2014, 265 de exemplare ale Jurnalului Annei Frank, precum și alte materiale referitoare la Holocaust au fost vandalizate în 31 de biblioteci publice din Tokyo, Japonia. Centrul Simon Wiesenthal și-a exprimat „șocul și profunda îngrijorare” și, ca răspuns, șeful Secretariatului Guvernului Japoniei Yoshihide Suga a catalogat acest act de vandalism ca „rușinos”. Ambasada Israelului în Japonia, prin ambasadorul Nissim Ben-Shitrit, a donat 300 de exemplare ale Jurnalului Anne Frank pentru a înlocui copiile vandalizate. Un donator anonim cu pseudonimul Chiune Sugihara (un diplomat japonez cunoscut ca „Schindler-ul japonez”) a donat Bibliotecii Centrale din Tokio două cutii de cărți referitoare la Holocaust. După ce atenția mass-mediei a scăzut, poliția a arestat pe 13 martie 2014 un bărbat șomer în vârstă de 36 de ani suspectat pentru aceste distrugeri. În iunie 2014 procurorii japonezi au decis să nu-l trimită în judecată pe suspect, deoarece acesta din urmă a fost găsit iresponsabil din punct de vedere psihic.
O ediție completă a Jurnalului Anne Frank a fost publicată în Statele Unite ale Americii în 1995. Această versiune includea descrierea explorării de către Anne a propriilor organe genitale și a confuziei sale cu privire la relațiile sexuale și la nașterea copiilor, un pasaj care fusese anterior eliminat de Otto Frank.În anul 2010 inspectoratul școlar din comitatul Culpeper, Virginia a interzis repartizarea în școli și folosirea în clase ca material didactic a „ediției definitive” a cărții Anne Frank: The Diary of a Young Girl din cauza „plângerilor legate de conținutul sexual și de temele homosexuale”. Această versiune „include pasaje excluse anterior din ediția originală citită pe scară largă... Unele pasaje suplimentare detaliază dorințele ei sexuale; altele includ descrieri dezonorante ale mamei ei și ale altor persoane alături de care locuia”. După examinare, s-a decis ca versiunile mai noi să rămână în bibliotecă, iar versiunea mai veche să fie folosită în clase ca material didactic.În 2013 a izbucnit o controversă similară într-o școală din Northville, Michigan, din cauza prezenței unor pasaje explicite despre sexualitate. Mama unei eleve de clasa a VII-a a înaintat în martie 2003 o plângere oficială în care a susținut că Jurnalul Annei Frank conține un „material nepotrivit” pentru copii, iar unele porțiuni ale cărții sunt „destul de pornografice”. Jurnalista Emer O'Toole de la The Guardian a remarcat că „trăim într-o societate în care tinerele femei sunt învățate să se rușineze de schimbările pe care le suferă corpurile lor la pubertate - să fie secretoase și chiar să pretindă că ele [schimbările fiziologice - n.n.] nu există”.Organizația American Library Association a declarat că au existat șase contestații la adresa cărții în Statele Unite ale Americii din 1990, an în care a început să monitorizeze reclamațiile scrise privind restricționarea sau interzicerea accesului la cărți, și „majoritatea îngrijorărilor erau legate de materialul sexual explicit”.În anul 2009, la solicitarea organizației paramilitare și politice Hezbollah, a fost eliminat din programa școlară libaneză un manual care conținea un pasaj din Jurnalul Annei Frank, manual folosit de o școală particulară de limba engleză din Beirut. Gruparea paramilitară sus-menționată susținea că textul menționat înfățișa persecuția evreilor, promovând astfel sionismul, în timp ce școlile libaneze ignorau „tragedia poporului libanez, tragedia poporului palestinian... tragedia poporului din sud aflat sub ocupație sionistă”.
Ca răspuns la Scandalul caricaturilor cu Mahomed generat de publicarea la 30 septembrie 2005 a unor caricaturi ofensatoare la adresa Islamului în ziarul danez Jyllands-Posten, Liga Arabă Europeană a postat deliberat în februarie 2006 pe situl său niște caricaturi antisemite, inclusiv una în care Anne Frank era în pat cu Adolf Hitler, iar Führer-ul îi spunea: „Scrie asta în jurnalul tău, Anne!”. Titlul caricaturii făcea aluzie la Marc Dutroux, criminalul sexual belgian care, împreună cu un complice, a violat, torturat și ucis mai multe fete între anii 1995 și 1996.
Jurnalul a fost adaptat de mai multe ori pentru spectacole teatrale, filme și miniserii de televiziune, documentare TV, un spectacol de balet, benzi desenate și anime-uri.
Prima dramatizare a jurnalului a fost realizată de romancierul evreu american Meyer Levin, dar aceasta nu a fost reprezentată teatral; pornind de la aceasta, la cererea American Jewish Committee, Levin a scris o dramatizare radiofonică de 25 de minute care a fost difuzată de CBS News Radio pe 18 septembrie 1952, în ajunul sărbătorii Roș Hașana, și a fost lăudată de critici și de auditori.În noiembrie 1952 a avut loc o reprezentație a unei piese de teatru TV cu durata de 30 de minute în cadrul Frontiers of Faith, un serial ecumenic prezentat duminica de rețeaua de televiziune NBC.Albert Hackett și Frances Goodrich, un cuplu căsătorit de scenariști de succes, au fost angajați să scrie o dramatizare a jurnalului și au realizând opt versiuni înainte ca piesa lor să fie acceptată, lungind și chiar inventând episoade inedite în acest proces. Adaptarea teatrală a fost reprezentată pe scenele teatrelor de pe Broadway începând din 1955 și a fost distinsă în 1956 cu Premiul Pulitzer pentru dramaturgie. Premiera piesei a avut loc pe 5 octombrie 1955 pe scena Cort Theatre din New York, cu Susan Strasberg în rolul principal. Piesa a avut un succes uriaș, fiind reprezentată în sute de reprezentanții pe scenele teatrelor din întreaga lume. Criticii israelieni au considerat reprezentațiile piesei „un sacrament, o rugăciune și un recviem”, în timp ce jurnalistul neerlandez Ian Buruma nu s-a sfiit să afirme că „Anne Frank a devenit mai mult decât o scriitoare și mai mult decât o victimă a Holocaustului... Ea a devenit o figură aproape sacră, o Sfântă Ursula evreică, o Ioană d'Arc olandeză, un Cristos femeie”.Pornind de la adaptarea realizată de Hackett și Goodrich, dramaturga americană Wendy Kesselman a realizat în 1997 o nouă adaptare care a inclus materialul eliminat de Otto Frank pentru prima versiune publicată. Piesa a fost reprezentată pe Broadway în același an, având-o pe Natalie Portman în rolul principal.Cu acordul Fondului Anne Frank, dramaturgul și romancierul franco-belgian Éric-Emmanuel Schmitt a realizat o nouă adaptare a jurnalului într-o piesă de teatru intitulată Le journal d'Anne Frank. Prima reprezentație a piesei a avut loc în 5 septembrie 2012 pe scena teatrului parizian Rive Gauche.
Aceiași Hackett și Goodrich au scris, pe baza acestei piese, scenariul filmului The Diary of Anne Frank (1959), regizat de George Stevens. Filmul, alb-negru și cu o durată de 170 de minute, i-a avut ca interpreți pe Millie Perkins (Anne Frank), Joseph Schildkraut (Otto Frank), Gusti Huber (Edith Frank), Shelley Winters și Lou Jacobi (soții van Daan), Diane Baker (Margot Frank), Ed Wynn (dl. Dussell), Richard Beymer (Peter van Daan) ș.a. La acea vreme era una dintre primele reprezentări cinematografice hollywoodiene ale Holocaustului și a fost nominalizat la opt premii Oscar: cel mai bun film, cel mai bun regizor (George Stevens), cel mai bun actor în rol secundar (Ed Wynn), cea mai bună actriță în rol secundar (Shelley Winters), cea mai bună imagine în alb-negru (William C. Mellor), cele mai bune decoruri într-un film alb-negru (George W. Davis și Stuart A. Reiss; Walter M. Scott și Lyle R. Wheeler), cele mai bune costume într-un film alb-negru (Charles LeMaire și Mary Wills) și cea mai bună coloană sonoră într-un film dramatic sau comic (Alfred Newman), câștigând trei dintre ele (cea mai bună actriță în rol secundar, cea mai bună imagine în alb-negru și cele mai bune decoruri într-un film alb-negru). Actrița Shelley Winters, interpreta Petronellei Van Daan, și-a donat statueta ulterior Casei Anne Frank din Amsterdam.Filmul lui George Stevens a fost nominalizat și la alte premii prestigioase (inclusiv Globul de Aur), dar a pierdut la cele mai prestigioase categorii (cel mai bun film și cel mai bun regizor) în competiția cu filmul Ben-Hur (1959) al lui William Wyler. Succesul critic și comercial al filmului a determinat-o pe biografa Melissa Müller să scrie mai târziu că dramatizarea „a contribuit major la romanticizarea, sentimentalizarea și universalizarea poveștii Annei”.Miniseria de televiziune Anne Frank: The Whole Story (2001) este inspirată din biografia neautorizată Anne Frank: The Biography scrisă de Melissa Müller și nu din jurnal, deoarece Fondul Anne Frank a refuzat să acorde dreptul de ecranizare a jurnalului în urma unor neînțelegeri cu privire la reprezentarea Annei Frank. Filmul a fost regizat de Robert Dornhelm și îi are în rolurile principale pe Hannah Taylor-Gordon (Anne Frank) și Ben Kingsley (Otto Frank); el a fost difuzat în premieră de ABC în zilele de 20 și 21 mai 2001, fiind bine primit și câștigând Premiul Emmy pentru cea mai bună miniserie. Acțiunea filmului este extinsă, începând din 1939 și încheindu-se în 1945 în lagărul de concentrare Bergen-Belsen cu imaginea unei Anne flămânde și disperate, privind cerul printr-o gaură din acoperișul barăcii. Chiar dacă nu folosește niciun cuvânt din jurnal, filmul conține imagini inspirate din el. În opinia lui Oren Baruch Stier, profesor de studii iudaice la Florida International University, acest film „încearcă să o elibereze pe Anne de sentimentalism și de beatificare, prezentarea acestui joc pătimaș brutal îi demonstrează vulnerabilitatea și îi extinde rolul de martor al Holocaustului dincolo de marginile jurnalului”.Versiunea realizată de BBC, The Diary of Anne Frank (2009), a fost o miniserie regizată de Jon Jones care s-a inspirat din textele integrale publicate în ediția critică a jurnalului și a oferit o imagine mai umană a Annei, fără a renunța la imaginea copilului martir, dar acordând o atenție considerabilă sexualității ei.
Compozitorul evreu rus Grigori Frid a compus în 1969 o monodramă muzicală intitulată Jurnalul Annei Frank (în rusă Dnevnik Annî Frank), care a fost reprezentată pentru prima dată în 1972 cu acompaniament la pian în Casa Unională a Compozitorilor de la Moscova, iar în Statele Unite ale Americii în 1978 la Syracuse University.
Una din primele adaptări ale jurnalului într-un film de animație a fost anime-ul Anne no Nikki (1995) al cineastului japonez Akinori Nagaoka.În anul 2010 a apărut o adaptare grafică a jurnalului intitulată Anne Frank: The Anne Frank House Authorized Graphic Biography și realizată de americanii Sid Jacobson și Ernie Colón și publicată de editura Hill & Wang în SUA și de Uitgeverij Luitingh în Țările de Jos.Fondul Anne Frank i-a propus în 2013 regizorului israelian Ari Folman (fiul unor supraviețuitori ai Holocaustului care fuseseră deportați în septembrie 1944 la Auschwitz și autor al filmului documentar de animație Vals cu Bashir (2008)) să realizeze o adaptare a jurnalului într-un roman grafic, care să fie mai accesibil publicului tânăr. După ce inițial a refuzat considerând că sarcina încredințată este prea riscantă, Ari Folman l-a contactat pe ilustratorul David Polonsky și împreună au realizat un album de benzi desenate de 160 de pagini, care a fost lansat în 2017 în mai multe țări.Ari Folman a primit, de asemenea, însărcinarea să realizeze o adaptare a jurnalului într-un film de animație intitulat Where is Anne Frank?, a cărui acțiune să fie narată de Kitty, nume pe care Anne Frank îl dăduse jurnalului ei promovat la rangul de prietenă. Prin intermediul destinului tragic al Annei Frank se face referire la un subiect contemporan: criza refugiaților.
en  David Barnouw, „The authenticity of the diary”, în Harold Bloom (ed.), Anne Frank's The Diary of Anne Frank, Bloom's Literary Criticism, New York, 2010, pp. 5-28.
en  Nigel A. Caplan, „Revisiting the Diary: Rereading Anne Frank's Rewriting”, în Harold Bloom (ed.), Anne Frank's The Diary of Anne Frank, Bloom's Literary Criticism, New York, 2010, pp. 83-100.
en  Rachel Feldhay Brenner, „Writing Herself against History: Anne Frank's Self-Portrait as a Young Artist”, în Harold Bloom (ed.), Anne Frank's The Diary of Anne Frank, Bloom's Literary Criticism, New York, 2010, pp. 45-74.
en  Lawrence Graver, „Some day a teller would arrise”, în vol. An Obsession with Anne Frank: Meyer Levin and the „Diary”, University of California Press, Berkeley - Los Angeles, 1995, pp. 1-52.
en  Hedda Rosner Kopf, Understanding Anne Frank's The diary of a young girl : a student casebook to issues, sources, and historical documents, Greenwood Press, Westport, Conn, 1997.
en  Deborah E. Lipstadt, „Twisting the Truth: The Diary of Anne Frank”, în vol. Hyman Aaron Enzer, Sandra Solotaroff-Enzer (ed.), Anne Frank: Reflections on Her Life and Legacy, University of Illinois Press, Urbana - Chicago, 2000, pp. 195-196.
en  Deborah E. Lipstadt, „Twisting the Truth: The Diary of Anne Frank”, în Harold Bloom (ed.), Anne Frank's The Diary of Anne Frank, Bloom's Literary Criticism, New York, 2010, pp. 29-36.
en  Betty Merti, The World of Anne Frank: A Complete Resource Guide, J. Weston Walch Publisher, Portland, Maine, 1998.
en  Melissa Müller, Anne Frank: The Biography, Bloomsbury Publishing Plc, Londra, 2013.
en  Victoria Stewart, „Anne Frank - German diarist, 1929-1945”, în vol. Derek Jones (ed.), Censorship: A World Encyclopedia, Routledge, New York, 2015, pp. 873-875.
nl  Gerrold van der Stroom, „Anne Frank: '... en die vriendin heet Kitty' (1999)”, în De vele gezichten van Anne Frank : visies op een fenomeen, Prom, Amsterdam, 2003, pp. 254-262.
ro  Toma Suciu, „Jurnalul Annei Frank (Editura tineretului, 1959)”, în Steaua, Cluj, anul X, nr. 11 (117), noiembrie 1959, pp. 97-98.
ro  Simon Wiesenthal, „Epilog la «Jurnalul Annei Frank»”, în vol. Asasinii printre noi, Editura Politică, București, 1969, pp. 199-215.
en  Matt Lebovic (18 decembrie 2014). „A most unseemly battle over the legacy of Anne Frank (In feud with Amsterdam museum, copyright holders are using final year before diaries enter the public domain to push a play, a TV docudrama, films, apps and an archive)”. Jewish Times. 
en  Joe Mullin (16 noiembrie 2015). „Anne Frank foundation moves to keep famous diary copyrighted for 35 more years”. Accesat în 17 noiembrie 2015.
en  Anne Frank (1995) [1947],  Frank, Otto H.; Pressler, Mirjam, ed., Het Achterhuis [The Diary of a Young Girl – The Definitive Edition] (în neerlandeză), Susan Massotty (traducere), Doubleday, ISBN 0-385-47378-8 ; această ediție, o nouă traducere, include materiale excluse din edițiile anterioare.
en  Anne Frank; Eleanor Roosevelt (introducere); B.M. Mooyaart (traducere), Anne Frank: The Diary of a Young Girl, Bantam, 1993. ISBN: 0-553-29698-1 (paperback). (traducerea originală din 1952)
en  Harry Paape, Gerrold Van der Stroom și David Barnouw (introducere); Arnold J. Pomerans, B. M. Mooyaart (traducători); David Barnouw și Gerrold Van der Stroom (editori), The Diary of Anne Frank: The Critical Edition, ediție îngrijită de Institutul Neerlandez pentru Documentarea Războiului, Doubleday, 1989.
en  Otto H. Frank și Mirjam Pressler (editori); Susan Massotty (traducător), The Diary of a Young Girl: The Definitive Edition, Doubleday, 1991.
en  Anne Frank și Netherlands State Institute for War Documentation, The Diary of Anne Frank: The Revised Critical Edition, Doubleday, New York, [1989], 2003. ISBN: 978-0-385-50847-6.
en  Sid Jacobson; Ernie Colón (aprilie 2010). A Graphic Biography: The Anne Frank Diary. Amsterdam: Uitgeverij Luitingh.
en  Anne Frank, Tales from the Secret Annex: Stories, Essay, Fables and Reminiscences Written in Hiding (1956, ediție revăzută în 2003)
nl  Lisa Kuitert, De uitgave van Het Achterhuis van Anne Frank, în De Boekenwereld, vol. 25.
en  Miep Gies și Alison Leslie Gold, Anne Frank Remembered: The Story of the Woman Who Helped to Hide the Frank Family, 1988. ISBN: 0-671-66234-1 (paperback).
en  Willy Lindwer, The Last Seven Months of Anne Frank, Anchor, 1992. ISBN: 0-385-42360-8 (paperback).
ecranizat ca Laatste Zeven Maanden van Anne Frank (titlu în limba română: Ultimele șapte luni ale Annei Frank) în 1988, regizat de Willy Lindwer.
en  Rian Verhoeven, Ruud Van der Rol, Anna Quindlen (introducere), Tony Langham (traducător) și Plym Peters (traducător), Anne Frank: Beyond the Diary – A Photographic Remembrance, Puffin, 1995. ISBN: 0-14-036926-0 (paperback).
en  Hannah Goslar și Alison Gold, Memories of Anne Frank: Reflections of a Childhood Friend, Scholastic Paperbacks, 1999. ISBN: 0-590-90723-9 (paperback).
en  Pinaki Roy, „Memories Mean More to Us than Anything Else: Remembering Anne Frank's Diary in the 21st century”, în The Atlantic Literary Review Quarterly (ISSN 0972-3269; ISBN: 978-81-269-1057-1), nr. 9 (3), iulie-septembrie 2008, pp. 11–25.
en  Lawrence Graver, An Obsession with Anne Frank: Meyer Levin and the Diary, University of California Press, 1995.
en  Carol Ann Lee, Roses from the Earth: The Biography of Anne Frank, Penguin Books, 1999.
en  Jacqueline van Maarsen, My Name Is Anne, She Said, Anne Frank, Arcadia Books, 2007.

Kaleido Star (japoneză カレイドスタ) este un serial anime produs de Gonzo Digimation, al cărui regizor este Junichi Sato, iar scenarist este Reiko Yoshida și este licențiat în Statele Unite ale Americii de către ADV Films.
Acest anime a cuprins două serii și acestea au fost urmate de trei OVA-uri. Seria anime a condus spre o serie manga, în care acțiunea are loc cu 15 ani în față comparativ cu anime-ul. Totodată este sursa de inspirație pentru un roman.
Primul episod din adaptarea în limba engleză a apărut în ediția din ianuarie 2004 în revista Newtype.
Luci Christian a dublat în versiunea anglofonă și pe Sarah Dupont și pe doctorița Kate. Ea a declarat într-un interviu că apariția acestui lucru determină „despărțirea vocilor personale prin anumite șabloane vocale”.
Acrobatul japonez Dio Kobayashi este menționat ca fiind consultant special în 2002, iar un personaj din Kaleido Star, care are aceeași specialitate ca și el (reprezentații cu bici) a primit numele lui.
Acțiunea anime-ului planează asupra unei fete de 16 ani din Japonia, pe nume Sora Naegino. Aceasta a visat, de când era mică, să fie o membră a Kaleido Stage (echivalentul lui Cirque du Soleil) din orașul ficțional Cape Mary, California ( care seamănă izbitor cu San Francisco). Pe parcursul anime-ului va întâlni numeroase obstacole ce o vor ajuta să dobândească o maturizare mentală și spirituală. Va fi ajutată de numeroșii ei prieteni și de Spiritul Scenei, Fool.
Sora Naegino, o tânără acrobată japoneză, ajunge în America cu speranța că va fi admisă la Kaleido Stage, un circ faimos la nivel mondial care a fermecat-o de mică. Cu toate acestea, se află în dificultate de cum ajunge în America. Se rătăcește pe drum spre Kaleido Stage, este privită ciudat de către un bărbat misterios, iar bagajul ei este furat. Folosindu-și abilitățile acrobatice, Sora îl urmărește pe hoț și îl prinde.
Un ofițer de poliție o conduce la Kaleido Stage, însă descoperă că își ratase audiția. Deși are o explicație pentru întârzierea ei, idolul ei o sfătuiește să se întoarcă în Japonia; pentru a o înveseli, managerul scenic de la Kaleido Stage o invită să vadă spectacolul din acea zi din culise. Sora acceptă, iar înainte de începerea spectacolului un acrobat se rănește la mână. lui Sora i se oferă rara ocazie de a fi pe scenă de către Kalos Eldo (el fiind bărbatul misterios ce se uita la picioarele ei). După un efort șovăitor, Sora este trimisă de la Kaleido Stage de către Layla și se pregătește să se întoarcă în Japonia, însă Kalos se răzgândește și îi spune Laylei că într-o zi lumea va veni doar ca să o vadă pe ea, fiind atracția principală de la Kaleido Stage.
Începutul seriei o prezintă pe Sora ca fiind respinsă de ceilalți, deoarece se credea că a fost admisă la Kaleido Stage prin relații cu șeful lor. În mod special, Layla este persoana care este cea mai rece față de Sora și o consideră deranjantă și amenințătoare. Cu ajutorul prietenilor ei (managerul scenic Ken Robbins, acrobatele Mia Guillem și Anna Heart și tânăra Marion Benigni), cu multă determinare și muncă grea, Sora va reuși să câștige respectul celor din jurul ei. Incredibila ei personalitate îi aduce numeroși prieteni (inclusiv cea a unui pui de focă), la fel și numeroase roluri principale în producțiile de la Kaleido Stage. Peste timp, va reuși să se împrietenească cu Layla.
Cu toate acestea, lucrurile par a o lua pe un drum greșit pe măsură ce tatăl Laylei face presiuni asupra ei să renunțe la Kaleido Stage în favoarea unei cariere de actriță , iar în interiorul Kaleido Stage se plănuiește preluarea și închiderea acestuia. Sora trebuie să se bazeze pe personalitatea ei, munca grea și prieteniile puternice pentru a stabiliza scena.
În a doua serie, Sora se reîntoarce pe scenă după ce a executat Manevra Legendară cu Layla. Această acrobație a condus la rănirea umărului Laylei, iar aceasta nu mai poate să fie pe scenă. Absența partenerei sale, care s-a retras pentru a juca în producții de la Broadway, a condus la un declin ușor al Kaleido Stage. Leon Oswald, un acrobat francez extrem de cunoscut, este recrutat de către Kalos pentru a rezolva această problemă. Se pare că prezența lui Sora îi amintește de cineva, și uneori îl face să se comporte fie amiabil, fie nepoliticos cu ea.
În ciuda acestui lucru, Leon nu crede că Sora merită să fie pe scenă cu el, iar acest lucru o determină pe cel mai talentat dintre recruții Kaleido Stage (May Wong, fostă patinatoare din China) să provoace poziția lui Sora ca partener al lui Leon și star al spectacolelor.
Primul țel al lui Sora din acest sezon este să participe la Festivalul de Circ de la Paris, însă competitorii vor recurge la orice pentru a putea dobândi titlul de câștigători: trădarea, înșelarea sau chiar atacarea oponenților. Această atmosferă și atitudine nu corespunde perspectivei lui Sora (lipsită de griji, optimistă, ultra-idealistă), iar aceasta va renunța în mijlocul reprezentației sale (Acrobația Îngerului)împreună cu Yuri Killian, lăsându-și prietenii, familia și fosta parteneră confuzi și dezamăgiți de către Sora.
Cea mai mare parte a sezonului se concentrează pe eforturile lui Sora de a își găsi, chestiona și urma noi vise. După multe încercări și respingeri, Sora își propune să devină un „Adevărat Star Kaleido”, concomitent cu crearea unei scene amuzante și fără conflicte, fiind complet opusul celei de la Festival.
Primul OVA face referire la o nouă producție care urmează succesului datorat spectacolului Lacul Lebedelor (a ajuns la execuția cu numărul 200). Aceasta va prezenta o tânără prințesă și un bufon personal, care speră să îi readucă zâmbetul pe buze. Mia a fost cea care s-a gândit la această producție, fiind inspirată de către un tablou ce avea un personaj foarte similar cu Rosetta și un bufon în fundal care arăta ca Fool (Spiritul Scenei care poate fi văzut doar de acrobații foarte talentați).
Rosetta este desemnată în rolul prințesei, însă deși înțelege rolul care i-a fost asumat, ea însăși nu a zâmbit niciodată de când venise prima dată la Kaleido Stage, are greutăți în jucarea rolului și pleacă de la repetiții frustrată. După ce Rosetta își va pierde abilitatea de a-l vedea pe Fool, va fugi de la Kaleido Stage și îi va găsi masca într-o pânză de păianjen din stația de autobuz. O va desprinde din pânză și va observa că masca ținea închisă toate amintirile lui, inclusiv toate emoțiile simțite de aleși de către scenă. Se va întâlni cu Sora, îl va revedea pe Fool, iar OVA-ul se va încheia cu o iluzie scurtă a Rosettei în costumul purtat la Manevra Legendară observată de Sora și intrarea pe scenă a celor două partenere.
Layla și Sora se pregătesc să interpreteze în mod diferit același spectacol, „Legenda Phoenixului”. Layla se antrenează la Broadway, însă reprezentația ei o dezamăgește. Simte că nu poate să interpreteze pe deplin rolul Phoenixului dacă ea nu este pe deplin renăscută ca o nouă Layla Hamilton. Într-o încercare disperată de renaștere, Layla dispare într-o călătorie cu bicicleta spre New York, sperând că se va redescoperi.
Între timp, Sora de asemenea încearcă să își găsească Phoenixul, însă când află că Layla a dispărut, va porni alături de Ken și May spre New York pentru a o găsi pe Layla.
Pe parcursul drumului, Layla Hamilton va întâlni mulți străini care îi vor conferi numeroase reminiscențe ale copilăriei sale și se gândește cât de mult se schimbase. Însă în timp ce încearcă să își găsească o altă personalitate, își petrece tot timpul gândindu-se la Sora, până în momentul când realizează că aceasta îi fusese o muză. Odată ce a realizat acest lucru, Layla renăscuse, iar când aceasta este găsită de Sora o roagă să-i taie părul, pentru a fi schimbată și fizic, nu numai psihic. La sfârșitul OVA-ului ne sunt prezentate două versiuni diferite ale Phoenixului.
Good day yo! Goood!! este un OVA de 26 de minute, care este realizat prin mijloace grafice computerizate. Toate personajele sunt foarte deformate, fiind prezentate în stilul chibi. Acest OVA este împărțit în trei secvențe. Prima este o lecție de gătit specialități chinezești, fiind prezentată de către May Wong; felul de mâncare prezentat este mapo doufu. A doua secvență este o lecție despre cum să folosim un diabolo de către Rosetta Passel. Ultima secvență este o lecție despre jargonul focilor, prezentat lui Sora de către Marion și Jonathan.
Subiectul acestei serii manga are loc 15 ani mai târziu, având ca și personaj central pe Yume Naegino, sora protagonistei
Serialul a fost difuzat în două serii, emisia lui având loc în perioada 3 aprilie 2003-27 martie 2004. Au fost realizate 3 OVA-uri, primele două focalizându-se pe viața și evoluția personajelor Rosetta Passel, respectiv Layla Hamilton. Ultimul OVA este o prezentare mai puțin dramatică, în comparație cu restul episoadelor Kaleido Star, unde umorul este foarte exploatat.
Seria Kaleido Star a condus spre elaborarea unui roman numit „Mr. Policeman's Amazing Wedding” (ポリスの すごい 結婚式, Porisu no Sugoi  Kekkonshiki?). Acesta a fost lansat la data de 10 februarie 2006. În acest roman, polițistul Jerry se căsătorește cu doctorița Kate, iar Sora,  Mia  și Anna  sunt domnișoarele lui de onoare.
Sora Naegino este personajul principal al anime-ului. Când a  fost mică, a fost adusă de părinții ei la Kaleido Stage să vadă  spectacolul Alice  în Țara Minunilor. Deși au  murit puțin după acea vizită, Sora e inspirată de această amintire să devină membră al Kaleido Stage când devine matură. La începutul seriei, Sora e singura persoană care îl poate vedea pe Fool, Spiritul Scenei. Acesta îi va dezvălui că este născută pentru a fi pe scenă; în prima  serie îi dezvăluie că va realiza Manevra Legendară, iar în seria a doua îi spune că are potențial să devină o adevărată Kaleido Star.
Layla Hamilton este o acrobată desăvârșită și un personaj încăpățânat. Tatăl ei, deținătorul lanțurilor hoteliere  Hamilton, dorește ca fiica sa să devină o actriță, îndemnând-o să renunțe la ocupația de acrobat. Layla refuză și dorește să rămână, deoarece își amintește mereu pe scenă cum iubea mama ei, Rola (în alte variante Laura) să meargă la Kaleido Stage. Se rănește la umăr în timpul antrenamentelor pentru Legendara Manevră, execută Manevra, i se spune că nu va mai putea face acrobații la Kaleido Stage, se va retrage pe  Broadway, ca apoi să revină să o provoace pe Sora pentru rolul Odettei  din spectacolul Lacul Lebedelor și apoi va efectua un ultim spectacol: Legenda Phoenixului.
Mia Guillem este  o prietenă apropiată a lui Sora. În al doilea episod, ea acceptă prezența  lui Sora la Kaleido Stage după executarea Phoenixului de Aur. Mai târziu  devine persoana care va introduce mai multă literatură în Kaleido Stage,  fiind scenaristă.
Anna Heart  este de asemenea o prietenă a lui Sora ce o va accepta după execuția  Phoenixului de Aur. Este foarte talentată, jucând în numeroase roluri  serioase; își dorește să fie o comediantă la fel ca tatăl ei, Jack  Barone, rugând-o câteodată pe Mia să îi introducă scene comice. Dorința îi este aproape  tot timpul refuzată.
Yuri Killian  este, ca și Layla, un acrobat desăvârșit. În timpul unui flashback,  aflăm că tatăl lui, Arlon Brass, moare executând Legendara Manevră, considerându-l  pe Kalos principalul vinovat deoarece l-a lăsat să o execute. În cea de-a doua serie, Yuri o ajută pe Sora la Festivalul de Circ din Paris. Este rivalul lui  Leon care îl consideră ucigașul surorii sale, Sophie. Va deveni managerul  Kaleido Stage, alături de Kalos.
Fool  este misteriosul Spirit al Scenei. Este de mărimea unei păpuși și i se arată lui Sora imediat ce apare la Kaleido Stage. El îi explică faptul că doar cei care sunt destinați să fie pe scenă și își dedică inima întrutotul acesteia pot să îl vadă. Mai târziu, și Layla și Rosetta pot să îl  observe. Fool este cititor al viitorului posibil, spunând că deși îi poate spune lucruri cu consecințe uneori negative, acțiunile și eforturile ei pot să îi schimbe viitorul. În prima serie, acest lucru e relevat de citirea unor Cărți de Tarot și, în seria a doua, prin  evidențieri astrologice.
Sarah Dupont  este diva de la Kaleido Stage și managerul dormitoarelor. E dorită de  numeroase companii deoarece are o voce minunată, însă e foarte devotată  Kaleido Stage-ului.  Este un avid fan al artelor marțiale, lucru comic în cele mai multe  episoade.
Ken Robbins  este managerul scenei de la Kaleido Stage. Nu poate fi acrobat din  cauza unor probleme cu inima. O admiră și iubește pe Sora, neavând însă  curajul să îi spună acest lucru; totuși, aceste lucruri nu îl împiedică  să o ajute, fiindu-i  câteodată antrenor personal, avertizând-o de unele pericole din timpul  antrenamentelor. Este și vocea rațiunii grupului.
Kalos Eldo  este șeful Kaleido Stage și sfătuitorul lui Sora. Este cel care îl antrenase pe Alron Brass pentru Manevra Legendară și singurul ce poate să le spună lui Sora și Laylei cum să se antreneze pentru această manevră.
Jerry este un polițist care se  autointitulează "Fanul #1" al lui Sora, ajutând-o încă din  primul episod. O iubește pe Kate, doctoriță din Cape Mary și a Kaleido  Stage-ului,  căsătorindu-se  cu ea.
Marion Benigni  este fiica lui Jean, cel care lucrează la montajele scenice. Mama ei,  Cynthia, artistă la trambulină, moare din cauza unui accident pe scenă.
Jonathan este un pui de focă adus de Sora, însă datorită politicii interne ce interzicea deținerea de animale, încearcă să îl ascundă. Secretul e dezvăluit  și, prin intermediul lui Jean, Kalos e de acord să îl țină la Kaleido  Stage. Devine mascota Kaleido Stage și de-a lungul seriilor, Jonathan va lucra doar cu Marion.
Rosetta Passel  este o campioană mondială la Diabolo. Deoarece spectacolele ei la  Kaleido Stage nu erau amuzante și era amenințată cu rezilierea  contractului ei cu Kaleido Stage, Sora o ia sub aripa ei, învățând-o plăcerea și  amuzamentul scenic. În schimb, Rosetta o învață Diabolo, lucru ce îi va  fi de folos pentru rolul principal în Nopțile Arabe.  În seria 2 Rosetta calcă pe urmele lui Sora.
May Wong este o nouă recrută ce vrea să o  înlocuiască pe Sora. Se remarcă prin numeroase talente acrobatice și  prin patinaj, devine partenera lui Leon Oswald în spectacolul Dracula. Totuși, în timpul unui spectacol,  Leon o scapă, cauzându-i o dislocație a umărului; acest lucru îi îngăduie lui Sora  să obțină locul pentru Festivalul de Circ din Paris. Înțelegând că  atitudinea ei egoistă și copilărească l-a determinat pe Leon să o abandoneze,  refuză să renunțe la poziția ei, întrecând-o pe Sora cu un nou truc executat cu o  singură mână, învingând-o în sfârșit pe Sora. Spre sfârșit, va mai înlătura din  aroganță și va deveni o persoană mai bună.
Leon Oswald este un trapezist foarte faimos care  sosește în cel de-al  doilea sezon. El apare ca o persoană arogantă, refuzând să presteze cu  Sora deoarece nu e destul de talentată pentru el. Adevărata sa dorință,  totuși, e dedicată unei promisiuni făcute surorii ei muribunde, Sophie:  să vadă Acrobația Îngerului, un act la trapez fără rival și frumos care l-au făcut,  completă. Este rivalul lui Yuri Killian, pe care îl învinovățește de  moartea Sophiei într-un accident.
Mr. Kenneth  este o persoană vârstnică și reprezentantul sponsorilor scenei. De  obicei este portretizat ca un producător, lucru ce îi dă puteri  executive ce deseori rivalizează sau le întrec pe acelea ale lui Kalos.  Are o mare experiență în show business și de obicei o ajută pe Sora. Îl  cunoaște pe Ken în mod personal, însă nu îl strigă niciodată pe numele său real.
Kaleido Star a fost în general bine privit de către critici, majoritatea aclamațiilor fiind datorate primei serii.
Într-o recenzie a primului volum Kaleido Star (Kaleido Star - Welcome to the Kaleido Star), Anime News Network a numit seriile ca fiind un „puf înduioșător fără prea multe calorii” și lăudându-i pe actorii japonezi care insuflau personajele, în special pe Ryo Hirohashi și Takehito Koyasu. Anime On DVD de asemenea a observat prestația lui Koyasu, calitatea animației în scenele de spectacol și împlinirea apogeului în ultimul episod. Underland Online a constatat că seria Kaleido Star este  „o serie extraordinară într-o categorie proprie”.
În ciuda faptului că au fost amânate de către episoadele recapitulative, Anime News Network au oferit recenzii pozitive despre primul Volum al Kaleido Star: New Wings. În timp ce acțiunea era criticată ca fiind „deschisă dintr-un scenariu de dramă shōjo”, recenzia a lăudat efectele vizuale, afirmând că „lucrul cel mai bun la Kaleido Star este, pe departe, cea mai uimitoare animație și valori de producție. Scenele de circ sunt de o originalitate sălbatică și câteodată îți ia respirația; calitatea animației nu s-a deteriorat deloc în al doilea sezon”. Cynthia Martinez de asemenea a fost observată pentru prestația ei vocală în rolul lui Sora. Anime Advanced de asemenea a lăudat primul volum, afirmând că „seria Kaleido Star primește din partea mea cea mai înaltă recomandare posibilă. Este un spectacol din care sunt făcute visele”.
Pe baza seriilor, Chris Beveridge de la Anime On DVD afirmă că „seria Kaleido Star a fost per total o serie grozavă, cu o oarecare serie secundă slabă căreia i-a luat ceva timp să își găsească propria voce” dar care „încă este o serie care este foarte ușor de recomandat și care pe deplin merită să fie arătată unei audiențe mai tinere.” Holly Ellingwood de la ActiveAnime a afirmat că „Finalul a fost captivant și îndeplinit.” și făcând un sumar al seriilor ca fiind „Un anime care poate fi privit cu o bucurie pură. Înveselitor, Kaleido Star este o serie care te agită, fiind totodată inspiratoare și remarcabilă”.
Anime On DVD a numit OVA-ul ca fiind „o parte frumoasă a muncii și cel mai bun mod de a izola unele lucruri pentru un timp, fiind orientată spre comedie și partea mai amuzantă a personajelor... Este o poveste grozavă cu puțină individualitate, care este prezentată în aceeași manieră ca în ultimul episod al seriilor, însă nu prezintă la fel de multă anxietate și greutăți asociate acesteia. Fiecare sfârșit al discului te lasă zâmbind și râzând”.

Kelly Brianne Clarkson (n. 24 aprilie 1982) este o cântăreață de muzică pop rock, compozitoare și ocazional actriță americană.
Clarkson a obținut un contract cu casa de discuri RCA Records în anul 2002, după ce a devenit câștigătoarea primului sezon al emisiunii American Idol. Un an mai târziu a început comercializarea albumului de debut al artistei, intitulat Thankful. Acest material discografic a fost comercializat pe plan mondial în aproximativ 3 milioane de exemplare.Cel de-al doilea album al cântăreței, Breakaway a fost lansat în ultima parte a anului 2004. Acest produs a transformat-o pe Clarkson într-una din cântărețele cele mai de succes, discul fiind premiat de șase ori cu discul de platină în S.U.A..Odată cu lansarea celui de-al treilea album din carieră, intitulat My December în anul 2007, Clarkson a adoptat un stil muzical influențat puternic de muzica rock. Discul nu s-a bucurat de un succes comercial marcant, reușind însă să treacă pragul de 2 milioane de exemplare vândute.Cel de-al patrulea album de studio, intitulat All I Ever Wanted, a fost lansat la data de 6 martie, 2009 și a avut un impact impresionant asupra industriei muzicale din S.U.A., fiind comercializat în peste 255,000 de exemplare în săptămâna lansării. Cel de-am cincilea album, Stronger (2011), a câștigat Premiul Grammy pentru cel mai bun album vocal pop, fiind singura cântăreață care primește acest premiu de două ori.
Vocea cântăreței a fost acreditată de către criticii muzicali drept una dintre cele mai bune de pe scena internațională a muzicii. Răsplata prestației muzicale de calitate a lui Kelly Clarkson este reprezentată de cele 2 premii Grammy câștigate dintr-un număr total de 4 nominalizări ale cântăreței. Pe plan mondial, interpreta a vândut peste 19 milioane de albume, dintre care 12 milioane de copii vândute sunt doar ale albumului Breakaway.
Kelly Brianne Clarkson s-a născut pe data de 24 aprilie 1982 în orașul Fort Worth, Texas și a crescut într-o suburbie a acestuia, numită Burleson. Ea este cel de-al treilea, și cel mai mic, copil din familia sa. Mama ei (Jeanne Ann Rose) este profesoară de limba engleză în învățământul primar și are ascendenți greci, iar tatăl ei, Stephen Michael Clarkson, este un fost inginer cu origini irlandeze și galeze.
Kelly are un frate, Jason și o soră Alyssa, ambii fiind mai mari decât ea. La vârsta de șase ani, aceasta a trecut print-o experiență neplăcută, părinții divorțând după șaptesprezece ani de căsnicie. Ca urmare a divorțului, fratele ei a plecat să locuiască cu tatăl lor, Alyssa a locuit cu o mătușă, iar Kelly a rămas alături de mamă. Au avut probleme financiare, mama fiind nevoită să aibă mai multe locuri de muncă, pentru ca într-un final să se stabilească în Burleson, unde mama s-a recăsătorit cu Jimmy Taylor.În timpul copilăriei lui Kelly, situația financiară dificilă a familiei a continuat, adesea existând certuri și conflicte pe această temă între părinți. Aceste experiențe au făcut-o pe Kelly să fie responsabilă și independentă încă de la o vârstă fragedă. La nouăsprezece ani, ea a trecut prin cel de-al doilea divorț parental. După primul divorț, muzica a devenit refugiul ei, iar pasiunea ei pentru muzică s-a accentuat în adolescență. Clarkson a hotărât să devină cântăreață la vârsta de treisprezece ani, când a interpretat melodia „Vision of Love” a Mariei Carey, în cadrul unei petreceri din liceu, la îndemnul unui profesor, care a convins-o spunându-i: „Dumnezeu ți-a dat acest dar. Trebuie să cânți. Destinul tău este să cânți.”  Din acel moment Kelly a început să ia lecții de pregătire vocală clasică, deși în acea perioadă familia ei nu avea o situație financiară foarte bună. Clarkson a sperat că talentul său pentru muzică o va ajuta să obțină o bursă pentru universitate.Clarkson a frecventat școlile Burleson Middle și Burleson High. În copilărie, ea a vrut să devină biolog marin. În clasa a șaptea, o profesoară (Cynthia Glenn) a auzit-o cântând și i-a cerut să se alăture corului școlii. În liceu Clarkson a cântat în câteva muzicale precum Annie Get Your Gun, Seven Brides for Seven Brothers și Brigadoon.De-a lungul liceului Kelly a avut slujbe diferite, pentru a o sprijini financiar pe mama sa. Ea a tuns iarba din grădinile vecinilor, l-a ajutat pe tatăl său vitreg în construcții și s-a angajat intr-un cinematograf până la vârsta de șaisprezece ani, când s-a mutat în Los Angeles.După ce a terminat liceul, Clarkson a beneficiat de o bursă completă la universitățile din Texas, dar a refuzat să meargă la una dintre ele deoarece „scrisese prea multă muzică și voia să încerce o carieră pe cont propriu”. Clarkson a menționat totuși că „niciodată nu ești prea bătrân pentru a merge la universitate.”După absolvirea liceului, în anul 2000 ea a avut câteva slujbe pentru a putea finanța producerea propriului CD demonstrativ, pe care l-a trimis câtorva case de discuri, din partea cărora a primit câteva răspunsuri negative. A decis apoi să se mute în Hollywood pentru a căuta alte șanse în domeniul muzicii. Clarkson a apărut într-un episod din serialul Sabrina, vrăjitoarea adolescentă și în alte câteva emisiuni televizate. Ea a jucat un rol minor în filmul Issues 101, produs în anul 2002. În următoarele luni, Kelly a fost descurajată de câteva experiențe neplăcute, printre care un incendiu ce a avut loc în apartamentului ei. Din pricina aceasta a hotărât să se întoarcă în Texas, unde a revenit la slujbele obișnuite pe care le avea și în timpul liceului.Din anul 2002 locuiește împreună cu fratele său mai mare, Jason, într-o casă cu un teren de șaizeci de acri din Texas, pe care îl numește sanctuarul său.
Reîntorcându-se în Burleson, câțiva dintre prietenii lui Kelly au încurajat-o să meargă la o audiție a primei ediții a concursului American Idol. Ea a intrat în competiție alături de alți 10.000 de participanți și a reușit să impresioneze cu abilitățile sale vocale juriul format din Paula Abdul, Simon Cowell și Randy Jackson. S-a clasat printre primii 30 de participanți, ceea ce i-a deschis drumul spre finală, dându-i dreptul să cânte în fiecare săptămână câte o melodie în direct, difuzată pe tot întinsul Americii de Nord. Melodii precum „(You Make Me Feel Like) A Natural Woman”, „Without You sau „I Surrender” au dus-o pe Kelly spre finală.Ajunsă în faza finală a concursului, Clarkson a cântat balada „A Moment Like This”, compusă special pentru ea, interpretare cu ajutorul căreia a obținut 58% din preferințele publicului, devenind astfel pe data de 4 septembrie 2002 prima câștigătoare a competiției American Idol.La scurt timp după terminarea primei ediții a concursului American Idol, Kelly a fost acuzată de faptul că ar fi cooperat cu o casă de discuri, lucru interzis în regulamentul competiției, dar aceste zvonuri au fost infirmate de către cântăreață.Ea a jucat într-un film, alături de finalistul de la American Idol, Justin Guarini, intitulat From Justin to Kelly. Acesta nu a fost primit bine de către critici  și a strâns doar cinci milioane de dolari din vânzări de bilete, mai puțin decât bugetul producției. Clarkson a precizat într-un interviu că este șocată de faptul că a primit scrisori în care oamenii îi spuneau că doar obligațiile contractuale au implicat-o în acest film.În luna decembrie a anului 2003, o competiție numită World Idol a avut loc în Londra, în cadrul căreia au participat câștigătorii tuturor edițiilor Idol care au avut loc pe tot întinsul globului. Clarkson s-a clasat pe locul secund, în urma norvegianului Kurt Nilsen. Ea a interpretat melodia „(You Make Me Feel Like) a Natural Woman”, interpretată originar de Aretha Franklin. Din cauza faptului că a părăsit competiția imediat după interpretarea melodiei, Clarkson a fost învinovățită de către presă că nu a avut respectul cuvenit față de ceilalți concurenți. Mai târziu ea le-a explicat cititorilor tabloidului The New York Post că a părăsit acea competiție din cauză că nu se simțise bine.
Albumul de debut al lui Clarkson a început să fie comercializat în luna aprilie a anului 2003 și este intitulat Thankful. Lansarea acestuia a fost programată la doar câteva luni după terminarea primei ediții a concursului American Idol, dar din cauza problemelor cu care s-au confruntat producătorii lui Clarkson în compunerea unor melodii care să o reprezinte pe aceasta, lansarea albumului a fost amânată de câteva ori. Acesta a fost lansat la șase luni după succesul înregistrat de piesa „A Moment Like This”, care a devenit single-ul de debut al artistei.Albumul s-a dovedit a fi un succes, câștigând prima poziție în topul Billboard 200 cu 297.000 de exemplare vândute în prima săptămână de la lansare. Thankful a fost certificat cu triplu disc de platină, pentru aproximativ trei milioane de exemplare vândute. Succesul acestuia pe plan internațional a fost limitat, înregistrând doar 900.000 de exemplare vândute în afara S.U.A..Recenziile făcute de către critici au fost în general pozitive, unele persoane spunând că succesul înregistrat de către albumul Thankful se datorează interpretărilor cântăreței din concursul American Idol. Rachel Kipp, jurnalist al cotidianului Milwaukee Journal Sentinel a criticat-o pe Clarkson, spunând că personalitatea ei de pe acest material discografic nu coincide cu cea aratată la American Idol. Kipp a declarat: „La American Idol, Clarkson ne-a demonstrat că are o voce minunată și o personalitate puternică. Această personalitate lipsește pe Thankful, acest aspect fiind problema majoră a albumului.” Kipp a dat vina pe producătorii albumului pentru că nu au lăsat-o pe cântăreață să fie ea însăși.De pe album au fost extrase patru discuri single: primul - „A Moment Like This”/„Before Your Love”; cel de-al doilea „Miss Independent”; al treilea „Low” și ultimul „The Trouble with Love Is”. Cântecul „Miss Independent” i-a adus lui Clarkson o nominalizare în cadrul Premiilor Grammy la categoria „Cea mai bună voce pop feminină”.Conform unui sondaj realizat în anul 2008, albumul Thankful a fost vândut în peste 4 milioane de exemplare pe plan internațional.
Distanțându-se de imaginea pe care și-a făcut-o prin intermediul emisiunii American Idol, Kelly a preluat controlul producerii celui de-al doilea album al său, aducând mult mai multe elemente ale muzicii rock în materialul discografic, lucru care i-a schimbat și imaginea. Albumul este intitulat Breakaway și a fost lansat în ultima parte a anului 2004. În prima săptămână de la lansare, acesta a avut vânzări relativ mai slabe decât Thankful. Extrasele pe single au menținut albumul în top Billboard 200 pe o perioadă de un an, fiind unul dintre cele patru albume care au reușit această performanță. Datorită acestui succes, Breakaway a fost certificat cu cinci discuri de platină în S.U.A. și Canada. Un sondaj făcut în 2007 a estimat vânzările obținute de către acest album la cifra de 11 milioane de exemplare.
Kelly a contribuit în mod direct la producerea albumului Breakaway, colaborând cu textierii de renume (Ben Moody și David Hodges). Cel de-al doilea album al cântăreței a primit recenzii diferite, fiind descris de către revista Rolling Stone astfel: Clarkson adoptă latura sa rock mult mai mult decât cea pop, care a ajutat-o să câștige American Idol. Reporterii TeenInk au remarcat vocea puternică a lui Kelly și au primit cu entuziasm schimbarea sa de imagine și stil.Pentru a promova albumul Breakaway, Clarkson a apărut în cadrul câtorva emisiuni de televiziune din America: Saturday Night Live, The Oprah Winfrey Show și The View. În vara anului 2006 cântăreața a înregistrat o melodie intitulată „Go”, care este folosită în prezent în campania „Mișcări Îndrăznețe”, inițiată de compania Ford Motor.Primul single extras de pe acest album este intitulat Breakaway și a fost produs de către Avril Lavigne, Bridget Benenate, Matthew Gerrard și John Shanks. Cântecul a fost scris inițial pentru albumul de debut al lui Avril Lavigne, Let Go, dar cântăreața nu a inclus piesa, spunând că Breakaway nu se potrivește cu stilul ei. El a fost încredințat în cele din urmă lui Clarkson, care a reînregistrat-o ca și coloană sonoră pentru filmul The Princess Diaries 2: Royal Engagement.
După eșecurile avute cu cele două single-uri precedente, „Breakaway” a reprezentat un succes major, atingând poziții în top zece în S.U.A. și Canada. Piesa a rămas timp de douăzeci de săptămâni consecutive pe prima poziția a topului Billboard Adult Contemporary, fiind unul dintre cele mai mari hituri ale anului 2004.Cel de-al doilea single extras de pe Breakaway este intitulat „Since U Been Gone”. Melodia, scrisă de către Dr. Luke și Max Martin a avut succes de-a lungul anului 2005 și a fost una dintre primele melodii ale lui Kelly care s-a bucurat de popularitate și în Europa. „Since U Been Gone” a contribuit la câștigarea unui premiu Grammy la categoria „Cea mai bună voce pop feminină”.
Videoclipul filmat pentru acest single a câștigat două premii în cadrul galei 2005 MTV Video Music Awards la categoriile „Cel mai bun videoclip al unei artiste” și „Cel mai bun videoclip pop”.Următoarele single-uri, „Behind These Hazel Eyes”, „Because of You” și „Walk Away” au ajutat albumul Breakaway să ajungă unul dintre cele mai apreciate produse discografice din acea perioadă. Aceste cântece au devenit hituri pe plan internațional și au ajutat-o pe Clarkson să își consolideze statutul de „celebritate a muzicii pop”.
My December este cel de-al treilea album înregistrat de către Kelly și a fost lansat oficial pe data de 26 iunie 2007 în America de Nord, iar pe plan internațional pe 23 iunie. În cadrul emisiunii Jimmy Kimmel Live artista a dezvăluit că s-a făcut un efort pentru a amâna data inițială a lansării, din cauza lipsei de promovare a acestuia. Criticii muzicali au descris albumul My December ca o lucrare foarte personală a lui Kelly, în care ea își descrie trecutul. Deasemenea a fost remarcat și stilul mult mai profund și vocea mai pătrunzătoare a lui Clarkson. Reviste celebre precum Rolling Stone i-au dat note medii și bune, cuprinse între 6 și 9.
Pe plan internațional, albumul a înregistrat vânzări de peste două milioane trei sute de mii de exemplare, dintre care 800.000 numai în Statele Unite ale Americii.
Clarkson a început să scrie și să compună cântece pentru acest album în timp ce își promova materialul discografic precedent, Breakaway. Cântăreața ajunsese într-o perioadă foarte dificilă a vieții sale, deoarece era acaparată de evenimentele care se petreceau. De-a lungul acestei perioade, Kelly a scris câteva cântece care au ajuns să fie înregistrate pe album, pe care cântăreața l-a numit ulterior terapie liberă.
Înainte de lansarea albumului, surse au declarat că directorul companiei Sony BMG (Clive Davis), casa de discuri cu care Clarkson avea contract, nu era mulțumit de conținutul materialului discografic. Davis a vrut să fie aduse schimbări semnifictive discului, iar unele zvonuri dezvăluiau că de fapt acesta voia ca întregul album să fie abandonat, iar Clarkson să înceapă lucrul pentru un nou disc. Cântăreața a refuzat această propunere și a menționat că Davis credea că My December era mult prea negativ și sumbru.
Toate aceste conflicte s-au aplanat odată cu lansarea oficială a albumului pe piața internațională.
De pe albumul My December au fost extrase patru discuri single: primul - „Never Again”; cel de-al doilea „Sober”; al treilea „One Minute” și ultimul „Don't Waste Your Time”. Exceptând primul single, celelalte cântece nu au avut un impact impresionant asupra piețelor muzicale internaționale. Vânzările albumului My December au fost scăzute, în comparație cu materialele discografice lansate anterior acestuia. Discul a fost comercializat în peste 2 milioane de exemplare pe plan mondial.
În videoclipul melodiei „Don't Waste Your Time” apar în câteva secvențe și imagini cu Castelul Huniazilor de la Hunedoara de la noi din țară. Se pare însă că imaginile sunt doar prelucrate digital în videoclip, filmările neavând loc în această locație.
Pentru a promova albumul, Clarkson a început un turneu internațional, numit My December Tour. Primul concert a avut loc la data de 10 octombrie, 2007 în orașul Verona din statul New York, amploarea turneului fiind mult mai scăzută decât era prevăzut inițial.La data de 7 iulie 2007, Clarkson a avut un recital în cadrul seriei de concerte Live Earth ce a avut loc în East Rutherford, New Jersey. Cântăreața a interpretat melodiile „Walk Away”, „How I Feel”, „Never Again”, „Sober” și „Since U Been Gone”.În vara anului 2008 Clarkson a început să înregistreze un nou album de studio. Solistul formației OneRepublic, Ryan Tedder, a participat, alături de compozitori de renume precum Dr. Luke, Max Martin și Howard Benson la producerea noului material discografic. Discul, intitulat All I Ever Wanted, a fost lansat la data de 6 martie 2009 și a avut un impact impresionant asupra industriei muzicale din S.U.A., fiind vândut în peste 255.000 de exemplare în săptămâna lansării. Albumul a generat mult interes în rândul criticilor muzicali, fiind considerat „biletul pentru reîntoarcerea acesteia în atenția publicului general”.
Primul single extras de pe albumul "All I Ever Wanted", "My Life Would Suck Without You", a fost extras pe disc single și a devenit un hit major pe plan internațional, câștigând primele poziții în clasamentele de specialitate. Piesa a intrat în Billboard Hot 100, la numărul 97 și a urcat pe primul loc în săptămâna următoare; aceasta a doborât recordul pentru cel mai mare salt în acel moment de top, anterior fiind doborât de Britney Spears cu piesa „Womanizer”.  Acest record a fost a doua oară spart de Kelly. Mai mult decât atât, "My Life Would Suck Without You" a fost primul single care a ajuns pe primul loc în Regatul Unit și a făcut-o pe Kelly primul câștigător American Idol care a reușit această performanță în Marea Britanie. Al doilea single, "I Do Not Hook Up", a început să fie promovată la începutul lunii aprilie și a ajuns pe locul 20 in Statele Unite, iar videoclipul filmat pentru aceasta a fost regizat de Bryan Barber, producător care a lucrat cu interprete de renume precum Christina Aguilera, Ciara sau Joss Stone. Al treilea single, „Already Gone”, a ajuns pe locul 13 în Statele Unite ale Americii. Lansarea lui „Already Gone” a devenit subiectul unei alte dispute cu RCA, de această dată cauzată de asemănarea piesei cu Halo, ambele fiind produse de Ryan Tedder. Promovarea albumului a luat sfârșit odată cu lansarea celui de-al patrulea single, „All I Ever Wanted”, care a intrat în Hot 100 pe poziția a 96-a; piesa „Cry” a avut parte de o lansare limitată ca un al cincilea single în Germania pe 12 martie 2010, și Australia.Kelly Clarkson a fost invitată la VH1 Divas în septembrie 2009, unde a interpretat piesa „Already Gone”.
Cel de-al cincilea album de studio semnat Kelly Clarkson poartă numele Stronger și a fost lansat pe 25 octombrie 2011 prin intermediul casei de discuri RCA Records. Promovarea materialului s-a făcut în avans prin extragerea pe disc single a piesei „Mr. Know It All”. Pe 29 octombrie 2013 a lansat primul său album de Crăciun, Wrapped in Red, care a ajuns pe locul al treilea în clasamentul Billboard 200 și care a primit un disc de platină din partea RIAA.În data de 27 februarie 2015, Kelly Clarkson a lansat albumul Piece by Piece, la care a colaborat cu artiști precum Kurstin, Jesse Shatkin, Sia, John Legend și Shane McAnally și care a primit recenzii pozitive din partea criticilor.
Calitățile vocale și talentul lui Kelly au fost primite cu aplauze de către public, critici și celebrități. Într-un interviu acordat în timpul emisiunii Good Morning America, producătorul Simon Cowell a declarat că, dintre cei șase câștigători ai diferitelor ediții ale emisiunii-concurs American Idol, Kelly are „de departe cea mai bună voce și că se află undeva, la același nivel cu interprete precum Celine Dion.”Comentând interpretarea lui Kelly din cadrul campaniei Idol Gives Back, chitaristul formației The Yardbirds a spus: „Kelly are o voce soul care cere atenție”.Revista Blender a descris vocea lui Clarkson astfel:
 Cântăreața din Texas are una dintre cele mai bune voci ale muzicii pop, un instrument puternic și multilateral cu care ea a crescut în ritmuri de blues și country în Sud. Dacă vocea de cinci octave a lui Mariah Carey este comparabilă cu a unui pudel de rasă superioară, atunci cea a lui Kelly este comparabilă cu un câine de vânătoare: prietenos, cu picioarele pe pământ, dar rău în același timp.
Deși Clarkson a adoptat de-a lungul carierei sale genuri muzicale precum pop sau rock, ea a participat frecvent la festivale de muzică country. În cadrul Premiilor ACM, ediția anului 2006, cântăreața a interpretat alături de formația Rascal Flatts cântecul „What Hurts the Most”. Kelly a susținut un recital alături de Reba McEntire în cadrul aceluiași eveniment în anul 2007. Ea a cântat și alături de grupul The Wreckers într-unul dintre concertele acestora.Pentru a o ajuta pe Clarkson să își consolideze cariera în domeniul muzicii country, Reba McEntire a invitat-o să cânte alături de ea în diferite emisiuni. În anul 2007, cele două au re-înregistrat single-ul „Because of You”. Cântecul a fost promovat prin intermediul unui videoclip și a câtorva interpretări în cadrul Premiilor ACM. Clarkson a avut un recital alături de McEntire și Donnie Dunn în cadrul aceluiași eveniment, în anul 2008.La data de 17 ianuarie 2008, Clarkson a început un turneu regional de promovare alăuri de Reba McEntire, turneu numit 2 Worlds, 2 Voices Tour 2008 care s-a încheiat în toamna aceluiași an.
În anul 2004, Clarkson a înregistrat replicile într-unul dintre episoadele serialului de animație, King of the Hill, interpretându-se pe sine însuși.Pe 25 aprilie 2007, Clarkson a avut o apariție în cadrul emisiunii Idol Gives Back, unde a cântat piesa „Up to the Mountain”, a lui Patty Griffin. După încheierea recitalului, unul dintre membrii juriului emisiunii American Idol, Simon Cowell a numit-o pe cântăreață „incredibilă” precizând: „Dacă o lași (pe Clarkson) să revină pe scena acestei emisiunii, îi va face pe ceilalți să pară amatori.”Cântăreața a promovat de-a lungul carierei sale câteva produse cosmetice precum Proactiv sau apa termală comercializată de compania Glacéau, iar în 2007 Clarkson a semnat un contract cu NASCAR. Acest angajament prevedea apariții în reclame televizate, recitaluri înainte de raliuri și în timpul petrecerilor organizate de această companie.În august 2008, revista Blender i-a dedicat un articol cântăreței, în care au fost publicate diverse informații referitoare la albumul My December și la conflictul dintre Clarkson și casa de discuri. Kelly a avut o apariție și la deschiderea oficială a sezonului de fotbal american din NFL în anul 2007.Clarkson a avut o apariție în repriza meciului de fotbal american disputat de echipele New York Jets și Dallas Cowboys, ce a avut loc de Ziua Recunoștinței din anul 2007.
Până în prezent, numele lui Kelly Clarkson a fost menționat în câteva cântece și emisiuni televizate. Cântăreața este menționată în melodia „Year 3000” a formației Jonas Brothers și în remixul piesei „You Know I'm No Good” a lui Amy Winehouse.Clarkson este menționată în filmul Virgin la 40 de ani și în seriale de televiziune precum MADtv, Hannah Montana sau NCIS.
The American Idol Tour (2002) a fost un turneu creat de către organizatorii emisiunii American Idol pentru a promova concurenții. Acesta s-a desfășurat în marile orașe din Statele Unite. Turneul a fost compus dintr-o serie de 28 de concerte.
U.S. Mini-Tour (2003) a fost un turneu compus dintr-o serie de concerte susținute în zece orașe din S.U.A. Datorită faptului că interpreta s-a îmbolnăvit, multe dintre aceste reprezentații au fost anulate.
The Independent Tour (2004) a fost al treilea turneu regional al artistei. Printre momentele memorabile din turneu se numără concertele cu temă rodeo din Texas, unde invitați speciali au fost Hilary Duff, Nick Lachey și Jessica Simpson.
The Breakaway Spring Tour (2005), primul turneu al artistei care a vizitat pe lângă S.U.A. și Canada. Acest turneu a avut rolul de a promova albumul de succes Breakaway. Acest turneu a fost compus din 35 de concerte în orașe diferite, cântăreața interpretând 18 melodii, de pe albumele Thankful și Breakaway.
The Hazel Eyes Summer Tour (2005), a însemnat unul dintre cele mai de succes turnee ale cântăreței. Melodiile incluse au fost cele de pe albumele Thankful și Breakaway dar și variante cover ale unor interpreți precum Annie Lennox sau Rascal Flatts. Câteva dintre concertele interpretei au fost anulate din cauza pagubelor produse de către uraganul Katrina în câteva regiuni ale Statelor Unite.
The Breakaway World Tour (2005 - 2006), primul turneu mondial al artistei, a vizitat pe lângă Europa, America de Nord și Regatul Unit și Israel. Câteva dintre concertele pe care trebuia să le susțină Clarkson au fost anulate din cauza problemelor sale vocale. În afară de propriile melodii interpretate, Kelly a creat și variante cover ale unor formații precum Cheap Trick sau AC/DC.
The Addicted Tour (2006) a debutat pe 30 iunie 2006 și s-a încheiat pe 6 august, în același an. Turneul a fost compus dintr-o serie de 24 de concerte susținute în diferite orașe din America de Nord.
My December Tour (2007 - 2008) a fost cel de-al doilea turneul mondial al lui Clarkson. Acesta a avut loc în Europa, America de Nord și Australia. Turneul, care a promovat albumul My December, a fost compus din 50 de concerte în deschiderea cărora au cântat artiști precum Jon McLaughlin, Sean Kingston sau Mandy Moore. Cântecele interpretate în acest turneu sunt incluse pe albumele Thankful, Breakaway și My December.
2 Worlds, 2 Voices Tour 2008 (2008) este turneul de promovare al Rebbei McEntire alături de Clarkson. Cele 39 de concerte programate conțin duete ale celor două cântărețe dar și interpretări singulare. Turneul a debutat pe 17 ianuarie 2008 și s-a încheiat pe 22 noiembrie în același an.
Următoarele single-uri au câștigat prima poziție în Statele Unite, Europa, Canada și/sau Brazilia. De asemenea, sunt arătate și locurile ocupate în United World Chart, Australia, Germania, Austria și Regatul Unit. Pentru o discografie completă a single-urilor, vezi Discografia lui Kelly Clarkson.

Kendrick Lamar Duckworth (n. 17 iunie 1987, Compton, SUA), cunoscut ca Kendrick Lamar, este un artist hip hop american din Compton, California. Lamar și-a început cariera în adolescență, sub pseudonimul K-Dot, lansând un mixtape care a captat atenția locală și a dus la semnarea cu casa independentă de discuri Top Dawg Entertainment (TDE). A devenit cunoscut unui public mai larg în 2010, după apariția mixtape-ului Overly Dedicated. În anul următor, Lamar a lansat primul său abum de studio, Section.80, care a inclus single-ul său de debut, „HiiiPoWeR”. Popularitatea lui pe internet devenise din ce în ce mai mare, și a dus la colaborarea cu artiști importanți ai scenei hip hop, precum The Game, Snoop Dogg, Busta Rhymes și Lil Wayne.
Versurile lui Lamar au atras atenția faimosului producător Dr. Dre, care, în anul 2012, l-a ajutat să obțină un contract cu casa de discuri Aftermath, respectiv Interscope Records. Discul de debut, intitulat good kid, m.A.A.d city, a fost lansat în același an, primind recenzii foarte bune. Albumul a fost acompaniat de single-urile „Swimming Pools (Drank)”, „Bitch, Don't Kill My Vibe” și „Poetic Justice”. A debutat pe numărul doi în Billboard 200, și ulterior a primit discul de platină. Precedat de single-ul premiat cu Grammy, „i”, Lamar și-a lansat în 2015 cel de-al treilea album, To Pimp a Butterfly, care a intrat în topurile din mai multe țări. Albumul a fost influențat de genurile free jazz, soul și funk, și a debutat în vârful clasamentelor din Statele Unite și Marea Britanie. În 2016, Lamar a lansat untitled, unmastered., o colecție de înregistrări demonstrative nelansate ce își au originea în sesiunile de înregistrare ale lui Butterfly.
Lamar a primit numeroase distincții pe parcursul carierei sale, printre care și șapte Premii Grammy. În 2013, MTV l-a numit cel mai bun MC în lista anuală, iar în 2016 revista Time l-a inclus în lista celor mai influenți 100 de oameni din lume. Pe lângă cariera solo, Lamar este cunoscut și ca membru al supergrupului hip hop Black Hippy, alături de ceilalți artiști ai TDE: Ab-Soul, Jay Rock și Schoolboy Q.
Kendrick Lamar Duckworth s-a născut în data de 17 iunie 1987 în Compton, California. Părinții săi sunt din Chicago, Illinois. Prenumele i-a fost dat de către mama sa, în onoarea cântărețului Eddie Kendricks. În anul 1995, la vârsta de opt ani, Lamar și-a văzut idolii, Tupac Shakur și Dr. Dre, la filmările videoclipului pentru single-ul de succes „California Love”, o întâmplare ce va deveni foarte semnificativă pentru el. În adolescență, Lamar a urmat liceul Centennial din Compton, unde a avut rezultate foarte bune.În 2004, la vârsta de 16 ani, Lamar a lansat primul proiect propriu-zis, un mixtape intitulat Youngest Head Nigga in Charge (Hub City Threat: Minor of the Year), sub pseudonimul K-Dot. Mixtape-ul a fost lansat sub egida Konkrete Jungle Muzik și i-a adus lui Lamar popularitate pe plan local. Apariția și succesul proiectului a dus la semnarea unui contract cu Top Dawg Entertainment (TDE), o casă de discuri independentă nou fondată, din Carson, California. A început să înregistreze material nou cu casa de discuri, urmând ca doi ani mai târziu să lanseze un mixtape cu 26 de piese, intitulat Training Day. De-a lungul anilor 2006 și 2007, Lamar a colaborat cu alți rapperi în căutarea succesului, precum Jay Rock și Ya Boy și a cântăt în deschiderile concertelor veteranului hip hop The Game. Sub pseudonimul K-Dot, Lamar a apărut în piesele lui The Game, precum „The Cypha” și „Cali Niggaz”.În 2008, Lamar a apărut extensiv în videoclipul single-ului de debut comercial al rapperului Jay Rock, „All My Life (In the Ghetto)”, care-l include și pe Lil Wayne, superstar american al genului hip hop. Videoclipul a fost susținut de Warner Bros. Records.În urma susținerii sale de către Lil Wayne, Lamar și-a lansat cel de-al treilea mixtape în 2009, intitulat C4, având o tematică asemănătoare LP-ului Tha Carter III al lui Lil Wayne. La scurt timp după, Lamar a decis să renunțe la numele de scenă K-Dot, și să-și folosească numele primit la naștere. În același an a pus bazele supergrupului hip hop Black Hippy, alături de colegii de la TDE: Jay Rock, Ab-Soul și Schoolboy Q.
De-a lungul lui 2010, Lamar a fost în turneu cu Tech N9ne și Jay Rock, în turul The Independent Grind. La 14 septembrie 2010 a lansat videoclipul piesei „P&P 1.5” de pe Overly Dedicated, alături de colegul din Black Hippy, Ab-Soul. La aceeași dată, Lamar a lansat mixtape-ul Overly Dedicated prin intermediul platformelor de distribuție digitale, sub egida Top Dawg Entertainment, urmând ca pe 23 septembrie să-l ofere gratuit pe internet. Proiectul a reușit să-și facă loc în Billboard-ul american, ocupând locul 72 în topul albumelor R&B/Hip-Hop.Piesa „Ignorance Is Bliss” de pe mixtape a atras atenția producătorului hip hop Dr. Dre, care a vrut să colaboreze cu Lamar după ce a văzut videoclipul pe YouTube. Au urmat sesiuni de înregistrare alături de Snoop Dogg și Dr. Dre pentru mult-amânatul album Detox, și, speculări în privința semnării unui contract cu casa de discuri Aftermath Entertainment.În ianuarie 2011, Lamar a afirmat că următorul său proiect este terminat în proporție de 90%. În prima parte a lui 2011, Lamar a fost inclus Top 10 Freshman Class al revistei XXL, și a apărut pe copertă alături de alți rapperi noi precum Cyhi the Prynce, Meek Mill, Mac Miller, Yelawolf sau Big K.R.I.T. Pe 11 aprilie 2011, Lamar a anunțat că următorul său proiect se va numi Section.80, urmând să lanseze single-ul „HiiiPoWeR” în ziua următore. Piesa a fost produsă de rapperul american J. Cole, marcând prima din multele colaborări ale celor doi artiști.Pe tema faptului dacă următorul său proiect va fi un album sau un mixtape, Lamar a răspuns: „Tratez fiecare proiect ca și cum ar fi un album. Nu va rămâne nimic pe dinafară. Nu fac niciodată astfel de lucruri. Acestea sunt piesele rămase pe dinafară pe care le puteți avea toți. O să dau tot ce pot. Mă gândesc la un album pentru 2012.” În iunie 2011, Lamar a lansat „Ronald Reagan Era (His Evils)”, o piesă de pe Section.80, o colaborare cu RZA, liderul Wu-Tang Clan. Pe 2 iulie 2011, Lamar a lansat Section.80, primul său album independent, către succes din punct de vedere critic. Printre artiștii cu care a colaborat la înregistrarea albumului se numără GLC, Colin Munroe, Schoolboy Q, și Ab-Soul, iar producția a fost condusă de Digi+Phonics, echipa in-house de producători a casei de discuri Top Dawg. Section.80 a vândut 5.300 exemplare digitale în prima săptămână, fără să fie mediatizat la radio sau televizor, și a primit recenzii predominant pozitive.
În august 2011, la un concert în West Los Angeles, Lamar a fost supranumit „Noul Rege al Coastei de Vest” de către Snoop Dogg, Dr. Dre și Game. Pe 24 august 2011, Lamar a lansat videoclipul la „A.D.H.D”, o piesă populară de pe Section.80. Videoclipul a fost regizat de Vashtie Kola, care a avut de spus următoarele: „Inspirați de instrumentalul întunecat al „A.D.H.D” și versurile melancolice care urmăresc o generație în conflict, îl găsim pe Kendrick Lamar într-un videoclip care ilustrează tema universală a tineretului apatic. Filmat în New York City în timpul căldurii din iulie, „A.D.H.D” este al treilea videoclip de pe albumul Section.80.” În octombrie 2011, Lamar a apărut într-un cypher organizat la BET Hip Hop Awards, alături de rapperii B.o.B, Tech N9ne, MGK și Big K.R.I.T. În același an, Lamar a apărut pe câteva albume cunoscute, printre care The R.E.D. Album al lui Game, All 6's and 7's de Tech N9ne, The Wonder Years al producătorului 9th Wonder, și a avut o piesă solo pe Take Care, albumul premiat cu Grammy al artistului canadian Drake.
Pe 15 februarie 2012, o piesă intitulată „Cartoon & Cereal” în colaborare cu rapperul american Gunplay a apărut pe internet. Lamar a dezvăluit că piesa făcea parte din debutul său major de studio și că avea planuri să filmeze un videoclip. În ciuda faptului că piesa s-a clasat pe locul al doilea în lista celor mai bune 50 de cântece ale anului 2012 a revistei Complex, aceasta nu a apărut pe albumul de debut al lui Lamar. În februarie 2012, revista Fader i-a selectat pe Kendrick Lamar și rapperul Danny Brown, pentru o apariție pe coperta ediției Spring Style a revistei. În aceeași lună, Lamar a plecat în turneul Club Paradise Tour al lui Drake, deschizând concertele alături de rapperii ASAP Rocky și 2 Chainz.
În martie 2012, MTV a anunțat că Lamar a semnat contracte cu Interscope Records și Aftermath Entertainment, marcând finalul carierei sale ca artist independent. Sub noile înțelegeri, proiectele lui Lamar, inclusiv albumul good kid, m.A.A.d city vor fi lansate în comun de către Top Dawg, Aftermath și Interscope. Tot în martie, Lamar a apărut la talk show-ul Last Call with Carson Daly, unde a vorbit despre Dr. Dre și orașul său natal, Compton. Pe 2 aprilie 2012, Lamar a lansat în premieră primul single comercial, „The Recipe”, în cadrul emisiunii Big Boy's Neighborhood la postul de radio Power 106. Piesa a fost lansată pe platformele de distribuție digitală în ziua următoare. Aceasta a fost produsă de Scoop DeVille și conține strofe de la mentorul său, Dr. Dre, care a și mixat piesa.Pe 14 mai 2012, J. Cole a vorbit despre colaborările sale cu Lamar. Într-un interviu, acesta a spus: „Am început să lucrez cu Kendrick alaltăieri. Avem probabil patru sau cinci [piese] împreună.” La 21 mai, Lamar a debutat în cadrul 106 & Park interpretând piesa „B Boyz” alături de Ace Hood, Birdman și Mack Maine. O săptămână mai târziu, Lamar a lansat „War Is My Love”, o piesă originală pentru jocul video Tom Clancy's Ghost Recon: Future Soldier, în cadrul căruia a apărut într-un clip promoțional.Pe 31 iulie 2012, Top Dawg, Aftermath și Interscope au numit „Swimming Pools (Drank)” drept single-ul principal al albumului de debut al lui Lamar. Videoclipul piesei, regizat de Jerome D, a fost lansat în premieră la 106 & Park în data de 3 august 2012. Piesa a ajuns pe locul 17 în Billboard Hot 100 în a treisprezecea săptămână de urcat în top. Pe 15 august 2012, cântăreața Lady Gaga a anunțat pe Twitter că a înregistrat împreună cu Lamar o piesă intitulată „PartyNauseous” pentru albumul său de debut. Cu toate acestea, Gaga a renunțat la colaborare în ultimul moment din cauza diferențelor artistice.
Debutul major de studio al lui Lamar, good kid, m.A.A.d city, a fost lansat pe 22 octombrie 2012. Albumul s-a bucurat de un succes critic major, și a debutat pe locul doi în Statele Unite, cu vânzări de 242.100 exemplare în prima săptămână. Mai târziu în acel an, Fuse TV a inclus piesa „Backseat Freestyle” în topul celor mai bune 40 de piese ale anului 2012. În câteva luni, albumul a primit discul de aur din partea Recording Industry Association of America (RIAA). HipHopDX l-a numit pe Lamar „MC-ul anului” în cadrul premiilor de sfârșit de an. În noiembrie, J. Cole a postat poze cu el și Lamar pe internet, cel din urmă confirmând faptul că încă lucrează la un proiect împreună, dar nu pot da o dată de lansare pentru acesta.Pe 26 ianuarie 2013, Lamar a interpretat primele single-uri ale albumului, „Swimming Pools (Drank)” și „Poetic Justice”, în cadrul show-ului Saturday Night Live al NBC. Pe 22 februarie acesta a lansat videoclipul pentru „Poetic Justice”, în colaborare cu rapperul canadian Drake. Pe 26 februarie a interpretat piesa la Late Show with David Letterman. La doar nouă luni de la lansare, good kid, m.A.A.d city a primit discul de platină de la RIAA, prima certificare de acest gen pentru Lamar.
În august 2013, strofa lui Lamar de pe piesa lui Big Sean, „Control”, a făcut furori în industria hip hop. Lamar jura să-i „ucidă” prin versurile sale pe toți rapperii din generația lui, dând nume ca J. Cole, Big K.R.I.T., Wale, Pusha T, Meek Mill, ASAP Rocky, Drake, Big Sean, Jay Electronica, Tyler, The Creator și Mac Miller. În melodie, Lamar se autoproclamă „Regele New Yorkului”, fapt ce cauzează controverse printre câțiva rapperi din New York. Rapperi americani ca Meek Mill, Lupe Fiasco, Cassidy, Joe Budden, B.o.B, au dat un răspuns sau un diss track într-o săptămână. În zilele următoare de la lansarea piesei, contul de Twitter al lui Lamar a avut o creștere de urmăritori de 510%.Pe 6 septembrie 2013, rapperul și producătorul american Kanye West a anunțat că va organiza primul său turneu în cinci ani pentru a-și promova cel de-al șaselea album, Yeezus (2013), fiind acompaniat de Kendrick Lamar. Turul Yeezus a început în octombrie. Tot în octombrie a fost dezvăluit faptul că Lamar va apărea pe al optulea album de studio al lui Eminem, The Marshall Mathers LP 2. Pe 15 octombrie 2013, Lamar a câștigat cinci premii în cadrul BET Hip Hop Awards, incluzând premiile Albumul anului și Textierul anului (pe care l-a câștigat și cu un an în urmă). La ceremonia de premiere, Lamar a interpretat „Money Trees” și a fost inclus într-un cypher alături de colegii săi de la Top Dawg: Jay Rock, Schoolboy Q, Isaiah Rashad și Ab-Soul. Într-un interviu cu XXL, din octombrie 2013, Lamar a spus că va începe să lucreze la următorul său album după finalizarea turneului Yeezus.În noiembrie 2013, a fost numit „Rapperul anului” de către GQ, și a apărut pe coperta ediției „Men of the Year” a revistei. În cadrul interviului, acesta a menționat că va începe să înregistreze pentru al doilea album în ianuarie 2014.Lamar a primit un total de șapte nominalizări la ediția cu numărul 56 a Premiilor Grammy (2014), printre care se numără și Cel mai bun artist nou, Cel mai bun album al anului și Cea mai bună piesă rap, dar nu a câștigat în nicio categorie. Multe publicații au spus că Academia l-a ignorat pe Lamar, inclusiv rapperul Macklemore, care a câștigat „Cel mai bun album rap”, categorie în care a fost nominalizat și Lamar. La ceremonie, Lamar a interpretat „M.A.A.D City” și un remix al piesei „Radioactive”, împreună cu trupa americană de rock Imagine Dragons. Remixul a fost interpretat din nou pe 1 februarie 2014 în cadrul emisiunii Saturday Night Live, marcând a doua apariție la show pentru Lamar.
Într-un interviu cu publicația Billboard din februarie 2014, Lamar a declarat că plănuiește să lanseze un album nou în septembrie. În cadrul aceluiași interviu, care i-a inclus și pe Schoolboy Q, Anthony „Top Dawg” Tiffith și Dave Free, a fost anunțată posibiltatea unei lansări în 2014 din partea colectivului Black Hippy. Pe 31 iulie 2014 a fost anunțat faptul că Lamar va lansa în premieră scurtmetrajul m.A.A.d la festivalul NEXT Fest al Sundance pe 9 august în Los Angeles. Filmul este inspirat de albumul good kid, m.A.A.d city, și a fost regizat de Kahlil Joseph, care a lucrat cu Lamar în Turneul Yeezus.
Pe 23 septembrie 2014, Lamar a lansat „i”, primul single de pe al treilea album. Pe 15 noiembrie 2014, Lamar a apărut din nou pe scena Saturday Night Live ca oaspete muzical, unde a interpretat „i” și „Pay for It”, alături de Jay Rock. Prin aspect, având lentile de contact negre și împletituri, Lamar a adus un omagiu rapperului din New York, Method Man, al cărui album Tical aniversa 20 de ani de la lansare în acea zi. În decembrie 2014 a fost anunțat un parteneriat dintre Lamar și brandul sport Reebok. Pe 17 decembrie 2014, Lamar a debutat o piesă fără titlu într-un episod al The Colbert Report.La începutul lui 2015, Lamar a câștigat Cea mai bună interpretare rap și Cea mai bună piesă rap pentru „i”, la ediția cu numărul 57 a Premiilor Grammy. Pe 9 februarie 2015 a lansat cel de-al doilea single de pe noul album, intitulat „The Blacker the Berry”. Planificat pentru lansare pe 23 martie 2015, noul său album, To Pimp a Butterfly, a fost lansat mai devreme cu o săptămână. Albumul a debutat pe primul loc în topul Billboard 200, cu vânzări de 324.000 exemplare în prima săptămână, stabilind și recordul pentru cel mai difuzat cântec al platformei Spotify în prima zi de la lansare (9,6 milioane de ori). Ulterior, Lamar a apărut pe coperta Rolling Stone, editorul Josh Eells scriind că este „incontestabil cel mai talentat rapper al generației sale.”Pe 17 mai 2015, Lamar a interpretat alături de Taylor Swift în remixul oficial al piesei „Bad Blood”, apărând și în videoclip. Single-ul a ajuns în vârful Billboard Hot 100. To Pimp a Butterfly a mai produs trei single-uri acompaniate de videoclipuri, „King Kunta”, „Alright” și „These Walls”. Videoclipul pentru „Alright” a primit patru nominalizări la MTV Video Music Awards 2015, printre care Cel mai bun videoclip al anului și Cel mai bun videoclip masculin. Au avut videoclip și piesele „For Free? (Interlude)”, repsectiv „u” împreună cu „For Sale (Interlude)” ca parte a scurtmetrajului „God Is Gangsta”. În octombrie 2015, Lamar a anunțat turneul Kunta's Groove Sessions, cu opt concerte în opt orașe. La începutul lui 2016, Kanye West a lansat piesa „No More Parties in L.A.” pe contul său oficial de SoundCloud, o colaborare cu Lamar, produsă de West și Madlib. Lamar a interpretat o piesă nouă, „Untitled 2”, în cadrul The Tonight Show Starring Jimmy Fallon, în ianuarie.Lamar a câștigat cinci premii Grammy la ediția cu numărul 58, inclusiv Cel mai bun album rap pentru To Pimp a Butterfly. Printre nominalizări s-au numărat și Cel mai bun album al anului și Cea mai bună piesă a anului. La ceremonie, Lamar a interpretat o variațiune a pieselor „The Blacker the Berry” și „Alright”. A fost considerat momentul serii de către Rolling Stone și Billboard, publicația din urmă scriind: „A fost cu ușurință una din cele mai bune interpretări live la TV din istorie”.Pe 4 martie 2016, Lamar a lansat un album-compilație intitulat untitled unmastered., conținând opt piese fără titlu, datate. Lamar a confirmat ulterior că piesele sunt demo-uri nefinalizate rezultate din înregistrările albumului To Pimp a Butterfly. Albumul a debutat pe primul loc în Billboard 200.
Lamar a declarat că Tupac Shakur, The Notorious B.I.G., Jay Z, Nas și Eminem sunt cei cinci rapperi favoriți ai săi. Tupac Shakur este cea mai mare influență a sa, nu doar în ceea ce privește muzica, ci și viața de zi cu zi. Într-un interviu cu Rolling Stone din 2011, Lamar i-a menționat pe Mos Def și Snoop Dogg ca rapperi pe care i-a ascultat și din care s-a inspirat în primii ani. Acesta îl menționează și pe rapperul DMX ca una din influențe: „[DMX] m-a făcut [să încep] cu muzica”, explica Lamar într-un interviu la postul de radio Power 99 din Philadelphia. „Primul lui album [It's Dark and Hell Is Hot] e un clasic, [a avut o influență asupra mea]."Într-un interviu din septembrie 2012, Lamar a spus că Eminem „mi-a influențat stilul”, și l-a acreditat pentru agresiunea sa, în piese precum „Backseat Freestyle”. Lamar a menționat munca lui Lil Wayne în Hot Boyz o influență pentru stilul său, și i-a lăudat longevitatea. A spus că a crescut ascultând muzica lui Rakim, Dr. Dre și Tha Dogg Pound. În ianuarie 2013, când i-a fost cerut să numească trei rapperi care i-au influențat stilul, Lamar a spus: „E probabil mai mult o influență a coastei de vest. Puțin de Kurupt, Pac, cu niște conținut al lui Cube.” Într-un interviu cu GQ din noiembrie 2013, la întrebarea „cei patru MC care l-au făcut pe Kendrick Lamar?”, acesta a răspuns: Tupac Shakur, Dr. Dre, Snoop Dogg și Mobb Deep, mai exact Prodigy. Lamar a spus că a fost influențat de trompetistul jazz Miles Davis și formația Parliament-Funkadelic în timpul înregistrărilor albumului To Pimp a Butterfly.
În privința genului său muzical, Lamar a spus: „Nu prea îmi poți categoriza muzica, e muzică umană.” Proiectele lui Lamar sunt în general albume conceptuale. Criticii găsesc good kid, m.A.A.d city influențat în mare de hip hop-ul coastei de vest și gangsta rap-ul anilor 90. Al treilea album de studio, To Pimp a Butterfly, încorporează elemente de funk, free jazz, soul și poezie rostită.
Lamar a câștigat șapte Premii Grammy. A primit un total de șapte nominalizări la ediția cu numărul 56 din 2014, inclusiv Cel mai bun album al anului pentru good kid, m.A.A.d city. La ediția cu numărul 57 din 2015, single-ul „i” i-a adus primele două premii: Cea mai bună piesă rap și Cea mai bună interpretare rap. Lamar a primit a doua nominalizare la categoria albumul anului la ediția a cincizeci și opta a Premiilor Grammy, pentru To Pimp a Butterfly, fiind cel mai nominalizat artist al ceremoniei, cu 11 categorii. Cu această performanță, l-a detronat pe Eminem, devenind rapperul cu cele mai multe nominalizări într-o ediție, situându-se după Michael Jackson, care deține recordul de 12 nominalizări pe ediție încă din 1984. Lamar a fost și cel mai premiat artist la ceremonie, câștigând cinci premii, inclusiv Cel mai bun album rap. În anul 2016, rapperul a apărut pentru prima dată pe lista celor mai influenți 100 de oameni a revistei Time.Lamar a primit două onoruri civice. Pe 11 mai 2015 a primit premiul Generational Icon Award din partea Senatului statului California. Lamar s-a adresat senatului: „Fiind din orașul Compton și cunoscând parcurile și cartierele în care m-am jucat, întotdeauna m-am gândit cât de bine ar fi să pot da înapoi comunității prin muzica pe care o fac.” Pe 13 februarie 2016, primarul orașului Compton, California, Aja Brown, i-a acordat lui Lamar cheia orașului, pentru „reprezentarea evoluției Comptonului, întruchipând Noua Viziune pentru Compton.”Debutul său major de studio, good kid, m.A.A.d city, a fost numit unul din cele mai bune 100 albume de debut din toate timpurile de către Rolling Stone. To Pimp a Butterfly a fost clasat de multe publicații ca fiind cel mai bun album al anului 2015. Criticii revistei Billboard spun: „Cu douăzeci de ani în urmă, un album conscious rap nu ar fi penetrat mainstream-ul în felul în care Kendrick Lamar a făcut-o cu To Pimp a Butterfly. Sincronizarea sa este impecabilă. În mijlocul cazurilor de brutalitate a poliției și tensiune rasială din America, el scuipă versuri crude și agresive,” iar editorii Pitchfork Media notează: „I-a forțat pe critici să se gândească profund la muzică. E un album compus de cel mai bun rapper al generației sale.” Producătorul Tony Visconti a spus că albumul Blackstar (2016) al lui David Bowie a fost influențat de munca lui Lamar, „ascultam mult Kendrick Lamar [...] ne plăcea faptul că Kendrick a fost deschis la minte și nu a făcut un simplu album hip-hop. S-a dedicat întru-totul, și exact asta am vrut să facem și noi.”
În aprilie 2015 s-a logodit cu prietena sa din adolescență Whitney Alford. Unul din verii săi este Nick Young, care joacă în prezent pentru Los Angeles Lakers. Lamar este creștin, iar incipitul albumului good kid, m.A.A.d city include o variațiune a rugăciunii păcătosului.

Koala (Phascolarctos cinereus) numit și ursul cu pungă sau eronat ursul koala  este un mamifer marsupial erbivor arboricol endemic din Australia. Este singurul reprezentant existent al familiei Phascolarctidae și este înrudită cu vombatul. Koala se găsește în zonele de coastă ale regiunilor continentale din estul și sudul Australiei: Queensland, Noua Galie de Sud, Victoria și Australia de Sud. Este ușor de recunoscut după corpul său robust, lipsit de coadă, urechile rotunjite și pufoase și nasul mare în formă de lingură. Koala are o lungime a corpului de 60–85 cm și o greutate de 4–15 kg. Culoarea blănii variază de la cenușiu-argintie la brun-ciocolatie. Populațiile nordice de koala sunt reprezentate de indivizi de obicei mai mici și mai deschiși la culoare decât cei din sud. Este posibil că aceste populații să fie subspecii distincte, dar acest lucru este discutabil.
Koala trăiește de obicei în pădurile de eucalipt, iar frunzele acestor copaci reprezintă o mare parte din hrana lor. Hrana are un conținut scăzut de nutrienți. Ele sunt animale sedentare și dorm 20 de ore pe zi. Nu sunt sociale, și singurele relații sunt între mamă și pui, ce depind de aceasta. Masculii adulți comunică cu pufnituri sonore care intimidează rivalii și atrag femelele. Masculii își marchează prezența cu niște glande odorizante pe piept. Koala este un mamifer aplacentar (fără placentă). Din această cauză embrionul, peste o anumită vârstă, nu mai poate fi hrănit în uter din cauza lipsei organului care efectuează hrănirea, adică a placentei și este născut. Ajuns în afara organismului matern, embrionul se târăște până în  marsupiul mamei, unde stă între șase și zece luni și unde este hrănit cu lapte. Puii de koala sunt numiți în engleză „joey”, și sunt înțărcați până la vârsta de un an. Urșii cu pungă nu au mulți prădători și paraziți, dar sunt amenințați de numeroși agenți patogeni, cum ar fi bacteriile din familia Chlamydiaceae și retrovirusul Koala. Pe lângă asta, mai sunt amenințați și de incendiile de pădure și de secetă.
Au apărut în legendele și picturile rupestre ale aborigenilor de mii de ani. Prima întâlnire cunoscută dintre un european și o koala a avut loc în 1798, și o imagine a animalului a fost publicată în 1810 de către naturalistul George Perry⁠(en). Botanistul Robert Brown⁠(en) a scris în 1814 prima descriere științifică detaliată a animalului, descriere care a rămas nepublicată pentru 180 de ani. Artistul popular John Gould a ilustrat și a descris koala, făcând specia cunoscută publicului englez. Mai multe detalii despre biologia koalei au fost descoperite în secolul XIX de către diferiți zoologi britanici. Datorită aparenței distinctive, este considerat un simbol al Australiei. Koala este listată la „vulnerabil” de către Uniunea Internațională pentru Conservarea Naturii. Guvernul Australian consideră „vulnerabile” populațiile din Queensland și New South Wales. Koala a fost vânată intens în secolul XX pentru blană, și omorârea lor la scară mare în Queensland a produs o nemulțumire publică care a dus la o mișcare pentru a proteja specia. S-au înființat sanctuare și exemplarele a căror habitat a fost distrus au fost mutate în zone mai bune. Acum, cea mai mare amenințare la adresa lor este distrugerea habitatului, provocată de agricultură și urbanizare.
Cuvântul koala provine de la cuvântul dharug gula. Deși vocala „u” a fost scrisă original în ortografia engleză ca „oo” (în scrieri precum coola sau koolah), a fost schimbată în „oa”, posibil din greșeală. Se spune greșit că acest cuvânt înseamnă „care nu bea”. Din cauza asemănării koalei cu un urs, era des numit, eronat, urs koala, în particular de către primii locuitori ai continentului. Au mai fost folosite și alte nume, ca ursul maimuță, ursul nativ, și ursul de copac. Numele indigene includ cullawine, koolawong, colah, karbor, colo, coolbun, boorabee, burroor, bangaroo, pucawan, banjorah, și burrenbong; majoritatea din acestea însemnând „fără băutură”. Numele generic, Phascolarctos, e derivat din cuvintele grecești phaskolos „sac” și arktos „urs”. Numele specific, cinereus, înseamnă „cenușiu” în latină.
Koalei i s-a dat numele de gen „Phascolarctos” în 1816 de către zoologul francez Henri Marie Ducrotay de Blainville, care nu a vrut să-i dea numele specific (a doua parte a numelui) până la cercetări ulterioare. În 1819,  zoologul german Georg August Goldfuss i-a dat numele binomial Lipurus cinereus. Pentru că Phascolarctos a fost publicat primul, și conform regulilor, are prioritate ca nume oficial al genului. Naturalistul francez Anselme Gaëtan Desmarest a propus numele Phascolartos fuscus în 1820, sugerând că versiunea maro era o specie diferită de cea gri. Alte nume sugerate de zoologi europeni sunt Marodactylus cinereus (Goldfuss, 1820), P. flindersii (René Primevère Lesson, 1827) și P. koala (John Edward Gray, 1827).Koala este clasificată laolaltă cu vombatul (familia Vombatidae) și câteva familii dispărute (incluzând tapirii marsupiali, leii marsupiali și vombații giganți) în subordinul Vombatiformes în ordinul Diprotodontia. Vombatiformes este un grup pereche unei clade care include macropodele (cangurii și wallaby) și posumii. Strămoșii vombatiformelor trăiau, cel mai probabil, în copaci. Linia koala a fost, probabil, prima care s-a despărțit, acum 40 de milioane de ani, în timpul Eocenului.Koala din zilele noastre este singurul reprezentant existent al familiei Phascolarctidae, care cuprindea odată câteva genuri și specii. În timpul Oligocenului și Miocenului, koala trăiau în păduri tropicale și aveau diete mai largi. Unele specii, ca Nimiokoala greystanesi (acum dispărută) și unele specii din genul Perikoala erau cam de aceeași mărime ca și Koala modernă, în timp ce altele, ca unele specii din genul Litokoala, erau mai mari cu o jumătate sau chiar două treimi. La fel ca specia de acum, Koala preistorice aveau structuri auditive bine dezvoltate, ceea ce sugerează că metoda de comunicare prin pufnete la distanță mare a fost folosită încă de atunci. În timpul Miocenului, clima Australiei a devenit mai uscată, ducând la dispariția pădurilor tropicale și răspândirea pădurilor rare de eucalipt. Genul Phascolarctos s-a desprins din genul Litokoala în Miocenul târziu și și-a făcut adaptări speciale care i-au permis să treacă pe o dietă compusă exclusiv din eucalipt: deplasarea palatului în sus; molari și premolari mai mari; o fosă pterigoidă mai mică; și o bară mai mare între molari și incisivi.În timpul Pliocenului și Pleistocenului, când Australia a suferit schimbări în climat și vegetație, speciile de koala au crescut în dimensiune.  Koala actuală ar fi putut apărea ca o formă pitică a koalei uriașe (P. stirtoni). Reducerea în mărime a unor mamifere mari era un fenomen comun la scară mondială în timpul Pleistocenului târziu. În general, se crede că unele mamifere australiene mai mici, cum sunt wallabii, au rezultat din acest proces. Un studiu din 2008 a pus această ipoteză sub semnul întrebării, notând că P. cinereus și P. stirtoni erau simpatrice în timpul Pleistocenului mijlociu și târziu, și poate chiar din Pliocen. Cele mai vechi fosile de koala datează din Pleistocenul mijlociu.
În general, sunt recunoscute trei subspecii diferite: koala de Queensland (P. cinereus adustus Thomas 1923), koala de New South Wales (P. c. cinereus Goldfuss 1817) și koala victoriană (P. c. victor, Troughton 1835). Aceste subspecii diferă prin culoarea și grosimea blănii, mărimea corpului și forma craniului. Koala de Queensland este cea mai mică, cu blană scurtă și argintie și un craniu mai scurt. Koala victoriană este cea mai mică, cu blană deasă și maro și cu un craniu mai lat. Granițele dintre teritoriile acestor subspecii se bazează pe granițele dintre statele Australiei, și statutul lor ca subspecii este disputat. Un studiu genetic din 1999 sugerează că subspeciile reprezintă populații diferite cu flux de gene limitat între ele, și că aceste trei subspecii reprezintă un singur grup evoluționar. Alte studii au arătat că au un nivel ridicat de împerechere între rude și puțină variație genetică. O diversitate genetică așa de scăzută ar fi putut fi o caracteristică a populațiilor de koala din Pleistocenul târziu. S-a arătat că râurile și drumurile limitează fluxul genetic și contribuie la diferențele genetice ale populațiilor din sud-estul Queenslandului. În aprilie 2013, oamenii de știință de la Muzeul Australian și Universitatea de Tehnologie din Queensland au anunțat că au secvențiat complet genomul koalei.
Koala e un animal îndesat, cu un cap mare și coadă neexistentă sau vestigială. Lungimea corpului său e de 60–85 cm și are o greutate de 4–15 kg, fiind unul din cele mai mari marsupiale arboricole. Koala de Victoria sunt de două ori mai grele decât cei din Queensland. Specia e dimorfistă sexual, masculii fiind cu 50% mai mari decât femelele. Masculii se mai deosebesc de femele prin nasurile lor mai curbate și prin prezența unor glande pe piept, care se observă ca pete lipsite de păr. Ca la majoritatea marsupialelor, masculul koala are penisul bifurcat, iar femela are două vagine laterale și două utere separate. Prepuțul masculului conține bacterii naturale care joacă un rol important în fecundare. Deschizătura marsupiului e strânsă de un sfincter, pentru a preveni căderea puilor afară.Părul koalei e mai gros și mai lung pe spate, și mai scurt pe burtă. Urechile au blană groasă pe ambele părți; interior și exterior. Blana neagră variază de la gri deschis la maro ciocolatiu. Blana de pe burtă e albicioasă; pe crupă e albă cu picățele, și mai neagră pe spate. Koala are cea mai bună blană izolatoare pe spate al oricărui marsupial și e foarte eficientă împotriva vântului și ploii, pe când blana de pe burtă poate reflecta radiațiile solare. Ghearele curbate și ascuțite ale koalei sunt bine adaptate pentru cățăratul în copaci. Lăbuțele membrelor anterioare au două degete opozabile (primul și al doilea, care sunt opozabile celorlalte trei) care le permit să se prindă de ramurile mici. Pe lăbuțele membrelor posterioare, al doilea și al treilea deget sunt unite, o condiție tipică pentru membrii Diprotodontia, iar ghearele atașate (care sunt încă separate) sunt folosite pentru îngrijire. Ca și la oameni și alte primate, koala au papile dermice pe lăbuțe. Animalul are un schelet robust și un trunchi scurt și muscular cu membre superioare lungi, proporționate care ajută la cățărare și prinderea de ramuri. Alt lucru care ajută koala la cățărare sunt mușchii coapsei care se prind de tibie mai jos decât la alte animale. Koala are o perniță cartilaginoasă la sfârșitul coloanei vertebrale care îl poate face să se simtă mai confortabil când se așează în bifurcația ramurilor unui copac.
Koala are unul din cele mai mici creiere în raport cu greutatea corporală al oricărui mamifer, fiind cu 60% mai mic decât al oricărui diprotodont tipic. Suprafața creierului e destul de netedă, tipic pentru un animal „primitiv”. Ocupă 61% din cavitatea cranială și e presat de suprafața interioară de către lichidul cerebrospinal. Rolul acestei cantități relativi mari de lichid nu e cunoscută, deși o posibilitate a fi rolul de absorbire al șocurilor, protejând creierul dacă animalul cade dintr-un copac. Dimensiunea mică a creierului koalei poate fi o adaptare la restricțiile de energie impuse de hrana sa, care e insuficientă pentru susținerea unui creier mai mare. Din cauza creierului său mic, koala are o abilitate limitată de a avea un comportament complex sau nefamiliar. Spre exemplu, când este adus în fața unor frunze așezate pe jos în fața sa, animalul nu se poate adapta schimbării rutinei sale de hrănire și nu le va mânca. Simțul olfactiv al koalei e normal, fiind cunoscut faptul că miroase uleiurile rămurelelor individuale pentru a le evalua comestibilitatea. Nasul său e destul de mare și e acoperit de piele tare. Aude bine din cauza urechilor sale rotunde, urechea sa medie fiind bine dezvoltată. Văzul koalei nu e bine dezvoltat, iar ochii săi relativ mici sunt neobișnuiți în cadrul marsupialelor cu pupile verticale. Koala se folosesc de un organ neobișnuit pentru a produce un sunet cu frecvențe joase. Față de corzile vocale ale mamiferelor, care sunt pliuri în laringe, aceste organe se află în palatul moale și sunt numite corzi vocale velare.
Koala are mai multe adaptări pentru dieta sa pe bază de eucalipt, care are o valoare nutritivă mică, o toxicitate ridicată și e bogată în fibre. Dentiția animalului constă în incisivi și dinții jugali (un singur premolar și 4 premolari pe fiecare arcadă dentară), care sunt separați de un spațiu gol mare - diastemă (o trăsătură caracteristică mamiferelor erbivore). Incisivii sunt folosiți pentru apucarea frunzelor, care sunt pasate premolarilor pentru a fi rupte la nivelul pețiolului înainte de a fi cedate molarilor cu margini înalte pentru a fi mărunțite în bucăți mici. Koala pot, de asemenea, să păstreze hrana în sacii bucali înainte de a fi gata de mestecat. Molarii parțial tociți ai exemplarelor de vârstă mijlocie sunt optimi pentru ruperea frunzelor în bucățele mici, ceea ce înseamnă o digestie și o absorbție mai eficientă a nutrienților în intestine, care digeră frunzele de eucalipt pentru a furniza majoritatea energiei animalului. Koala regurgitează uneori mâncarea în gură pentru a fi mestecată a doua oară.Spre deosebire de canguri și de oposumii mâncători de eucalipt, koala fermentează hrana în cecum și intestinul gros, iar retenția lor digestivă poate dura până la 100 de ore în sălbăticie, și până la 200 de ore în captivitate. Acest fapt este datorat dimensiunii foarte mari a cecului lor — 200 cm în lungime și 10 cm în diametru — cea mai mare proporționalitate a oricărui animal. Koala pot alege ce bucăți de hrană să rețină pentru o fermentare mai îndelungată și pe care să le lase să treacă. Bucățile mai mari trec, de obicei, mai repede, deoarece durează mai mult să fie digerate. Deși regiunea cecală cea a intestinului gros ascendent e proporțional mai mare la koala decât la alte erbivore, doar 10% din energia animalului e obținută prin fermentație. Întrucât koala obțin o cantitate mică de energie din dieta lor, rata lor metabolică este de două ori mai mică decât cea a unui mamifer normal, deși acest lucru poate varia de la un anotimp la altul și de la mascul la femelă. Koala conservă apa prin trecerea fecalelor relativ uscate prin fibre nedigerate, și prin păstrarea apei în cecum.
Raza geografică a koalei acoperă aproximativ 1.000.000 km² și 30 de ecoregiuni. Se extinde prin Australia de est și sud-est, cuprinzând nord-estul, centrul și sud-estul Queenslandului, estul New South Wales, Victoria și sud-estul Australiei de Sud. Koala a fost introdusă aproape de Adelaide și în mai multe insule, incluzând Insula Cangurilor și Insula Franceză. Populația din Insula Magnetică se află la limita nordică a răspândirii sale. Fosilele arată că răspândirea koalei s-a întins până în sud-vestul Australiei de Vest în timpul Pleistocenului târziu. Cel mai probabil a devenit extinctă în aceste regiuni din cauza schimbărilor de mediu și a vânătorii de către aborigenii australieni.În Queensland, sunt puține exemplare de koala, răspândite inegal, excepție făcând sud-estul, unde se află în număr mare. În New South Wales, sunt abundenți doar în Pilliga, pe când în Victoria sunt comuni aproape peste tot. În Australia de Sud, koala fuseseră extirpați până în 1920 și apoi reintroduse.Habitatul koalei variază de la păduri rare până la foarte rare, iar climatul de la tropical la rece. În climatele semi-aride, preferă habitatele riverane, unde pârâiașele și pâraiele apropiate furnizează adăpost în timpul secetelor și perioadelor caniculare.
Koala este un animal erbivor, și chiar dacă majoritatea hranei sale constă în frunze de eucalipt, ea poate fi găsită în alți copaci, cum ar fi Acacia, Allocasuarina, Callitris, Leptospermum și Melaleuca. Deși există peste 600 de specii de eucalipt, koala preferă doar în jur de 30. Tinde să aleagă speciile care au o cantitate mare de proteine și proporții mici de fibre și lignină. Speciile favorite sunt Eucalyptus microcorys, E. tereticornis, și E. camaldusenis, care, în medie, constituie 20% din dieta lor. Deși este cunoscut ca având o dietă foarte restrânsă, hrana sa este mai variată decât cea a altor specii de marsupiale, cum ar fi Petauroides volans. Deoarece frunzele de eucalipt conțin multă apă, koala nu trebuie să bea des; zilnic consumă de la 71 la 91 mililitri de apă pe kilogram. Deși femelele își pot satisface nevoia de apă doar mâncând frunzele, masculii mai mari au nevoie să găsească mai multă apă pe pământ sau în scorburile copacilor. Când se hrănesc, koala se țin de ramură cu membrele posterioare și cu unul anterior, pe când cu celălalt membru anterior apucă frunzele. Koala mai mici se pot apropia mai mult de vârful unei ramuri, dar cele mai mari stau pe lângă trunchi. Koala mănâncă până la 400 gr de frunze pe zi, în 4-6 sesiuni. În ciuda adaptărilor lor la un mod de viață cu puțină energie, au puține rezerve de grăsimi și trebuie să se hrănească des.Deoarece obțin așa de puțină energie din hrana lor, koala trebuie să limiteze uzul energiei și să doarmă 20 de ore pe zi; în mișcare sunt petrecute doar 4 minute zilnic. Sunt mai active noaptea și își petrec majoritatea orelor în care nu dorm hrănindu-se. De obicei, mănâncă și dorm în același copac, probabil pentru o zi întreagă. În zilele foarte calde koala poate coborî în cea mai rece parte a copacului, care e mai răcoroasă decât aerul înconjurător. Koala îmbrățișează copacul pentru a pierde căldură fără a gâfâi. În zilele calde, koala se poate odihni cu spatele pe o ramură sau întinzându-se pe burtă sau pe spate, cu membrele în aer. În timpul perioadelor reci și umede, se ghemuiește într-o minge pentru a conserva energie. În zilele cu vânt, koala va găsi o ramură mai joasă și groasă pe care să stea. Deși petrece majoritatea timpului în copac, animalul va coborî pe pământ și va merge la alt copac, pe toate cele 4 membre. Koala se îngrijește, de obicei, cu labele din spate, dar uneori și le folosește pe cele din față sau gura.
Koala este un animal asocial, care petrece doar 15 minute zilnic pentru activități sociale. În Victoria, domeniile vitale sunt mici și se intercalează mult, pe când în centrul Queensland-ului sunt mai mari și se intercalează mai puțin. Societatea koala pare să consiste în „rezidenți” și „nomazi”, primii fiind femelele adulte și masculii mai bătrâni. Masculii rezidenți sunt teritoriali și îi domină pe ceilalți prin dimensiunea corporală mai mare. Masculii alfa tind să stea în teritoriile apropiate de femele, pe când masculii mai tineri se subordonează până când cresc și ating dimensiunea maximă. Masculii adulți se mai aventurează ocazional în afara domeniilor lor vitale; când o fac, cei dominanți își rețin statutul. Când un mascul urcă într-un copac, îl marchează frecându-și glanda de pe piept de trunchi sau de o ramură; au mai fost observați urinând pe trunchi. Acest comportament de lăsare a urmelor de miros este probabil un mod de comunicare, koala mirosind baza trunchiului înainte de a urca pe el. Marcarea odorantă e comună în timpul întâlnirilor agresive. Secrețiile glandei de pe piept sunt amestecuri chimice complexe — au fost identificați circa 40 de compuși — care variază în compoziție și concentrație în funcție de anotimp și de vârsta exemplarului.Masculii adulți comunică prin mugete zgomotoase — sunete de frecvență joasă care constau în inhalații asemănătoare sforăiturilor și exalații rezonante ce sună ca un mârâit. S-a emis ipoteza că aceste sunete sunt generate de către organe vocale unice găsite la koala. Din cauza frecvenței lor joase, aceste mugete pot călători departe prin aer și vegetație. Koala pot muge oricând în timpul anului, mai ales în timpul sezonului de împerechere, când acesta servește la atragerea femelelor și, probabil, intimidarea altor masculi.  De asemenea, mai mug când vor să-și arate prezența vecinilor lor atunci când urcă într-un nou copac. Aceste sunete semnalează dimensiunea corporală a masculului, și o mai și exagerează; femelele sunt mai atrase de strigătele care vin de la masculi mai mari. Și femelele koala strigă, dar mai încet; în plus, ele mârâie, gem și țipă. Aceste chemări sunt produse când sunt în pericol și când vor să se apere. Puii de koala chițăie când sunt în pericol. Cu cât cresc, chițăitul devine un țipăt care e produs atât când sunt în pericol, cât și când sunt agresivi. Când alt individ se cațără peste ea, koala scoate un mormăit ușor, cu gura închisă. Koala are multe expresii faciale. Când mârâie, mormăie sau strigă, animalul își răsucește buza superioară și își îndreaptă urechile în față. În timpul strigătelor, buzele se retrag și urechile sunt aduse înapoi. Femelele își expun buzele și își ridică urechile când sunt agitate.Comportamentul agonistic se manifestă de obicei prin conflicte între indivizi care se cațără ori trec unul peste altul. Ocazional, acestea includ și mușcatul. Masculii mai puternici se pot lua la bătaie, fugări și mușca unul pe altul. În situații extreme, un mascul poate încerca să îndepărteze un rival mai mic dintr-un copac. Pentru aceasta, agresorul, mai mare, trebuie să urce în copac și să încerce să încolțească victima, care va încerca să fugă pe lângă el sau să se ducă spre vârful unei crengi. Agresorul atacă, apucându-și adversarul de umeri și mușcându-l în continuu. Odată ce individul mai slab pleacă, învingătorul strigă și marchează copacul. Femelele gestante sau care alăptează sunt deosebit de agresive și vor ataca indivizii care se apropie prea mult. Totuși, în general, ele tind să evite comportamentul agresiv, care consumă multă energie.
Koala se împerechează sezonal, nașterile având loc din octombrie până în mai. Femelele în estru tind să-și țină capul mai în spate decât de obicei, având des tremurături sau spasme. Totuși, masculii nu par a recunoaște aceste semne, fiind observați copulând cu femele care nu erau în estru. Din cauza mărimii sale mai mari, un mascul se poate forța pe o femelă, copulând din spate, în cazuri extreme dând-o jos din copac. O femelă poate țipa și lupta viguros cu pretendenții săi, dar se va supune celui dominant, sau celui mai familiar. Strigătele și țipetele care acompaniază împerecherile pot atrage alți masculi în acel loc, obligând masculul să amâne împerecherea și să lupte cu intrușii. Aceste bătăi pot permite femelelor să evalueze cine ce masculul dominant. Masculii mai bătrâni au, de obicei, mai multe zgârieturi, cicatrici și tăieturi pe părțile expuse ale nasului și pleoapele lor.Durata gestației la koala e de 33–35 de zile, ea dând naștere unui singur pui (deși se mai întâmplă să aibă și gemeni). Ca și la toate celelalte marsupiale, puiul, sau joey, se naște când este încă în etapa embrionară, cântărind doar 0,5 g. Totuși, buzele, membrele superioare, și sistemele respirator, digestiv și urinar sunt funcționale. Puiul se târăște în punga mamei, unde își continuă dezvoltarea. Spre deosebire de celelalte marsupiale, koala nu-și curăță marsupiul.O femelă are două mameloane; puiul se prinde de unul și suge pentru tot restul perioadei pe care o petrece în marsupiu. Koala are una din cele mai mici rate de producție a laptelui nutritiv în raport cu mărimea oricărui alt mamifer. Femela compensează dând lapte timp de 12 luni. La 7 săptămâni, capul puiului devine mai lung și mai mare în raport cu restul corpului, începe să se dezvolte pigmentația, și i se poate determina sexul (la masculi apare scrotul și la femele marsupiul). La 13 săptămâni, puiul cântărește circa 50 de grame, iar capul și-a dublat dimensiunile. Ochii încep să se deschidă, iar blana îi crește pe frunte, ceafă, umeri și brațe. La 26 de săptămâni, animalul, având blana completă, seamănă cu un adult, începând să-și scoată capul afară din marsupiu.Când puiul de koala se apropie de vârsta de 6 luni, mama începe să-l pregătească pentru dieta pe bază de eucalipt pre-digerându-i frunzele, producând un boț fecal pe care puiul îl mănâncă din cloaca ei. Restul e diferit în compoziție de excrementele normale, înfățișând în loc conținutului cecului, care are o concentrație ridicată de bacterii. Mâncat timp de o lună, restul furnizează o sursă suplimentară de proteine, în timpul tranziției de la o dietă pe bază de lapte la una pe bază de frunze. Puiul iese complet din pungă pentru prima dată la 6 sau 7 luni, când cântărește 300-500 grame. Explorează noile împrejurimi cu grijă, ținându-se de mama sa pentru sprijin. Până la 9 luni, cântărește peste 1 kilogram, blana sa luând culoarea celei de adult. Fiind părăsit permanent punga, stă pe spatele mamei sale pentru transport, învățând să se cațere apucând crengi. Treptat, petrece mai mult timp separat de mama sa, la 12 luni fiind complet înțărcat, cântărind în jur de 2,5 kg. Când mama devine însărcinată din nou, legătura sa cu puiul ei precedent e permanent tăiată. Puii nou înțărcați sunt încurajați să plece prin comportamentul agresiv al mamei față de ei.
Femelele devin mature sexual la vârsta de aproape 3 ani, după care pot da naștere la pui; în comparație, masculii ating maturitatea sexuală la vârsta de 4 ani, deși pot produce spermă încă de la 2 ani. Pe când glandele de pe piept pot fi funcționale de la 18 luni, masculii nu încep răspândirea mirosurilor până când nu ating maturitatea sexuală. Deoarece puiul este dependent de mamă pentru o perioadă lungă, femelele se împerechează de obicei o dată la doi ani. Factorii de mediu favorabili, cum ar fi o multitudine de copaci cu hrană de bună calitate, le permită să se reproducă anual.
Koala pot trăi de la 13 la 18 ani în sălbăticie. Femelele trăiesc, de obicei, atât, dar masculii mor mai repede din cauza vieții lor mai primejdioase. Koala supraviețuiesc în general căderilor din copaci, urcând imediat înapoi, dar există răni și morți provocate de acestea, mai ales la masculii tineri și cei care se luptă. Pe la vârsta de 6 ani, dinții de mestecat ai koalei încep să se tocească, eficiența lor scăzând. La un moment dat, marginile se tocesc complet iar animalul va muri de foame.Koala au puțini prădători; câinii dingo și pitonii mari pot să-i vâneze, pe când păsările răpitoare (cum ar fi bufnița puternică și acvila) sunt pericole pentru pui. Nu sunt prea afectați de paraziții externi, în afară de căpușe în regiunile de coastă. Koala pot de asemenea suferi de râie de la sarcoptul râiei, sau de ulcere de piele de la bacteria Mycobacterium ulcerans, dar niciuna din acestea nu se întâmplă frecvent. Paraziții interni sunt puțini și relativ inofensivi. Între aceștia, se numără tenia Bertiella obesa, găsită în intestin, și nematodele Marsupostrongylus longilarvatus și Durikainema phascolarcti, care sunt des găsite în plămâni. Într-un studiu de 3 ani efectuat pe aproape 600 de koala de către Spitalul Grădinii Zoologice Sălbatice Australiene din Queensland, 73,8% din animale erau infectate cu cel puțin o specie din genul de protozoare parazite Trypanosoma, cel mai comun fiind T. irwini.Koala se pot infecta cu patogeni cum ar fi bacteriile Chlamydiaceae, care cauzează keratoconjuctivită, infecția tractului urinar și infecța tractului reproductiv. Astfel de infecții sunt foarte răspândite pe continent, dar sunt absente pe unele insule. Retrovirusul Koala (RVKo) poate cauza Sindromul Imuno-Deficienței Koala (SIDK), care e similar cu SIDA la oameni. Răspândirea RVKo în populațiile de koala prezintă variații ale gradului de infectare de la nordul la sudul Australiei. Populațiile nordice sunt complet infectate, pe când unele populații sudice (inclusiv cea din Insula Cangurilor) sunt complet neafectate.Animalele sunt vulnerabile incendiilor de pădure din cauza mișcării lor lente și a inflamabilității eucalipților. Koala caută adăpost instinctiv în crengile din vârf, unde sunt vulnerabile la căldura intensă și la flăcări. Incendiile de pădure distrug și habitatul animalului, care limitează deplasarea lor și duce la scăderea populației și la pierderea de diversitate genetică. Deshidratarea și hipertermia pot fi, și ele, fatale. Prin urmare, koala sunt vulnerabile la efectele schimbărilor climatice. Modelele schimbărilor climatice în Australia prezic climate mai calde și mai uscate, sugerând că arealul koalei va scădea în est și în sud, în favoarea climatelor mai umede. Koala este afectată și de secetă. De exemplu, o secetă severă din 1980 a condus la pierderea frunzelor din numeroși eucalipți. Ulterior, 63% din populația din sud-vestul Queensland-ului a murit, în special animalele tinere care erau înlăturate din principalele locuri cu hrană de către alți indivizi de koala dominanți, mai bătrâni, ceea ce a încetinit și mai mult redresarea populației. Mai târziu, această populație a scăzut de la circa 59.900 de indivizi în 1995 la 11.600 în 2009, o scădere atribuită în cea mai mare parte condițiilor mai aride și uscate ce au rezultat din secete anuale din 2002 în 2007. Alt rezultat negativ estimat al schimbărilor climatice este efectul creșterii nivelului atmosferic de CO2 în hrana koalei; creșterile de CO2 în eucalipți reduce cantitatea de proteine și o crește pe cea de tanin în frunze, reducând calitatea sursei de hrană.
Prima atestare scrisă despre koala a fost înregistrată de John Price, un servitor al lui John Hunter, guvernatorul provinciei New South Wales. John Price a văzut un „cullawine” în ziua de 26 ianuarie 1798, în timpul unei expediții către Munții Albaștri, deși relatarea sa nu a fost publicată decât după aproape un secol în Historical Records of Australia (Analele Istorice ale Australiei). În 1802, exploratorul francez Francis Louis Barrallier⁠(fr) a văzut animalul atunci când cei doi ghizi aborigeni ai săi, întorcându-se de la o vânătoare, au adus două picioare de koala pe care intenționau să le mănânce. Barrallier a conservat membrele și le-a trimis, împreună cu notele sale, succesorului lui John Hunter, Philip Gidley King⁠(en), care le-a dat mai departe lui Joseph Banks. Ca și notele lui Prince, nici cele ale lui Barrallier nu s-au publicat decât în 1897. Articole despre „Koolah” au apărut în Sydney Gazette⁠(en) la sfârșitul anului 1803, și l-a făcut pe rege să îl angajeze pe John Lewin⁠(en) să realizeze picturi în acuarelă reprezentând koala. Lewin a pictat trei ilustrații, dintre care una a fost reprodusă în lucrarea lui Georges Cuvier, Le Règne Animal (Regnul Animal; publicată prima oară în 1827) și în alte câteva lucrări europene despre istoria naturală.Botanistul Robert Brown a fost primul care a scris o descriere științifică a Koalei în 1814, bazată pe o femelă capturată lângă ceea ce este acum Muntele Kembla în regiunea Illawarra din New South Wales. Ilustratorul botanic Ferdinand Bauer⁠(en) i-a desenat craniul, gâtul, picioarele și labele. Dar lucrarea lui Robert Brown a rămas nepublicată și nebăgată în seamă, pentru că observațiile și notele sale au rămas în posesia lui până la moartea sa, când au fost preluate de Muzeul de Istorie Naturală din Londra. Ele au fost regăsite abia în 1994, iar picturile în acuarelă ale lui Ferdinand Bauer n-au fost publicate până în 1989. Chirurgul britanic Everard Home⁠(en) a dat detalii despre koala, bazate pe mărturiile oculare ale lui William Paterson, care s-a împrietenit cu Brown și Bauer în timpul șederii lor New South Wales. Everard Home, care a publicat în 1808 descrierea sa în revista Tranzacțiile Filozofice ale Societății Regale, i-a dat Koalei numele științific Didelphis coola.
Prima imagine publicată a Koalei a apărut în lucrarea de istorie naturală a lui George Perry, Arcana (1810). Perry l-a numit „Leneșul de Noua Olandă” deoarece îl considera similar cu adevărații leneși, genul Bradypus din America Centrală și de Sud. Disprețul său pentru koala, evident în descriere, era tipic atitudinii predominante a englezilor față de fauna Australialiei, pe care o considerau ciudată și primitivă: „… ochiul este plasat ca la leneș, foarte aproape de gură și nas, ceea ce îi dă o fizionomie greoaie și nepotrivită, și lipsită de eleganță în această combinație …  în caracterul lor nu au multe care să intereseze naturalistul sau filozoful. Totuși, cum Natura nu face nimic degeaba, putem considera că chiar și aceste creaturi somnoroase și fără simț au fost create cu înțelepciune pentru a întregi una din marile zale ale lanțului naturii animate …".
Naturalistul și artistul John Gould a ilustrat și descris koala în lucrarea sa în trei volume The Mammals of Australia (Mamiferele Australiei) (1845–63), și a adus fauna mai puțin cunoscută a Australiei, inclusiv koala, în atenția publicului larg britanic. Într-o serie de publicații despre fiziologia și anatomia mamiferelor australiene, Richard Owen a prezentat Societății Zoologice din Londra o lucrare despre anatomia koalei. În această publicație citată pe scară largă, el a făcut prima descriere minuțioasă a anatomiei sale interne și a observat similaritatea structurală generală cu vombatul. Naturalistul englez George Robert Waterhouse⁠(en), custode al Societății Zoologice din Londra, a fost primul care a clasificat koala corect ca marsupial în anii 1840. A identificat similarități între ea și rudele sale fosile Diprotodon și Nototherium, descoperite doar cu câțiva ani în urmă. La fel, Gerard Krefft⁠(en), custodele Muzeului Australian, a observat cum lucrau mecanismele evolutive în timp ce compara koala cu strămoșii săi, în lucrarea sa din 1871, Mamiferele Australiei (alta decât cea a lui John Gould).Prima koala în viață a ajuns în Marea Britanie în 1881, fiind cumpărată de către Societatea Zoologică din Londra. După cum povestea procurorul societății, William Alexander Forbes, animalul a murit accidental când capacul greu al unui dulap de toaletă a căzut pe el și nu a mai putut să iasă de sub acesta. Forbes a profitat de ocazie și a disecat specimenul proaspăt, și a putut astfel să studieze sistemul reproducător femeiesc, creierul și ficatul — părți pe care Owen nu le-a descris, pentru că nu a avut acces decât la specimene conservate. Embriologul scoțian William Caldwell⁠(en), renumit în societățile științifice pentru faptul că a aflat cum se înmulțesc ornitorincii, a descris dezvoltarea uterină a koalei în 1884, și a folosit noile informații pentru a plasa koala și monotremele într-un cadru temporal evoluționar.Henric, Ducele de Gloucester, a vizitat Sanctuarul Koala Park din Sydney în 1934 și a fost „interesat peste măsură de urși [koala]”. O fotografie cu el, împreună cu Noel Burnet⁠(en), fondatorul parcului, și o koala, a apărut în ziarul Sydney Morning Herald. După al Doilea Război Mondial, când turismul spre Australia a crescut și multe animale au fost exportate în alte țări, a crescut și popularitatea internațională a koalei. Unele figuri politice importante s-au fotografiat împreună cu o koala, ca regina Elisabeta a II-a, prințul Henry, prințul moștenitor al Japoniei Naruhito, prințesa moștenitoare Masako, Papa Ioan Paul al II-lea, Bill Clinton, Mihail Gorbaciov și Nelson Mandela.
Koala este bine-cunoscută în toată lumea și este o atracție majoră a parcurilor și a grădinilor zoologice. Au apărut în reclame, jocuri, benzi desenate, desene animate și ca jucării de pluș. În 1998, a adus industriei turistice profituri estimate de peste un miliard de dolari, iar profiturile încă cresc. În 1997, jumătate dintre turiștii veniți în Australia, în special provenind din Coreea, Japonia și Taiwan, s-au dus la grădini zoologice; aproape 75% din turiștii europeni și japonezi au pus koala în capul listei de animale pe care voiau să le vadă. Biologul Stephen Jackson a spus: „Dacă ai face un sondaj despre animalul cel mai strâns asociat cu Australia, ar fi un pariu destul de sigur că, koala ar ieși fi înaintea cangurului cu puțin.” Factorii care contribuie la popularitatea koalei sunt proporțiile corpului similare cu cele ale unui copil și fața sa ce aduce a un ursuleț de pluș.Koala apare în povestirile despre Timpul Visării și în mitologia aborigenă. Tribul Tharaval credea că animalul i-a ajutat să vâslească barca care i-a adus în Australia. Alt mit spune cum un trib a omorât o koala și i-a folosit intestinele lungi pentru a construi un pod pentru oamenii din alte părți ale lumii. Aceasta evidențiază rolul koalei ca vânat și lungimea intestinelor sale. Unele legende povestesc cum și-a pierdut koala coada. În una dintre ele, cangurul i-o taie to pentru a o pedepsi pentru că era leneșă și lacomă. Triburile din Queensland și Victoria considerau koala un animal înțelept și îi cereau sfatul. Triburile care vorbeau limba Bidjara considerau că acest animal a transformat pustiurile aride în păduri. Koala este reprezentată în petroglife, deși nu atât ca alte animale.Locuitorii europeni timpurii ai Australiei considerau koala ca fiind un animal ca un leneș cu „un aspect fioros și amenințător”. La începutul secolului al XX-lea, reputația koalei s-a îmbunătățit, în principal datorită popularității crescânde și a apariției în câteva cărți pentru copii. A apărut în cartea lui Ethel Pedley⁠(en) din 1899 Dot și Cangurul, în care este prezentat ca „nostimul urs băștinaș”. Artistul Norman Lindsay⁠(en) a prezentat o koala mai antropomorfă în benzile desenate din revista The Bulletin, începând din 1904. O koala pe nume „Bunyip Bluegum” a apărut în Budinca Magică, o carte de Norman Lindsay scrisă în 1918. Probabil cel mai faimos koala fictiv este Blinky Bill⁠(en). Creat de Dorothy Wall⁠(en) în 1933, a apărut în câteva cărți și a fost protagonistul unor filme, seriale, produse și al unui cântec din 1986 cu tematică ecologistă, al cântărețului John Williamson. Primele timbre australiene cu o koala pe ele au fost tipărite în 1930. Reclamele pentru compania aeriană națională a Australiei, Qantas, care au început în 1967 și au durat câteva decenii, au avut pe post de personaj principal o koala (cu vocea lui Howard Morris⁠(en)), care se plângea că în Australia veneau prea mulți turiști și termina cu fraza „Urăsc Qantas”. Această serie de reclame a fost considerată una dintre cele mai bune din toate timpurile..
Cântecul Ode to a Koala Bear (Odă unui Urs Koala) apare pe fața A a duetului Say Say Say, cântat în 1983 de Paul McCartney și Michael Jackson. O koala este personajul principal în desenele animate The Kwicky Koala Show de Hanna-Barbera și Noozles de Nippon Animation, amândouă de la începutul anilor 1980. Ciocolata Caramello Koala și prăjitura Koala's March sunt în formă de Koala. În orașul Dadswells Bridge din Victoria există un complex turistic în forma unei koale uriașe, iar echipa de rugby Queensland Reds are o koala ca mascotă. Moneda Koala de Platină are o koala pe revers și regina Elisabeta a II-a pe avers.
În timp ce koala era clasificată în trecut la „risc scăzut” pe lista roșie a IUCN, a trecut la „vulnerabil” în 2016. Legislatorii australieni au refuzat o propunere de a include koala în Legea de Protecție a Mediului și de Conservare a Biodiversității din 1999, propunere avansată în 2009. În 2012, Guvernul Australian a listat populațiile de koala din Queensland și New South Wales ca „vulnerabile”, din cauza scăderii populației cu 40% în primul stat și cu 33% în al doilea. Populațiile din Victoria și Australia de Sud par să fie abundente; totuși, Fundația Australiană Koala susține că excluderea populațiilor din Victoria de sub măsurile de protecție e bazată pe ideea greșită că populația totală de koala ar fi de 200.000, pe când ei cred că ea nu este mai mare de 100.000.
Koala erau vânate pentru carne de către aborigeni. O tehnică comună pentru capturarea animalului era atașarea unei bucle din coajă unui băț lung și subțire, pentru a forma un laț. Acesta era folosit pentru a captura un animal urcat într-un copac, în afara zonei de acțiune a unui vânător cățărător; un animal adus jos în acest mod ar fi fost omorât ulterior cu un topor de piatră sau un băț de vânătoare (waddy). Conform tradițiilor unor triburi, era considerată tabu jupuirea animalului, pe când alte triburi acordau capului animalului un statut special, păstrându-l pentru a-l îngropa.
Koala au fost vânate în număr mare de către coloniștii europeni de la începutul secolului al XX-lea, mai ales din cauza blănii lor groase și moi. Mai mult de 2 milioane de piei sunt estimate a fi părăsit Australia până în 1924. Ele erau cerute pentru a fi folosite la covoare, straturi de căptușeală, manșoane și ca decorațiuni pentru îmbrăcămintea de damă. Sacrificări masive au avut loc în Queensland în 1915, 1917 și din nou în 1919, când peste un milion de koala au fost omorâte cu puști, otravă și lațuri. Protestul public împotriva acestor sacrificări a fost, probabil prima problemă de mediu la scară largă ce i-a îngrijorat pe toți australienii. Într-o scrisoare adresată ziarului The Courier-Mail⁠(en), scriitorul și criticul social Vance Palmer⁠(en) a exprimat sentimentul popular:„Împușcarea inofensivului și adorabilului nostru urs autohton nu este nimic altceva decât barbarie… Nimeni nu l-a acuzat vreodată că strică grâul fermierului, mănâncă iarba unui okupa, sau că răspândește opuntia. Nu există niciun viciu social care poate să-i poată fi pus în cârcă... Nu prezintă nicio plăcere a vânătorii... Și deja a fost aproape exterminat din unele zone.” În ciuda noii mișcări de protecție a koalei, foametea adusă de seceta din 1926–28 s-a soldat cu uciderea altor 600.000 de koala în timpul unui sezon de vânătoare liberă din august 1927. În 1934, Frederick Lewis, inspectorul-șef pentru vânătoare din Victoria, a spus că acest animal odată abundent a fost adus aproape de extincție, rămânând numai vreo 500–1000 de exemplare.
Primele eforturi reușite pentru protejarea speciei au fost inițiate de înființarea Sanctuarul Lone Park pentru Koala din Brisbane și a Sanctuarului Koala Park din Sydney în anii 1920 și 1930. Proprietarul sanctuarului din Sydney, Noel Burnet, a fost primul care a înmulțit koala în caprivitate și a căpătat reputația de cea mai mare autoritate contemporană în domeniul lor. În 1934. David Fleay⁠(en), custodele secției de mamifere australiene de la Grădina Zoologică din Melbourne, a întemeiat prima cușcă pentru animale australiene, care conținea și exemplare de koala. Acest lucru i-a dat ocazia de a face un studiu detaliat despre dieta lor în captivitate. Fleay și-a continuat eforturile de conservare și la Sanctuarul Healesville și la David Fleay Wildlife Park.Din 1870, Koalele au fost introduse în câteva insule, incluzând Insula Cangurului și Insula Franceză. Populațiile de acolo au crescut semnificativ, și, cum insulele nu sunt destul de mari pentru a susține o populație mare, a apărut problema lipsei de hrană. În anii 1920, Lewis a inițiat un amplu program de transfer și mutare a acelor exemplare de koala al căror habitat a fost fragmentat sau redus, cu intenția de a le aduce în cele din urmă înapoi. De exemplu, între 1930 și 1931, 165 de indivizi de koala au fost translocați în Insula Prepelițelor. După o perioadă de creștere a populației, din care a rezultat mâncarea în exces a eucalipților de pe insulă, aproape 1300 de exemplare au fost duse pe continent în 1944. Translocarea exemplarelor de koala a devenit o practică frecventă; Peter Menkorst, managerul statului Victoria, a estimat că, din 1923 până în 2006, aproape 25.000 de animale au fost translocate în peste 250 de locuri diferite din Victoria. Din anii 1990, guvernul a încercat să le controleze prin omorâre, dar protestul public și internațional i-a forțat să folosească translocarea și sterilizarea în schimb.
Unele dintre cele mai mari amenințări umane la adresa koalei sunt distrugerea și fragmentarea habitatului. În zonele de coastă, principala cauză a acestora este urbanizarea, iar în zonele rurale habitatul lor este distrus pentru agricultură. Arborii autohtoni sunt și ei tăiați. În 2000, Australia era a cincea țară din lume în ceea ce privește defrișările, tăind 564.800 ha de păduri. Aria de răspândire a koalei s-a micșorat cu mai mult de 50% de când au ajuns europenii, în principal din cauza fragmentării habitatului în Queensland. În Queensland și New South Wales, statutul koalei este de „vulnerabil”, ceea ce înseamnă că dezvoltatorii din acele state trebuie să ia în calcul impactul asupra mediului atunci când construiesc clădiri. Pe lângă aceasta, koala trăiește în multe arii protejate.În timp ce urbanizarea este o amenințare pentru koala, ele pot supraviețui în zone urbane, cu condiția ca acolo să fie destui copaci. Populațiile urbane au și ele vulnerabilități, diferite de cele ale populațiilor din zonele naturale: accidentele de mașină și atacurile câinilor omoară aproape 4000 de exemplare pe an. Animalele rănite sunt de obicei duse la veterinari sau la centre de reabilitare. Într-un studiu retrospectiv cu durata de 30 de ani, făcut la un centru de reabilitare din New South Wales, s-a arătat că trauma fizică (de obicei provocată de o coliziune sau de un atac a unui câine) era cea mai frecventă cauză a morții, urmată de infecție cu bacteriile Chlamydiaceae. Cei care le îngrijesc au permisiuni speciale, dar trebuie să elibereze animalele înapoi în sălbăticie când sunt suficient de sănătoase, sau, în cazul puilor, suficient de mature. La fel ca majoritatea animalelor endemice australiene, o koala nu poate fi ținută legal ca animal de companie în Australia sau oriunde altundeva.
Jackson, S. (2010). Koala: Origins of an Icon (ed. 2nd). Allen & Unwin. ISBN 978-1-74237-323-2. 
Martin, R. W.; Handasyde, K. A. (1999). The Koala: Natural History, Conservation and Management (ed. 2nd). New South Wales University Press. ISBN 978-1-57524-136-4. Mentenanță CS1: Nume multiple: lista autorilor (link) 
Moyal, A. (2008). Koala: A Historical Biography. Australian Natural History Series. CSIRO Publishing. ISBN 978-0-643-09401-7. 
Tyndale-Biscoe, H. (2005). Life of Marsupials. CSIRO Publishing. ISBN 978-0-643-06257-3.
en  "Koala Crunch Time" — un documentar al Australian Broadcasting Corporation (2012)
