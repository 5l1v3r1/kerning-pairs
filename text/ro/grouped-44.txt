
The Cat and the Canary (română Pisica și canarul) este un film horror mut american din 1927, adaptare a comediei negre scrise de dramaturgul John Willard. Filmul a fost realizat de regizorul Paul Leni, adept al expresionismului german și îi are în rolurile principale pe Laura Le Plante, Forrest Stanley și Creighton Hale. Povestea se desfășoară în jurul citirii testamentului unui bogătaș, la 20 de ani de la moartea sa. Annabelle West (Laura Le Plante) este declarată moștenitoarea averii la ora 12 noaptea, spre dezamăgirea celorlalte rude; din acel moment, lucruri neobișnuite încep să se întâmple în casă, spre neliniștea musafirilor. În același timp, află de evadarea unui bolnav psihic de la un azil din apropiere, poreclit „the Cat” (română Pisica) după modul în care își ucide victimele.
The Cat and the Canary face parte dintr-un gen de comedii horror inspirate de piesele de teatru din Broadway-ul anilor 1920. Adaptarea lui Paul Leni după piesa lui Willard a amestecat expresionismul cu umorul, un stil ce l-a făcut pe acesta cunoscut, fiind recunoscut de critici ca fiind unic. Acesta a influențat puternic mai multe filme horror realizate între anii 1930 - 1950. The Cat and the Canary a fost de asemenea una din primele producții horror create de Universal Pictures, fiind considerată „piatra de temelie a școlii de horror Universal”.
Într-un conac din apropierea râului Hudson, milionarul Cyrus West se află pe patul de moarte. Rudele sale lacome se poartă de parcă ar fi „pisici înconjurând un canar”, lucru ce l-a adus pe West în pragul nebuniei. West ordonă ca testamentul său să fie închis într-un seif și deschis abia la 20 de ani după deces. Momentul respectiv apropiindu-se, avocatul lui West, Roger Crosby (Tully Marshall), descoperă două testamente în seif, deși doar unul singur fusese închis; descoperă că cel de-al doilea avea să fie citit doar dacă termenii primului nu aveau să fie respectați. Îngrijitoarea conacului, Mammy Pleasant (Martha Mattox) consideră că cel de-al doilea testament a fost introdus în seif de fantoma lui Cyrus West, lucru luat în râs și negat de avocat.Miezul nopții apropiindu-se, rudele lui West ajung la conac: nepoții Harry Blythe (Arthur Edmund Carewe), Charles „Charlie” Wilder (Forrest Stanley), Paul Jones (Creighton Hale), sora Susan Sillsby (Flora Finch) și fiica ei, Cecily Young (Gertrude Astor), și nepoata Annabelle West (Laura La Plante). La dorința lui Cyrus West, averea este lăsată celei mai îndepărtate rude, Annabelle. Testamentul stipulează totuși că pentru a intra în posesia moștenirii, trebuie să treacă un test psihologic, realizat de doctorul Ira Lazar (Lucien Littlefield). Dacă se dovedește că are probleme psihice, averea îi este lăsată persoanei numite în al doilea testament. Averea includea și diamantele West, pe care unchiul ei le ascunsese cu mulți ani în urmă. Annabelle realizează că se află, precum unchiul ei, „într-o cușcă înconjurată de pisici”.În timp ce familia se pregătește de cină, un gardian (George Siegmann), intră și îi anunță că un bolnav psihic, numit „pisica”, a evadat de la un azil din apropiere și se află în grădina casei sau chiar în casă. Gardianul le povestește că nebunul și-a primit numele deoarece „se crede pisică și își sfâșie victimele, parcă ar fi canari!” Crosby crede că cineva din familie ar putea s-o rănească pe Annabelle și decide să-i spună cine îi este succesor. Înainte să rostească numele, o mână păroasă cu unghii lungi apare dintr-un pasaj secret din bibliotecă și-l trage pe avocat, speriind-o pe Annabelle. Când le explică celorlalți ce s-a întâmplat cu Crosby, familia trage concluzia că e nebună.
În timp ce Annabelle doarme, aceeași mână misterioasă iese din peretele din spatele patului și fură colierul cu diamante, pe care aceasta îl găsise ascuns în camera unchiului. Trezindu-se speriată, își cheamă rudele, care sunt tot mai convinse că a înnebunit, însă când Harry și Annabelle verifică pereții camerei, descoperă un loc secret, din care cade cadavrul lui Roger Crosby. Mammy Pleasant pleacă pentru a chema poliția, în timp ce Harry caută gardianul; Susan devine isterică și fuge din casă, găsindu-l pe lăptar (Joe Murphy), pe care îl convinge s-o ia cu el. Paul și Annabelle se întorc în cameră pentru a căuta al doilea testament, ce se afla asupra lui Crosby, dar descoperă că avocatul dispăruse. Paul intră în pasajul secret, unde este atacat de Pisică, care-l lasă inconștient. Când își revine, fuge înapoi, ajungând la timp pentru a o salva pe Annabelle. Poliția sosește și arestează Pisica, care se dovedește a fi Charlie Wilder deghizat, iar gardianul este complicele. Wilder era persoana numită în cel de-al doilea testament, și dorea s-o înnebunească pe Annabelle pentru a moșteni el averea. Annabelle și Paul rămân împreună.
The Cat and the Canary este produsul expresionismului german de la începutul secolului XX. Potrivit istoricului de artă, Joan Weinstein, expresionismul este un termin definit vag, care include stilurile cuprinse de Die Brücke și Der Blaue Reiter, cubism, futurism, și abstract. Elementul cheie care leagă aceste stiluri este dorința de exprimare a sentimentelor interioare în favoarea verosimilitudinii naturii. Istoricul de film Richard Peterson a declarat că „Cinematografia germană a devenit cunoscută pentru poveștile horror psihologice și pentru emoții stranii, generate prin lumi, amenajarea decorului și unghiul camerei de filmat.” Aceste tehnici de filmare a atras teme expresioniste. Exemple influente ale expresionismului german includ Cabinetului doctorului Caligari (1920) de Robert Wiene, ce prezintă un doctor bolnav psihic și Das Wachsfigurenkabinett (1925) de Paul Leni, despre o expoziție de figuri de ceară la un bâlci.Das Wachsfigurenkabinett l-a impresionat pe Carl Laemmle, originar din Germania, președintele Universal Pictures. A mai fost impresionat de îndepărtarea lui Leni de expresionism prin folosirea umorului în timpul scenelor grotești. În Statele Unite, One Exciting Night (1922) de D. W. Griffith a început o modă a horror-ului gotic, de care Laemmle a vrut să profite; următoarele filme ale genului, precum filmul lui Frank Tuttle, Puritan Passions (1923), filmele The Monster (1925) și The Bat (1926) ale lui Roland West și The Gorilla (1927) a lui Alfred Santell — toate comedii horror adaptate după producții de pe Broadway — s-au dovedit a fi de succes.Laemmle și-a îndreptat atenția către piesa de succes a lui John Willard, The Cat and the Canary, ce spune povestea unei moștenitoare a cărei familii încearcă s-o înnebunească pentru a-i fura moștenirea. Willard a fost inițial reticent să-l lase pe Laemmle să folosească piesa, deoarece, precum a explicat istoricul Douglas Brode, „ar fi expus practic tuturor sfârșitul,  … distrugând potențialul piesei de a mai realiza bani.” Willard s-a lăsat convins într-un final, iar piesa de teatru a fost adaptată într-un scenariu de film, de către Alfred A. Cohn și Robert F. Hill.
Distribuția filmului The Cat and the Canary include veterani precum Laura La Plante, Creighton Hale și Forrest Stanley. La Plante apăruse în mai multe de 50 de producții înainte să joace în The Cat and the Canary. Potrivit istoricului de film Gary Don Rhoder, rolul ei în film a fost unul tipic pentru femei în filmele de groază și de suspans: „Femeia în filmul horror  ... devine cea bântuită. Nu are multe de făcut, așa că apare întrebarea: «Ce se va întâmpla cu ea?»”. Rhodes adaugă: „Eroinele sunt tinere și frumoase, dar reprezintă mai mult un premiu posedat — «furat» de ticălos sau «avut» de eroul filmului la final”. După The Cat and the Canary, La Plante și-a menținut cariera la Universal, dar a fost descrisă ca fiind o „victimă a filmelor vorbite”. A primit o stea pe Hollywood Walk of Fame în 1996.Universal l-a ales pe actorul irlandez Creighton Hale pentru a-l interpreta pe erou, Paul Jones, vărul lui Annabelle. Hale a apărut în 64 de filme mute înainte de acest rol, notabil în serialul din 1914 The Exploits of Elaine și filmele lui D. W. Griffith, Way Down East (1920) și Orphans of the Storm (1921). Rolul lui Hale în această producție a fost unul comic. Potrivit criticului John Howard Reid, acesta „se izbește mereu în mobilă sau se află într-o poziție riscantă sub un pat sau luptându-se cu obiecte răzlețe precum cărți căzând sau cearceafuri uriașe.” Hale a avut probleme să-și continue cariera, odată cu introducerea filmelor cu sonor, majoritatea rolurilor sale devenind mici.Charles Wilder a fost jucat de Forrest Stanley, ce apăruse în filme ca  Bavu (1923), Through the Dark (1924) și Shadow of the Law (1926). După The Cat and the Canary, Stanley a jucat roluri mai mic, în filme precum  Show Boat (1936) și Curse of the Undead (1959), apărând și în serialele Alfred Hitchcock Presents, Studio 57 sau Gunsmoke.Actorii care au jucat personajele secundare au fost considerați de istoricul de film Thomas Schatz ca fiind de mâna a doua, deși alți critici i-au descris ca fiind „excelenți”. Tully Marshall a interpretat rolul avocatului Roger Crosby, Martha Mattox a fost distribuită în rolul menajerei sinistre și superstițioase Mammy Pleasant, iar Gertrude Astor și Flora Finch au jucat rolurile lui Cecily Young și respectiv, Aunt Susan Sillsby, ahtiate după moștenire. Lucien Littlefield a fost distribuit în rolul doctorului psihiatru Ira Lazar, personaj sinistru, asemănător personajului principal din Cabinetul doctorului Caligari.
Precum se anticipase, regizorul Paul Leni a transformat piesa de teatru a lui Willard într-un film expresionist potrivit pentru publicul american. Istoricul Bernard F. Dick a observat că „Leni a redus expresionismul german, cu clarobscurul lui ciudat, decoruri asimetrice și stilizare excesivă, la un format compatibil cu practica de film americană.” Jenn Dlugos a considerat că „multe piese de teatru adaptate în filme în anii 1920, cad în capcana de a arăta ca «o piesă de teatru realizată pentru marele ecran», accentul căzând mai puțin pe decor, iar jocul actoricesc este exagerat.” The Cat and the Canary s-a dovedit a fi o excepție, Richard Scheib considerând că „stilul lui Leni are ceva care ridică The Cat and the Canary” fiind de părere că nu e „doar o piesă de teatru filmată și că „oferă un dinamism vizual uimitor”.Leni a folosit efecte de cameră asemănătoare cu cele folosite în filmele aparținând expresionismului german, precum Cabinetul doctorului Caligari, pentru a crea atmosfera. Producția începe cu o mână ce șterge pânzele de păianjen pentru a se vedea genericul. Alte efecte includ „umbre dramatice, suprapunere prevestitoare și secvențe în care camera planează pe coridoare cu perdele umflate.” Leni a lucrat cu distribuția pentru a adăuga sentimentului creat de lumini și unghiul camerei. Directorul de imagine Gilbert Warrenton a povestit că Leni folosea un gong pentru a agita actorii.Deși filmul conține elemente horror, potrivit istoricului de film Dennis L. White, este „structurat cu un sfârșit, altul decât unul de groază. Poate unele scene sunt horror, iar unele personaje trec prin experiențe de groază într-un mod dramatic, dar pentru aceste filme, indicii convenționale și o explicație logică, cel puțin o explicație plauzibilă în retrospectivă, sunt de obicei cruciale, și sunt prima grijă a realizatorilor filmului.”Pe lângă faptul că a regizat, Leni a fost și proiectantul decorului. Decorul a fost creat de Leni și fabricat de Charles D. Hall, care avea să creeze decorurile pentru Dracula (1931) și Frankenstein (1931). Leni a dorit să evite realismul pentru modelele vizuale care reflectau trăirile personajelor: „Nu e realitate extremă, ceea ce camera percepe, dar realitatea evenimentului din interior, ceea ce e mai profund, mai de efect și mai emoționat decât ceea ce vedem zilnic ...”. Leni avea să mai regizeze The Chinese Parrot (1927), The Man Who Laughs (1928) și The Last Warning (1929) înainte să moară în 1929 de bacteriemie.
The Cat and the Canary a debutat la Teatrul Colony din New York pe 9 septembrie 1927, și s-a dovedit a fi un succes comercial. În revista Variety s-au publicat următoare: „Ce distinge versiunea Universal de  ... piesă, este mânuirea inteligentă a lui Paul Leni a unei teme ciudate, introducerea unor decoruri și idei noi, cu care a devenit identificabil ... Filmul este puțin prea lung ... Totuși, este o producție mai mult decât satisfăcătoare.” Criticul de la ziarul New York Times a fost de părere că: „Acesta este un film ce ar trebui prezentat multor regizori, pentru a le arăta cum ar trebui o poveste spusă, căci D-l. Leni nu pare să depună efort. O face la fel de natural ca un bărbat ce-și sucește vârfurile mustății când meditează.” Istoricul de film Bernand F. Dick a subliniat următoarea idee: „exponenți ai Caligarismului, expresionism prin extremă  ... normal, s-ar crede că Leni a vulgarizat convențiile [expresionismului].” Dick a mai adăugat însă că „Leni doar a luminat [temele expresioniste] pentru a pătrunde în cinematografia americană fără bagajele unei mișcări spiralate de sub control.”Critica contemporană a fost în general pozitivă. Michael Atkinson de la The Village Voice a comentat: „atmosfera abilă creată de Leni e practic o ideogramă de suspans narativ”; Chris Dashiell însă, a fost de părere că „totul e atât de exagerat, îi lipsește subtilitatea, astfel încât curând încetează să ne mai pese ce se întâmplă, în ciuda unor efecte relativ înspăimântătoare”, deși a recunoscut că filmul „a avut un impact mare asupra genului, și chiar Hitchcock l-a numit ca fiind o influență pentru el.” Tony Rayns l-a descris ca fiind „cel mai grozav film cu o casă bântuită ... Deși, înțelept, mizează pe râs, dar modul de a filma, similar cu cel al lui Murnau provoacă un frison. Este, de fapt, foarte interesant.” John Calhoun a fost de părere că ceea ce face filmul să fie, atât „important”, cât și „influent”, a fost „abilitatea stranie a lui Leni de a scoate la lumină elementele de slapstick ale perioadei în convențiile răsuflate ale poveștii: panourile glisante și disparițiile sunt atât de rapide și măsurate la fix, încât filmul pare o farsă de primă clasă  ... Totuși, Leni nu a scurtcircuitat aspectele înspăimântătoare”.Deși nu a fost primul film a cărei acțiune se desfășoară într-o casă presupus bântuită, The Cat and the Canary a stabilit tiparul pentru genul de film cu o „casă veche, întunecată”. The Old Dark House (1932), regizat de James Whale, a fost puternic influențat de această producție, Evenimentele supranaturale din film sunt explicate la final, ca având explicații logice. Alte filme influențate de The Cat and the Canary includ The Last Warning, House on Haunted Hill (1959) și filmele cu monștrii din seriile cu Abbott și Costello și Stan și Bran.O variantă color a fost lansată pe casetă video și DVD în 1997, respectiv 2005, de către Image Entertainment. Versiunea originală în alb-negru este difuzată pe Turner Classic Movies.
The Cat and the Canary a fost adaptat pentru marele ecran de încă cinci ori. Primele versiuni „vorbite” au fost The Cat Creeps a lui Rupert Julian și La Voluntad del muerto (Testamentul mortului), regizat de  George Melford și Enrique Tovar Ávalos; ambele au fost produse și distribuite de Universal Pictures în 1930. Deși primele filme cu sunet produse de Universal, niciunul nu s-a dovedit a fi la fel de popular ca prima variantă; în prezent, ambele sunt considerate filme pierdute.Printre alte adaptări ale filmului se numără Katten och kanariefågeln (film de televiziune suedez din 1961 regizat de Jan Molander) sau The Cat and the Canary (film britanic din 1979 regizat de Radley Metzger).
The Cat and the Canary este disponibil pentru descărcare gratuită la Internet Archive [mai mult]
The Last of Us  este un joc video de acțiune-aventură dezvoltat de Naughty Dog și publicat de Sony Computer Entertainment. A fost lansat pentru PlayStation 3 în iunie 2013. Jucătorul preia controlul lui Joel, un contrabandist a cărui misiune este să escorteze o adolescentă numită Ellie printr-o Americă post-apocaliptică. The Last of Us folosește o perspectivă third-person; jucătorii folosesc arme de foc și arme improvizate, având posibilitatea de a se furișa pentru a se apăra de inamici și creaturi canibale infectate cu o tulpină mutată a ciupercii Cordyceps. În modul online multiplayer pot participa până la opt jucători în modurile cooperativ și competitiv.
Dezvoltarea lui The Last of Us a început în 2009, la puțin timp după lansarea jocului Uncharted 2: Among Thieves de către Naughty Dog. Acțiunea jocului se concentrează pe relația dintre Joel și Ellie, povestea dezvoltându-se în jurul lor. Actorii Troy Baker și Ashley Johnson i-au dublat și au furnizat mișcările lui Joel și Ellie. Ambii au participat, alături de directorul creativ Neil Druckmann, la dezvoltarea personajelor și a poveștii. Coloana sonoră a fost compusă de Gustavo Santaolalla.
The Last of Us a fost unul din cele mai așteptate jocuri după anunțarea acestuia în decembrie 2011. A fost lăudat pentru personaje, subtext, explorarea condiției umane, și portretizarea personajelor feminine. The Last of Us a devenit unul din cele mai bine vândute jocuri de Playstation 3, cu peste 1,3 milioane de exemplare vândute în prima săptămână de la lansare și cu peste opt milioane de unități vândute în paisprezece luni. Considerat a fi unul din cele mai bune jocuri video din toate timpurile, a câștigat multe premii, printre care mai multe premii pentru jocul anului acordate de mai multe publicații dedicate jocurilor, critici, și a câștigat mai multe ceremonii dedicate acestora, devenind unul din jocurile cu cele mai multe premii din istorie. După lansarea jocului Naughty Dog a publicat mai multe DLC-uri; The Last of Us: Left Behind a adăugat o nouă campanie pentru un jucător, povestea desfășurându-se în jurul lui Ellie și a celui mai bun prieten al acesteia, Riley. O variantă îmbunătățită a jocului original, The Last of Us Remastered, a fost lansată pentru PlayStation 4 în iulie 2014. În decembrie 2016 a fost anunțată o continuare a jocului, intitulată The Last of Us Part II.
The Last of Us este un joc de acțiune aventură și survival horror jucat dintr-o perspectivă third-person. Jucătorii traversează mai multe medii post-apocaliptice precum orașe, clădiri, și canale pentru a avansa în poveste. Jucătorii pot folosi arme de foc, arme improvizate, având posibilitatea de a se furișa pentru a se apăra de inamici și creaturi canibale infectate cu o tulpină mutată a ciupercii Cordyceps. Pentru o mare parte din joc, jucătorul preia controlul lui Joel, un contrabandist a cărui misiune este să escorteze o adolescentă numită Ellie de-a lungul Statelor Unite; Ellie și alte personaje sunt controlate de inteligența artificială a jocului. Jucătorii pot juca și ca Ellie în timpul misiunii de iarnă.În timpul luptelor, jucătorii pot folosi arme cu rază lungă de acțiune, cum ar fi puști cu lunetă, arme de vânătoare și arcuri cu săgeți, precum și arme cu rază scurtă de acțiune, cum ar fi pistoalele sau revolvere. Jucătorii pot folosi arme albe pentru o perioadă limitată de timp, cum ar fi țevi sau bâte de baseball, și pot arunca sticle sau cărămizi pentru a distrage, ameți sau ataca inamicii. Jucătorii pot îmbunătăți armele la mese de lucru folosind obiectele colecționate. Echipamente precum truse de prim ajutor sau cocktailuri Moltov pot fi și ele găsite sau fabricate folosind obiectele colecționate. Caracteristici precum bara de viață și viteza de fabricare pot fi îmbunătățite prin colecționarea de pastile și plante medicinale. Viața poate fi reîncărcată prin folosirea truselor de prim ajutor..
Deși jucătorii pot ataca inamicii direct, există posibilitatea ca ei să se poată furișa în spatele lor pentru a-i omorî, sau îi pot ocoli. Modul „Listen” le permite jucătorilor să localizeze inamicii prin îmbunătățirea auzului și a orientării, indicate prin contururi vizibile prin pereți și obiecte. În sistemul dinamic de acoperire, jucătorii se ascund după obstacole pentru a obține un avantaj tactic⁠(en) în timpul luptelor. Jocul are și perioade fără lupte, în care au loc conversații între personaje. Jucătorii rezolvă puzzle-uri simple, cum ar fi folosirea paleților plutitori pentru a-i elibera drumul lui Ellie, care nu poate să înoate, peste corpuri de apă, și prin folosirea de scări sau mutarea pubelelor pentru a ajunge în zone mai înalte. Pot fi colecționate obiecte precum notițe, hărți și benzi desenate, care pot fi revăzute în meniul „rucsac”.Jocul are un sistem de inteligență artificială prin care inamicii umani ostili reacționează la luptă. Dacă inamicii descoperă jucătorul, ei se pot ascunde sau pot cere ajutor, și pot profita de jucători când aceștia sunt distrași, rămân fără muniție, sau se află într-o luptă. Companionii jucătorului, precum Ellie, îl ajută în luptă aruncând obiecte în inamici pentru a-i ameți, anunțând locațiile inamicilor care nu pot fi văzuți, sau folosind un cuțit sau un pistol pentru a ataca inamicii.
Modul multiplayer online permite angajarea a până la opt jucători în misiuni recreate în zone din modul singleplayer. Jocul are trei moduri multiplayer: Supply Raid și Survivors sunt lupte până la moarte⁠(en), în ultimul fiind exclusă posibilitatea de reapariție⁠(en); Modul „Interrogation” le cere echipelor să investigheze locurile în care se află cutiile de valori ale echipelor inamice, iar echipa care le găsește prima este desemnată câștigătoare. În fiecare mod, jucătorii aleg o facțiune—Hunters (un grup de supraviețuitori ostili) sau Fireflies (un grup de milițieni revoluționari)—și trebuie să-și ajute clanul să reziste prin strângerea de provizii în timpul meciului. Fiecare meci corespunde unei zi; atunci când jucătorii au supraviețuit douăsprăzece „săptămâni”, ei pot alege să schimbe tabăra. Prin uciderea inamicilor, învierea aliaților și crearea de obiecte noi, jucătorii primesc piese care pot fi convertite în provizii; piesele pot fi adunate și de pe corpurile inamicilor morți. Jucătorii pot căra mai mult echipament doar ce obțin mai multe puncte, în timp ce proviziile clanului cresc. Jucătorii pot conecta jocul la contul personal de Facebook, modificând numele și fețele membrilor clanului astfel încât să se potrivească cu cele ale jucătorilor care au cont pe Facebook. Jucătorii au posibilitatea să-și personalizeze înfățișarea cu pălării, căști, măști și embleme.
În septembrie 2013, izbucnirea epidemiei cu ciuperca mutantă Cordyceps face ravagii în Statele Unite, transformând gazdele umane în monștrii canibali pe măsură ce îi infectează. Într-o suburbie din Austin, Texas, Joel (Troy Baker) încearcă să fugă cu fratele său Tommy (Jeffrey Pierce) și fiica Sarah (Hana Hayes). Pe măsură ce fug, Sarah este împușcată de un soldat și moare în mâinile lui Joel. În cei douăzeci de ani care au urmat acestui incident, o mare parte din civilizație este distrusă de infecție. Supraviețuitorii trăiesc în zone de carantină puternic păzite de poliție, așezări independente și grupuri nomade. Joel lucrează ca traficant alături de partenera lui Tess (Annie Wersching) în zona carantină Boston, Massachusetts. Ei îl capturează pe Robert (Robin Atkin Downes), un dealer de pe piața neagră, pentru a recupera o ladă de arme pe care acesta o furase. Înainte ca Tess să-l omoare, Robert a dezvăluit ca a vândut lada Licuricilor, un grup de rebeli care se opune autorităților din zona de carantină.
Liderul Licuricilor, Marlene (Merle Dandridge), a promis că va dubla cantitatea de arme în schimbul escortării unei adolescente, Ellie (Ashley Johnson), în ascunzătoarea Licuricilor din clădirea capitolului din Boston, aflat în afara zonei carantină. Joel, Tess și Ellie se furișează noaptea, dar în urma unei confruntări cu o patrulă, descoperă că Ellie este infectată. Infectarea este completă în mai puțin de două zile, însă Ellie susține că a fost infectată cu trei săptămâni în urmă și că imunitatea ei ar putea fi folosită pentru găsirea unui remediu. În drumul spre Boston, ei trei trec de hoarde de infectați, aflând în cele din urmă că toți cei din ascunzătoare au fost omorâți. Tess dezvăluie faptul că a fost mușcată de un infectat; crezând în importanța lui Ellie, Tess se sacrifică înfruntând mai mulți soldați, pentru ca Joel și Ellie să scape. Joel decide să îl caute pe Tommy, un fost Licurici, cu speranța că îi va putea găsi pe Licuricii rămași. Cu ajutorul lui Bill (W. Earl Brown), un traficant care îi datora lui Joel o favoare, ei fac rost de un vehicul funcțional. În timp ce conduceau prin Pittsburgh, Pennsylvania, Joel și Ellie sunt copleșiți de bandiți, iar mașina lor este distrusă. Ei se aliază cu doi frați, Henry (Brandon Scott) și Sam (Nadji Jeter); după ce scapă din oraș, Sam este mușcat de un infectat, dar își ascunde rana de grup. În timp ce infecția pune stăpânire pe corp, Sam o atacă pe Ellie, dar Henry îl împușcă și se sinucide.
Toamna, Joel și Ellie îl găsesc pe Tommy în Jackson, Wyoming, unde a construit, alături de soția lui Maria (Ashley Scott), o așezare fortificată în apropierea unui baraj hidroelectric. Joel dorește să o lase pe Ellie cu Tommy, dar după ce îi amintește de Sarah, îi permite să stea cu el. Tommy le spune despre o ascunzătoare a Licuricilor de la Universitatea din estul Coloradoului. Ei găsesc universitatea abandonată, dar află că Licuricii s-au mutat la un spital în apropiere de Salt Lake City, Utah. Ei sunt atacați de bandiți, iar Joel este rănit grav. În timpul iernii, Ellie și Joel se adăpostesc în munți. Joel este pe moarte și depinde de Ellie, care are grijă de el. În timp ce vâna, Ellie dă de David (Nolan North) și James (Reuben Langdon), care doresc să-i ofere lui Ellie medicamente în schimbul mâncării; David dezvăluie că bandiții omorâți de Ellie și Joel la universitate făceau parte din grupul lor. Ellie reușește să conducă grupul lui David departe de Joel, dar este capturată; David intenționează să o recruteze în grupul lor de canibali. Ea scapă după ce îl omoară pe James, dar David o încercuiește într-un restaurant în flăcări. Între timp, Joel își revine și iese din adăpost pentru a o căuta pe Ellie. O găsește după ce ea l-a omorât pe David; Joel o îmbărbătează pentru a-și reveni din șocul uciderii acestuia și fug din loc.
Primăvara, Joel și Ellie ajung în Salt Lake City și sunt capturați de o patrulă a Licuricilor. La spital, Marlene le transmite lui Joel și Ellie că sunt pregătiți pentru o operație. Sperând că vor produce un vaccin care să lupte cu infecția, Licuricii vor să înlăture porțiunea infectată a creierului lui Ellie, lucru care ar ucide-o. Nedorind să o lase pe Ellie să moare, Joel se luptă pentru a ajunge în sala de operații și o cară pe Ellie, inconștientă, în garajul din parcare. Se luptă cu Marlene, pe care o împușcă fatal, pentru ca Licuricii să nu-i poată urmări. În timp ce ieșeau din oraș, Joel o minte pe Ellie și îi spune că Licuricii au găsit și alți oameni imuni, dar nu au reușit să producă un antidot și că au încetat să mai încerce.  În apropiere de casa lui Tommy, Ellie dezvălui că nu era singură când a fost infectată și resimte vina supraviețuitorului⁠(en). La insistențele sale, Joel jură că povestea sa despre Licurici este adevărată.
Naughty Dog a început să lucreze la The Last of Us în 2009, după lansarea jocului Uncharted 2: Among Thieves. Pentru prima dată în istoria companiei, Naughty Dog s-a împărțit în două echipe; în timp ce una lucra la Uncharted 3: Drake's Deception (2011), cealaltă s-a ocupat de The Last of Us. Regizorul Bruce Straley și directorul creativ Neil Druckmann au condus echipa responsabilă cu dezvoltarea lui The Last of Us.Druckmann vede The Last of Us ca pe o poveste a maturizării, în care Ellie se adaptează la supraviețuire după ce petrece mai mult timp cu Joel, precum și ca pe o explorare a cât de departe este dispus să meargă un tată pentru a-și salva copilul. Motivul principal al jocului este „viața merge mai departe”, acesta fiind prezentat într-o scenă în care Joel și Ellie descoperă o turmă de girafe, un concept pe care artistul John Sweeney l-a explicat ca fiind proiectat pentru a „reaprinde dorința de viață [a lui Ellie]”, după suferința de după confruntarea cu David. The Infected, conceptul central al jocului, au fost inspirați dintr-un segment al documetarului Planeta Pământ, în care era prezentată ciuperca Cordyceps. Deși aceasta infectează de regulă insectele, preluând controlul asupra funcțiilor motorii și forțându-le să ajute la cultivarea sa, jocul dezbate conceptul de evoluție al fungilor și de infectare a oamenilor, și rezultatele directe ale unei epidemii cauzate de această infecție.Relația dintre Joel și Ellie este tema principală a jocului, toate celelalte elemente dezvoltându-se în jurul ei. Actorii Troy Baker și Ashley Johnson i-au dublat și au furnizat mișcările lui Joel și Ellie. Ambii au participat, alături de directorul creativ Neil Druckmann, la dezvoltarea personajelor și a poveștii; de exemplu, Baker l-a convins pe Druckmann că Joel va avea grijă de Tess deoarece se simțea singur, iar Johnson l-a convins pe Druckmann că Ellie ar trebui să fie mai puternică și mai defensivă. Aspectul fizic al lui Ellie a fost de asemenea refăcut în timpul dezvoltării pentru a o face să semene mai mult cu Johnson. Și alte personaje din joc au trecut prin mai multe schimbări. Tess a fost planificată inițial ca principalul antagonist al The Last of Us, dar echipei i-a venit greu să creadă în motivațiile sale. Sexualitatea personajului Bill era vagă în scenariu, dar a fost modificată mai târziu pentru a-i evidenția homosexualitatea.
The Last of Us are o coloană sonoră originală compusă de Gustavo Santaolalla, alături de piese compuse de Andrew Buresh, Anthony Caruso și Jonathan Mayer. Cunsoscut pentru compozițiile sale minimaliste, Santaolalla a fost contactat la începutul dezvoltării. La compunerea coloanei sonore a folosit o gamă largă de instrumente, printre care și unele cu care nu era familiarizat, dându-i o impresie de pericol și inocență. Această abordare minimalistă a fost folosită și pentru sunetele și designul jocului. Sunete infectaților au fost înregistrate la începutul dezvoltării; echipa a încercat mai multe sunete pentru a obține ceea ce își doreau. Pentru a obține sunetul Clickerilor, au angajat-o pe actrița de dublaj Misty Lee, care a furnizat un sunet pe care sunetistul șef Phillip Kovats l-a descris ca avându-și originea în „fundul gâtului”. Departamentul artistic s-a inspirat din mai multe surse, precum fotografiile făcute de Robert Polidori după Uraganul Katrina, care au fost folosite ca model în proiectarea zonelor inundate din Pittsburgh. Angajații departamentului artistic au fost nevoiți să dezbată lucrurile pe care doresc să le includă, venind cu mai multe propuneri în timpul dezvoltării. În cele din urmă, departamentul a stabilit un echilibru între simplicitate și detaliu; în timp ce Straley și Druckmann preferau prima variantă, departamentul o prefera pe cea de-a doua. Genericul de la începutul jocului a fost creat de studioul din San Diego deținut de Sony.Echipa a creat un nou motor pentru a putea implementa toate mecanicile dorite. Inteligența artificială a fost implementată în așa fel încât să se coordoneze cu jucătorii; adăugarea lui Ellie ca AI fiind una din marile contribuții aduse motorului. Motorul de iluminare a fost de asemenea recreat, pentru a incorpora iluminarea slabă⁠(en), în care lumina soarelui se strecoară printre spații și se reflectă pe suprafețe. Dezvoltarea jocului a fost una dificilă pentru echipă, aceasta simțind faptul că fiecare mecanică de joc trebuie analizată minuțios. Interfața jocului⁠(en) a fost modificată de mai multe ori în timpul dezvoltării.The Last of Us a fost anunțat la data de 10 decembrie 2011, la gala premiilor Spike Video Game, anunț urmat de primul videoclip de prezentare și de un comunicat de presă oficial prin care au fost dezvăluite mai multe din caracteristicile jocului. Anunțul a mărit interesul arătat în industria jocurilor, lucru atribuit de jurnaliști reputației studioului Naughty Dog. Jocul nu a fost lansat la timp, ratând data la care s-a dorit a fi lansat inițial, cea de 7 mai 2013, fiind amânat pentru 14 iunie 2013 pentru rafinarea caracteristicilor acestuia. Pentru a mări încasările provenit din precomenzi⁠(en), Naughty Dog a colaborat cu mai multe magazine online, oferind ediții speciale având conținut suplimentar.
Primul DLC a fost lansat odată cu jocul. Season Passul includea acces la toate DLC-urile, abilități noi și documentarul Grounded: Making The Last of Us; lansat online în februarie 2014. Alte două DLC-uri au fost incluse într-o parte din ediții speciale și au fost și ele disponibile odată ce jocul a fost lansat. Pachetul Sights and Sounds includea coloana sonoră, o temă dinamică pentru ecranul de start al consolei PlayStation 3, și două avataruri. Pachetul Survival cuprindea două înfățișări noi, câte una pentru Ellie și Joel, disponibile după terminarea jocului, bani și puncte de experiență în joc, precum și obiecte personalizabile pentru modul multiplayer. Pachetul de hărți Abandoned Territories,lansat la 15 octombrie 2013, a adăugat patru hărți noi pentru modul multiplayer, bazate pe locațiile din povestea jocului. Nightmare Bundle, lansat la 5 noiembrie 2013, a adăugat o colecție de zece obiecte pentru cap, nouă care puteau fi cumpărate separat.The Last of Us: Left Behind a adăugat jocului o campanie pentru un singur jucător, fiind un prequel al poveștii principale, în care protagoniști sunt Ellie și prietenul ei Riley. A fost lansat la 14 februarie 2014 ca DLC și la 12 mai 2015 ca pachet de expansiune de sine stătător. Un al treilea pachet a fost lansat la 6 mai 2014, care era compus din cinci DLC-uri separate: Grounded adăugat un nou nivel de dificultate jocului și DLC-ul Left Behind; pachetul de hărți Reclaimed Territories  venea cu mai multe hărți pentru multiplayer; Professional Survival Skills Bundle și Situational Survival Skills Bundle au adăugat opt noi abilități pentru modul multiplayer; iar Survivalist Weapon Bundle a adăugat patru arme noi. Grit and Gear Bundle a fost lansat la 5 august 2014 și cuprindea armuri noi pentru cap, măști și gesturi noi pentru personaje. O variantă Game of the Year Edition conținând toate DLC-urile a fost lansat în Europa la 11 noiembrie 2014.
La 9 aprilie 2014, Sony a anunțat lansarea lui The Last of Us Remastered, o variantă îmbunătățită a jocului pentru PlayStation 4. A fost lansat la 29 iulie 2014 în America de Nord. Varianta Remastered vine cu o grafică îmbunătățită, mărind câmpul vizual⁠(en). Mecanicile de luptă au fost și ele îmbunătățite, iar rata de cadre pe secundă⁠(en) a fost și ea mărită. Printre caracteristicile noi se numără și opțiuni audio avansate, comentariu audio și modul foto. Sunt incluse și DLC-urile lansate în trecut, inclusiv Left Behind și o parte din hărțile multiplayer. Echipa dezvoltatoare a dorit să facă o remasterizare reală, menținând „aceeași experiență de bază” fără a face schimbări mari în povestea sau mecanicile jocului.
The Last of Us a primit recenzii pozitive. Media notelor centralizată de Metacritic dă un scor de 95 de puncte din 100, bazat pe 98 de recenzii. Este al cincilea cel mai bine cotat joc de Playstation 3 pe Metacritic. Criticii au apreciat dezvoltarea personajelor, povestea și subtextul acesteia, designul și sunetul jocului, precum și felul în care au fost portretizate femeile și personajele LGBT. Jocul este considerat a fi unul din cele mai importante titluri lansate pentru a șaptea generație de console, și a fost inclus în mai multe liste dedicate celor mai bune jocuri video din toate timpurile. Colin Moriarty de la IGN consideră că The Last of Us este „o capodoperă” și „cel mai bun joc care poate fi jucat numai pe PlayStation 3”, iar Edge îl consideră drept „povestea cea mai convingătoare și mai rezonantă emoțional” din generația de console din acea vreme. Oli Welsh de la Eurogamer a scris că este „un far de speranță” pentru genul survival horror; Andy Kelly de la Computer and Video Games a declarat că „Naughty Dog se află în cel mai bun moment al său”, considerând și că povestea este memorabilă, iar Moriarty de la IGN o consideră una din caracteristicile care fac jocul să iasă în evidență. David Meikleham de la Revista Oficială PlayStation a scris că ritmul a contribuit la îmbunătățirea poveștii, nesimțind trecerea timpului și având călătorie de care s-a bucurat la fiecare pas, iar Jim Sterling de la Destructoid a lăudat momentele de suspans ale jocului. Richard Mitchell de la Joystiq conideră că narațiunea a îmbunătățit relațiile dintre personaje.Personajele-în special relația dintre Joel și Ellie-au fost și ele apreciate. Matt Helgerson de la Game Informer a scris că a simțit faptul că se poate identifica cu relația intre personaje, numind-o „vie” și „bine creionată”. Welsh de la Eurogamer a mai menționat că personajele au fost dezvoltate cu „atenție și măiestrie”, apreciind valoarea lor emoțională, iar Mitchell de la Joystiq consideră că relația dintre personaje este una veridică și emoționantă. Meikleham de la PlayStation Official Magazine i-a numit pe Joel și Ellie cele mai bune personaje din toate jocurile de Playstation 3, în timp ce Moriarty de la IGN le consideră ca fiind unul din punctele tari ale jocului. Kelly de la Computer and Video Games consideră că personajele sunt detaliate și că a devenit atașat de povestea lor. Philip Kollar de la Polygon a simțit faptul că Ellie este credibilă, facilitând dezvoltarea atașamentului față de ea, și că relația dintre personaje a fost ajutată de conversațiile întâmplătoare din joc. Interpretarea personajelor a fost și ea apreciată, cu Edge și Welsh de la Eurogamer menționând faptul că scenariul a fost ajutat de aceasta.Mulți critici au considerat că luptele din joc sunt inovatoare și diferite față de alte jocuri. Helgeson de la Game Informer a apreciat vulnerabilitatea personajelor din timpul luptelor, în timp ce Kelly de la Computer and Video Games a fost mulțumit de varietatea de manevre de luptă. Moriarty de la IGN consideră că sistemul de fabricare al armelor a venit în ajutorul luptelor, și că acestea au contribuit la valoarea emoțională a poveștii, făcându-i pe inamici să pară „umani”. Mitchell de la Joystiq a venit cu remarci similare, menționând faptul că Joel se simte copleșit de multitudinea de inamici omorâți. Welsh de la Eurogamer a constatat faptul că luptele sunt pline de suspans. Tom Mc Shea de la GameSpot a scris că inteligentul artificial a afectat în mod negativ luptele, cu inamicii ignorând deseori companionul jucătorilor. Kolar de la Polygon consideră că luptele sunt nedrepte, în special când jucătorul se confruntă cu Infectații.
Caracteristicile vizuale ale jocului au fost apreciate de mulți critici. Kelly de la Computer and Video Games consideră că designul artistic al jocului este unul remarcabil, iar Welsh consideră că „te lasă cu gura căscată”. Mc Shea de la GameSpot a considerat că reprezentarea vizuală a lumii post-apocalipticii este una „monotonă”, fiind repetată de mai multe ori în trecut. Grafica a fost des apreciată ca fiind cea mai bună din orice joc de PlayStation 3, cu Helgeson de la Game Informer numind-o „fără egal în jocurile pentru console” cu Moriarty de la IGN declarând că a contribuit la realismul jocului. Sterling de la Destructoid a considerat că, deși jocul este impresionant din punct de vedere vizual, el prezintă mai multe probleme tehnice, cu texturi „neclare și nedetaliate” care se regăsesc în prima parte a jocului, lucru care a avut un impact negativ asupra graficii jocului.Lumea și mediul jocului au atras multe aprecieri din partea criticilor. Kelly de la  Computer and Video Games a menționat că mediul este unul „mare, detaliat și înțesat cu secrete”, și că The Last of Us își „maschează” cu succes linearitatea. Edge a repetat aceleași remarci, adăugând faptul că desingul nivelurilor acompaniază cu bine povestea. Helgeson de la Game Informer a scris că lumea redă „singurătatea cu eficiență”. IGN, prin Moriarty, a apreciat elementele de design adăugate în mai multe locuri din lumea jocului, precum notițe ascunse și scrisori.Criticii au apreciat și felul în care au fost folosite sunetele în The Last of Us. Welsh a considerat că sunetul a fost mult mai bun ca în alte jocuri, în timp ce Helgeson l-a numit „uimitor”. Mc Shea de la GameSpot a menționat că sunetele adăugate au contribuit la efectele mecanicilor de joc, în special în cazul în care jucătorul se ascunde de inamici. Kelly de la Computer and Video Games consideră că sunetele ambientale au avut un impact pozitiv asupra jocului, apreciind totodată și coloana sonoră a lui Gustavo Santaolalla ca fiind „aerisită și delicată". Helgeson și Sterling au numit coloana sonoră drept „evocatoare”, cu ultimul considerând-o un plus pentru joc.Redarea violenței din The Last of Us a generat mai multe comentarii din partea criticilor. Ben Gilbert de la Engadget a considerat că atenția obsesivă a jocului pe lupte „a fost un rău necesar care a condus duo-ul fragil al protagoniștilor spre siguranță”, nefiind folosit doar ca metodă pentru a atinge anumite obiective. Kirk Hamilton de la Kotaku a remarcat că violența a fost una „dură, consecventă și necesară”, nefiind adăugată fără motiv. Anthony John Agnello de la USGamer a remarcat că jocul amintește des de negativitatea asociată violenței, făcând intenționat ca jucătorii să se simtă necomfortabili în timpul luptelor violente. El a mai menționat că decesele din joc nu au fost nenecesare sau nejustificate, făcând povestea mai puternică. Kelly de la Computer and Video Games a declarat că, în ciuda luptelor „incredibil de brutale”, violența nu a părut niciodată nelalocul ei. Welsh a venit cu remarci asemănătoare, declarând că violența nu este „desensibilizată sau fără scrupule”. Matt Helgeson de la Game Informer a observat că violența din joc i-a făcut pe jucători să pună la îndoială moralitatea alegerilor lor. Mitchell a menționat că violența a fost „proiectată pentru fi necomfortabilă”, îmbogățind caracterul lui Joel. Înainte de lansarea jocului, Keith Stuart de la The Guardian a scris că acceătarea violenței depinde de contextul jocului.Mulți critici au discutat și despre portretizarea personajelor feminine. Jason Killingsworth de la Edge a apreciat faptul că jocul nu are personaje feminine cu caracter sexual, menționând că „oferă un antidot revigorizant sexismului și atitudinilor învechite față de genuri adoptate de majoritatea jocurilor mari”. Ellie Gibson de la Eurogamer a lăudat personajul lui Ellie ca fiind „uneori puternică, uneori vulnerabilă, dar niciodată un clișeu”. Ea a simțit că Ellie este portretizată inițial ca o „fată în primejdie”, dar acest concept este subminat. Carolyn Petit de la GameSpot a apreciat personajele feminine, considerându-le simpatetice și aflate într-un conflict moral, dar a scris că genurile în jocuri video ar trebui evaluate „conform meritelor proprii, nu în comparație cu alte jocuri”. Chris Suellentrop de la The New York Times a recunoscut că Ellie este un personaj plăcut și „uneori puternic”, dar a susținut că The Last of Us „este de fapt povestea lui Joel”, menționând că este „un alt joc video făcut de bărbați, pentru bărbați și despre bărbați”. The Last of Us a fost lăudat și pentru felul în care au fost redate personajele LGBT. Sam Einhorn de la GayGamer.net a simțit că dezvăluirea sexualității lui Bill „a îmbogățit caracterul personajului ... fără a-l tokeniza”. Organizația americană GLAAD l-a numit pe Bill „unul din cele mai intrigante personaje LGBT ale anului 2013”, considerându-l „cu multe defecte. dar unic”. Un sărut între două personaje feminine din Left Behind a stârnit reacții pozitive.
În șapte zile de la lansare, The Last of Us s-a vândut în peste 1,3 milioane de exemplare, devenind jocul cu cele mai încasări la debut în anul 2013. După trei săptămâni, au fost vândute peste 3,4 milioane de unități, fiind considerată drept cea mai mare lansare a unui joc original de la L.A. Noire în 2011 și cel mai rapid vândut joc video pentru PlayStation 3 în 2013 la acea vreme. A devenit și cel mai bine vândut joc pe cale digitală prin intermediul PlayStation Store pentru PlayStation 3, deși date numerice privind vânzările nu au fost dezvăluite; acest record a fost întrecut de  Grand Theft Auto V. The Last of Us a devenit al zecelea cel mai bine vândut joc al anului 2013. Până în august 2014, au fost vândute peste opt milioane de exemplare, cu șapte milioane pe PlayStation 3 și un milion pe PlayStation 4. Este al treilea cel mai bine vândut joc din toate timpurile pentru Playstation 3. În Regatul Unit, jocul a rămas pe prima poziție pentru șase săptămâni consecutiv, egalând recorduri stabilite de titluri lansate pe mai multe platforme. În 48 de ore de la lansare, The Last of Us a generat vânzări de peste 3 milioane de lire sterline, cât a avut Man of Steel ca încasări în aceeași perioadă. Jocul a fost pe primul loc și în clasamentele din Statele Unite, Franța, Irlanda, Italia, Olanda, Suedia, Finlanda, Norvegia, Danemarca, Spania, și Japonia.
The Last of Us este unul din cele mai premiate jocuri din toate timpurile, câștigând peste 240 de premii dedicate Jocului Anului. Înainte de lansare, a primit mai multe premii pentru videoclipurile prezentate la E3. A fost al doilea cel mai bine notat joc al anului 2013, conform agregatoarelor Metacritic și GameRankings, în urma lui Grand Theft Auto V. Jocul a apărut pe mai multe liste de la sfârșitul anului dedicate celor mai bune jocuri ale anului 2013, fiind primul la a 41-a ediție a Premiilor Annie, The A.V. Club, Premiile Academiei Britanice pentru jocuri video, Canada.com, Daily Mirror, The Daily Telegraph, Destructoid, a 17-a ediție a premiilor anuale DICE, The Escapist, GamesRadar, GameTrailers,  a 14-a ediție a Premiilor Developers Choice, Game Revolution, Giant Bomb, Good Game, Hardcore Gamer, IGN, IGN Australia, International Business Times, Kotaku, VG247, și VideoGamer.com. A fost numit și cel mai bun joc pentru PlayStation de GameSpot, GameTrailers, Hardcore Gamer, și IGN. Naughty Dog a câștigat premiile de Studioul Anului și Cel mai bun dezvoltator din partea The Daily Telegraph, Edge, la Premiile Golden Joystick, Hardcore Gamer, și la gala Spike VGX 2013.Baker și Johnson au primit mai multe nominalizări pentru interpretarea lui Joel și Ellie. Baker a câștigat premii din partea Hardcore Gamer și la Spike VGX 2013, în timp ce Johnson a câștigat mai multe premii la gala Premiilor Academiei Britanice pentru jocuri video, Premiile DICE, VGX 2013, și din partea The Daily Telegraph. Povestea jocului a primit și ea premii din partea Academiei Britanice, un premiu DICE, un premiu Game Developers Choice, premiul Golden Joystick, un premiu din partea Asociației Scenariștilor Americani, și din partea site-urilor GameTrailers, Giant Bomb, Hardcore Gamer, și IGN. Sunetul și muzica au fost și ele recompensate cu un premiu DICE, un premiu Inside Gaming, și unul din partea IGN. Designul grafic și artistic a câștigat mai multe premii din partea lui Destructoid, DICE, Golden Joystick, și IGN.The Last of Us a primit și premiul DICE pentru Inovație în Gaming, și premiul de cel mai bun Third Person Shooter din partea GameTrailers. Jocul a mai primit și premii precum cea mai bună franciză nouă din partea Hardcore Gamer, cel mai bun joc nou la premiile Golden Joystick, și Cel mai bun debut din partea Giant Bomb. IGN i-a mai acordat și premiile pentru cel mai bun sunet, cel mai bun Multiplayer pentru PlayStation 3, cel mai bun joc de acțiune-aventură pentru PlayStation 3, și cel mai bun joc al anului 2013. La premiile British Academy Video Games a mai primit distincția de cel mai bun joc de acțiune-aventură, același premiu fiind acordat și de The Escapist. A fost numit cel mai bun joc de acțiune al anului de către Hardcore Gamer și cel mai bun joc de aventură al anului la Premiile DICE.
O serie de benzi desenate, compusă din patru reviste, intitulată The Last of Us: American Dreams, a fost publicată de Dark Horse Comics între aprilie și iulie 2013. Scrise de Druckmann și ilustrate de Faith Erin Hicks, benzile desenate relatează acțiunile care au avut loc înaintea celor din joc, trecând în revistă călătoria dintre Ellie, mai tânără decât în joc, și Riley.La 6 martie 2014, Sony a anunțat că Screen Gems va fi distribuitorul unei adaptări filmografice a The Last of Us, cu scenariul scris de Druckmann și produs de Sam Raimi. Până în ianuarie 2015, Druckmann a terminat a doua schiță a scenariului, pe care l-a parcurs alături de alți actori. De atunci pregătirile au stagnat, iar Druckmann a declarat în aprilie 2016 că filmul a intrat în development hell. La 15 noiembrie 2016, Raimi a declarat pentru IGN că pregătirile pentru film s-au oprit după ce Sony nu s-a înțeles cu Druckmann. La 28 iulie 2014, distribuția jocului a interpretat mai multe scene în Santa Monica, California, acompaniată de muzica lui Santaolalla, avându-l ca regizor pe Druckmann, și cu grafică din partea lui Alex Hobbs. Actrița Maisie Williams din Urzeala tronurilor și-a exprimat dorința de a o juca pe Ellie, contactându-i pe Druckmann și Raimi pentru a primi rolul.
În februarie 2014, Druckmann a declarat că șansele ca o continuare să fie lansată sunt de 50%, și că povestea trebuie să găsească o poveste „care merită povestită, și care nu se repetă”. În iulie 2014,  Arne Meyer a declarat că dacă nu va fi lansată o continuare, acest lucru „ar fi un deserviciu” pentru studio și fani. În iunie 2015, discutând despre viitorul său la Naughty Dog într-un interviu, actorul Nolan North a menționat „Știu că fac un Last of Us 2”; Druckmann a dat mai multe detalii, susținând că o mică echipă de la Naughty Dog a venit cu mai multe idei și a început să proiecteze prototipuri pentru o continuare, dar au fost întrerupte atunci când echipa dezvoltatoare și-a concentrat atenția pe Uncharted 4: A Thief's End, care a fost lansat la 10 mai 2016.La evenimentul PlayStation Experience din 3 decembrie 2016, s-a anunțat faptul că se lucrează la The Last of Us Part II. Videoclipul de prezentare al jocului dezvăluie întoarcerea lui Ellie și Joel, care are loc la cinci ani după acțiunea din primul joc; jucătorii o vor controla pe Ellie. Santaolalla se va întoarce în poziția de compozitor al coloanei sonore a jocului, iar Druckmann se ocupă de realizarea scenariului, alături de Halley Gross; Straley nu va fi regizorul jocului.

Titan (sau Saturn VI) este cel mai mare satelit al planetei Saturn. Acesta este singurul satelit natural cunoscut care are o atmosferă densă, și singurul corp ceresc, altul decât Pământul, pentru care există o dovadă clară că are o suprafață lichidă.Titan este al șaselea satelit sferoidal al planetei Saturn. Adesea descris ca o planetă-satelit, Titan are un diametru cu aproximativ 50% mai mare decât al Lunii, satelitul Pământului, și este cu 80% mai masiv. Acesta este al doilea satelit ca mărime din Sistemul Solar, după Ganymede, satelitul lui Jupiter, și este mai mare ca volum față de cea mai mică planetă din Sistemul Solar, Mercur, deși doar pe jumătate ca masă. Accelerația gravitațională de la suprafață (0,14g) este ceva mai mică decât cea lunară (0,17g). Titan a fost primul satelit cunoscut al lui Saturn, fiind descoperit în 1655 de către astronomul olandez Christiaan Huygens, și a fost al cincea satelit al unei planete în afară de Pământ care a fost descoperit de către oameni.Titan este format în principal din apă înghețată și rocă. La fel ca și în cazul planetei Venus înainte de era spațială, atmosfera densă și opacă a împiedicat studiul suprafeței lui Titan. În prezent există informații suficiente despre suprafața satelitului odată cu sosirea misiunii Cassini-Huygens în 2004, care a descoperit inclusiv lacuri de hidrocarburi lichide în regiunile polare ale satelitului. Suprafața este tânără din punct de vedere geologic, dar au fost descoperite și câteva cratere de impact. Suprafața conține mai mulți munți și câțiva posibili criovulcani, dar este în general netedă. La ecuator se mai găsesc deșerturi cu dune de nisip, în care „nisipul” este alcătuit din gheață.Atmosfera lui Titan este compusă în mare parte din azot sub formă gazoasă; alte componente minore ducând la formarea de nori de metan și etan și de smog organic bogat în azot. Schimbările climatice, inclusiv vânt și ploaie, creează caracteristici similare cu cele de la suprafața Pământului, cum ar fi dune de nisip, râuri, lacuri, mări (probabil din metan și etan lichid) și delte, și este dominat de tipare meteorologice sezoniere similare celor de pe Pământ. Cu lichidele sale (atât de suprafață cât și subterane) și atmosfera robustă de azot, ciclul metanului de pe Titan este considerat a fi asemănător cu ciclul apei de pe Pământ, dar la o temperatură mult mai mică.
Se crede că acest satelit ar putea fi o posibila gazdă pentru viață extraterestră microbiană sau, cel puțin, un mediu prebiotic bogat în chimie organică complexă cu un posibil ocean lichid subteran care ar servi ca un mediu biotic.
Titan a fost descoperit la 25 martie 1655 de către astronomul olandez Christiaan Huygens. Huygens a fost inspirat de descoperirea de către Galileo Galilei a patru sateliți ai planetei Jupiter în 1610 și a îmbunătățit tehnologia sa de construcție a unui telescop. Christiaan, cu ajutorul fratelui său Constantijn Huygens, Jr., a început să construiască telescoape în jurul anului 1650. Christiaan Huygens a descoperit acest satelit ce se rotește în jurul lui Saturn cu primul telescop pe care l-au construit.El l-a numit simplu Saturni Luna (sau Luna Saturni, în latină cu sensul de „Luna lui Saturn”) în lucrarea sa publicată în 1655 De Saturni Luna Observatio Nova. După ce Giovanni Domenico Cassini și-a publicat descoperirile sale privind încă patru sateliți ai planetei Saturn în perioada 1673 -1686, astronomii au început să se refere la acestea ca Titan sau ca Saturn I până la V (cu Titan în poziția a patra). Alte epitete timpurii pentru Titan includ „un satelit obișnuit al lui Saturn”. Titan este numit oficial Saturn VI deoarece după noile descoperiri din 1789 schema de numerotare a fost înghețată pentru a se evita orice noi confuzii (Titan a mai fost botezat cu numerele II, IV și VI). Numeroși sateliți mici mai aproape de Saturn au fost descoperiți de atunci.
Numele Titan, la fel ca numele a toți cei șapte sateliți cunoscuți ai lui Saturn în acel moment, a fost dat de către John Herschel (fiul lui William Herschel, cel care a descoperit Mimas și Enceladus) în publicația sa din 1847 Results of Astronomical Observations Made at the Cape of Good Hope.El a propus numele de Titani mitologici (greaca veche: Τῑτάν), surorile și frații lui Cronos, cel care a fost numit Saturn de către romani. În mitologia greacă, titanii erau o rasă de zeități puternice, fii lui Uranus și ai Gaiei, cei care au domnit în timpul legendarei Epoci de Aur.
Titan se rotește în jurul lui Saturn o dată la fiecare 15 zile și 22 ore terestre. Ca și Luna Pământului și mulți alți sateliți ai giganților de gaz, perioada sa orbitală este identică cu perioada de rotație; Titan fiind blocat mareic în rotație sincronă cu Saturn, și de aceea arată mereu aceeași față spre planetă. Din acest motiv, există un punct sub-saturnian pe suprafața sa în care planeta Saturn pare să stea direct deasupra capului. Longitudinile pe Titan sunt măsurate la vest de meridianul care trece prin acest punct. Excentricitatea sa orbitală este de 0,0288 și planul orbital este înclinat cu 0,348 grade în raport cu ecuatorul lui Saturn. Privit de pe Pământ, satelitul are o distanță unghiulară de aproximativ 20 de raze saturniene (în jur de peste 1,2 milioane de kilometri) față de Saturn și subscrie un disc de 0,8 secunde de arc în diametru.
Titan este blocat într-o rezonanță orbitală de 3:4 cu micul satelit Hyperion care are forme neregulate. O evoluție „lentă și netedă” prin rezonanță în care Hyperion ar fi migrat de pe o orbită haotică este considerată puțin probabilă, pe baza modelelor. Hyperion, cel mai probabil, s-a format dintr-o insulă orbitală stabilă, în timp ce masivul Titan a absorbit sau respins corpurile cerești care s-au apropiat de el.
Titan are un diametru de 5.152 km. Spre comparație, planeta Mercur are un diametru de 4.879 km, Luna are 3.474 km, iar Pământul 12.742 km. Înainte de sosirea sondei spațiale Voyager 1 în 1980, se credea că Titan este puțin mai mare decât Ganymede (diametru 5.262 km) și prin urmare cel mai mare satelit din Sistemul Solar; această supraestimare a fost cauzată de atmosfera densă și opacă a lui Titan care se întinde pe mai mulți kilometri în sus față de suprafața sa, mărindu-i diametrul său aparent. Diametrul lui Titan și masa sa (și, astfel, densitatea acestuia) sunt similare cu cele ale sateliților lui Jupiter, Ganymede și Callisto. Pe baza densității sale de 1,88 g/cm3, compoziția lui Titan este jumătate apă înghețată și jumătate rocă. Deși similar în compoziție cu Dione și Enceladus, acesta este mai dens din cauza compresiei gravitaționale.
Titan este probabil diferențiat în mai multe straturi, cu un centru de rocă de 3.400 km, înconjurat de mai multe învelișuri din diferite forme de cristalizare a gheții. Interiorul său poate fi încă fierbinte și posibil să se găsească acolo un strat de lichid, un fel de „magmă” compusă din apă și amoniac între crusta de gheață și straturile mai adânci de gheață create de presiunea mare a formelor de gheață. Prezența amoniacului permite apei să rămân în stare lichidă chiar și la temperaturi scăzute de 176 K (-97,15 °C) (amestec eutectic cu apă). Existența unui astfel de ocean a fost recent dovedită de sonda Cassini pe baza existenței unor unde radio naturale de frecvență extrem de joasă în atmosfera lui Titan. Suprafața lui Titan este considerată a fi un reflector slab al acestor unde radio, astfel încât acestea ar putea fi reflectate de către gheața lichidă dintr-un ocean subteran. Caracteristicile de suprafață au fost observate sistematic de către sonda Cassini care a trecut la 30 km în perioada octombrie 2005 și mai 2007, ceea ce sugerează că scoarța (crusta) este decuplată de interior, oferind dovezi suplimentare pentru existența unui strat interior de lichid.Un studiu de la începutul anului 2000 realizat de către Institutul de Cercetări Planetare DLR de la Berlin-Adlershof a plasat Titan într-un grup de „sateliți mari de gheață” alături de Callisto și Ganymede.
Titan este singurul satelit cunoscut care are mai mult decât o urmă de atmosferă. Observațiile sondelor spațiale Voyager au arătat că atmosfera este mai densă decât a Pământului, cu o presiune la suprafață de aproximativ 1,45 ori mai mare decât cea a Pământului. Atmosfera satelitului Titan este de aproximativ 1,19 de ori mai masivă decât atmosfera totală a Pământului. Atmosfera are straturi opace care blochează majoritatea luminii primite de la Soare și din alte surse, ceea ce face ca detaliile suprafeței să nu fie vizibile. Atmosfera este atât de groasă și gravitația atât de scăzută încât oamenii ar putea zbura prin ea prin bătaia unor „aripi” atașate la brațele lor. Gravitația mică a Titanului face ca atmosfera să fie mult mai extinsă decât cea a Pământului, chiar și la o distanță de 975 km, sonda Cassini a trebuit să facă ajustări pentru a menține o orbită stabilă împotriva forțelor de frecare atmosferice. Atmosfera Titanului este opacă la numeroase lungimi de undă și un spectru de reflexie complet al suprafeței este imposibil să fie realizat din exterior. Nu a fost realizat până la sosirea misiunii Cassini-Huygens în 2004, când s-au obținut primele imagini directe ale suprafeței lui Titan. Sonda Huygens a fost în imposibilitatea de a detecta direcția Soarelui în timpul coborârii sale, și, deși a fost în măsură să ia imagini de la suprafață, echipa tehnică a sondei Huygens a comparat procesul cu cel de „a face fotografii într-o parcare la asfințit”.
Prezența unei atmosfere semnificative a fost suspectată de către astronomul spaniol Josep Comas Sola, care a observat un limb întunecat distinct pe Titan în 1903 și a fost confirmată de Gerard P. Kuiper în 1944 pe baza unei tehnici spectroscopice care a estimat o presiune parțială atmosferice a metanului de ordinul a 100 de milibari (10 kPa). Observațiile ulterioare din anii 1970 au arătat că cifrele lui Kuiper au fost subestimate semnificativ; abundența de metan în atmosfera lui Titan fiind de zece ori mai mare, iar presiunea de la suprafață fiind cel puțin de două ori mai mare față de ceea prezisă. Presiunea ridicată a suprafeței a fost un indiciu că metanul ar putea constitui doar o mică parte din atmosfera lui Titan. În 1981, Voyager 1 a făcut primele observații detaliate ale atmosferei lui Titan, arătând că presiunea la suprafață este mai mare decât cea a Pământului, având 1,5 bari.
Atmosfera lui Titan este cea mai densă și cea mai bogată în azot din Sistemul Solar în afară de cea a Pământului. Compoziția atmosferică în stratosferă este de 98,4% azot, restul de 1,6% fiind în mare parte metan (1,4%) și hidrogen (0,1-0,2%). Deoarece metanul se condensează în atmosferă la altitudini înalte, abundența sa crește cu scăderea înălțimii, sub tropopauză, la o altitudine de 32 km, stabilizându-se la o valoare de 4,9% între 8 km și suprafața sa. Există urme și ale altor hidrocarboni, cum ar fi urme de etan, diacetilenă, metilacetilenă, acetilenă și propan, dar și alte gaze ca argonul, cianoacetilena, acidul cianhidric, dioxidul de carbon, cianogen și heliu. Culoarea portocalie, așa cum este apare din spațiul cosmic, poate fi datorată unor alte complexe chimice în mici cantități, posibil tolini, precipitate organice ca tarul. Se crede că hidrocarbonii apar în atmosfera superioară ca urmare a reacțiilor rezultate din disiparea metanului de către lumina ultravioletă a soarelui, producând o ceață groasă de culoare portocalie. Satelitul nu are câmp magnetic, deși unele studii din 2008 au dovedit că Titan a reținut rămășițele câmpului magnetic al lui Saturn în scurtele momente când a trecut în afara magnetosferei saturniene când este expus direct vântului solar. Acest câmp ar putea ioniza și ar purta unele molecule din vârful atmosferei. În noiembrie 2007, oamenii de știință au descoperit prezența ionilor negativi care are au masa de 10.000 de ori mai mare decât masa hidrogenului din ionosfera lui Titan, se consideră că aceștia se prăbușesc în regiuni mai joase, unde formează ceața portocalie care face invizibilă suprafața satelitului. Structura acestora nu este cunoscută în prezent, dar se presupune că sunt tolini, și ar putea fi baza apariției unor structuri moleculare mult mai complexe, cum ar fi hidrocarburile aromatice policiclice..
Energia primită de la Soare ar fi trebuit să convertească toate urmele de metan din atmosfera lui Titan în hidrocarboni mai complecși în ultimii 50 de milioane de ani (o perioadă scurtă comparată cu vârsta Sistemului Solar). Aceasta lucru sugerează că metanul este realimentat cumva dintr-un rezervor aflat la suprafață sau în interiorul satelitului Titan. Deoarece atmosfera lui Titan conține de 1000 de ori mai mult metan decât monoxid de carbon se ia în calcul contribuțiile semnificative ale ciocnirilor cu comete, deoarece cometele sunt compuse mai mult din monoxid de carbon decât din metan. Ca satelitul Titan să fi captat ca atmosferă o parte din nebuloasa saturniană timpurie, în momentul genezei Sistemului Solar, nu pare posibil deoarece în acest caz ar trebui să aibă o abundență atmosferică similară nebuloasei solare, incluzând hidrogen și neon. Mulți astronomi cred că originea metanului din atmosfera lui Titan este satelitul însuși, considerându-se că metanul este eliberat de erupțiile criovulcanice. O posibilă origine biologică a metanului nu a fost exclusă.Există de asemenea un model al circulației aerului, care a fost identificat ca urmând direcția de rotație a lui Titan, de la vest către est. Observațiile atmosferei, realizate în 2004 de Cassini, sugerează că Titan este și un „super-rotitor”, asemănător plantei Venus, având o atmosferă care se rotește mult mai repede decât suprafața sa..Ionosfera satelitului Titan este mult mai complexă decât a Terrei, având o ionosferă principală la o altitudine de 1.200 km, dar prezintă și un înveliș adițional de particule încărcate la altitudinea de 63 de km. Acest lucru face ca atmosfera să fie împărțită în două camere cu rezonanțe radio diferite. Sursele undelor radio naturale ale lui Titan sunt însă neclare, deoarece nu pare să existe o activitate luminoasă extinsă.
Temperatura la suprafață este de aproximativ 94 K (−179 °C, sau −290 °F). La această temperatură apa înghețată nu se evaporă, astfel încât atmosfera este aproape lipsită de vapori de apă. Ceața din atmosferă contribuie la anti-efectul de seră al satelitului, reflectând lumina solară înapoi în spațiu, ceea ce face ca suprafața să fie semnificant mai rece decât atmosfera superioară. Satelitul recepționează doar aproximativ 1% din cantitatea de lumină solară pe care o primește Pământul.Norii lui Titan, probabil compuși din metan, etan sau alte substanțe organice simple, sunt împrăștiați și variabili, presărați prin ceața înconjurătoare. Acest metan atmosferic creează un efect de seră la suprafață, fără de care Titan ar fi mult mai rece. Descoperirile sondei Huygens indică prezența unor ploi periodice de metan lichid și alți compuși organici care udă suprafața satelitului. În octombrie 2007, observatorii au constatat o creștere a opacității aparente a norilor, deasupra regiunii ecuatoriale Xanadu, un fel de „burniță de metan”, deși acest lucru nu este o dovadă directă a existenței ploii. Totuși, imaginile cu lacurile din emisfera sudică surprinse timp de un an, arată că acestea au crescut și că au fost alimentate de căderile sezoniere de ploi hidrocarbonice. Este posibil ca zonele de suprafață să fie acoperite cu un strat de tolini, dar acest lucru nu a fost confirmat. Prezența ploii ar indică faptul că Titan este singurul corp ceresc altul decât Pământul pe care s-ar putea forma curcubeul. Cu toate acestea, având în vedere opacitatea extremă a atmosferei la lumina vizibilă, marea majoritate a curcubeielor ar fi vizibile doar în infraroșu.Simulări ale modelelor vântului global, bazate pe informații privind viteza vântului luate de sonda Huygens au sugerat că atmosfera lui Titan circulă într-o singură celulă Hadley enormă. Aerul cald se ridică în emisfera sudică – ceea ce a dus la experimentarea unei „veri” atunci când Huygens a coborât. Aerul cald se scufundă în emisfera nordică, ceea ce duce la apariția unor curenți de aer de altitudine înaltă dinspre sud către nord și curenți de aer de joasă altitudine dinspre nord către sud. O asemenea enormă celulă Hadley este posibilă numai pe o lume cu rotație înceată, cum este Titanul. Circulația vântului în celulă de la pol la pol pare să fie centrată pe stratosferă, simulările sugerând posibilitatea unor schimbărilor la fiecare 12 ani, cu o perioadă de 3 ani de tranziție, în cursul unui an titanian (peste 30 de ani tereștri). Această celulă Hadley creează o bandă globală de joasă presiune, ca un efect terestru al variației zonei de convergență intertropicală. Spre deosebire de Terra unde oceanele sunt limitate în această zonă către tropice, pe Titan, zona traversează distanța dintre cei doi poli, cărând norii de ploaie cu ea. Acest lucru face că Titan, în ciuda temperaturilor scăzute, să aibă un climat tropical.Numărul lacurilor de metan vizibile în apropierea polului sud este mai mic decât numărul de lacuri de lângă polul nord. Deoarece polul sud este actualmente în vară și polul nord în iarnă, o ipoteză ar fi că ploile cu metan apar la poli iarna, iar metanul se evaporă vara.
În septembrie 2006, Cassini a fotografiat un mare nor la o înălțime de 40 km deasupra polului nord. Deși se știa că metanul este cel care se condensează în atmosfera lui Titan, norul era susceptibil de a conține etan, datorită mărimii detectate a particulelor care era de numai 1-3 micrometri și etanul se poate congela, de asemenea, la aceste altitudini. În decembrie, Cassini a observat din nou norul acoperitor și a detectat metan, etan și alți compuși organici. Norul avea peste 2400 km în diametru și era încă vizibil peste o lună la o nouă trecere a sondei spațiale. Una dintre ipoteze este aceea că în prezent plouă (sau, dacă este suficient de rece, ninge) la polul nord; căderile de la latitudinile nordice polare fiind suficient de puternice pentru a duce particule organice spre suprafață. Aceasta a fost cea mai puternică dovadă pentru ipoteza existenței ciclului metanului pe Titan (analog ciclului apei pe Pământ).Nori au mai fost găsiți deasupra regiunii polare de sud. În timp ce acoperă de obicei doar 1% din discul Titanului, au fost observate izbucniri în care stratul de nori se extinde rapid acoperind cca. 8% din discul Titanului. O ipoteză afirmă că norii din regiunea polară de sud se formează atunci când nivelurile sporite ale luminii soarelui din timpul verii îi ridică în atmosferă, rezultând convecție. Această explicație este complicată de faptul că formarea norilor a fost observată nu numai după solstițiul de vară, dar, de asemenea, și în mijlocul primăverii. Umiditatea de metan a crescut la Polul Sud, contribuind eventual la creșterea rapidă a mărimii norului . Acolo, în emisfera sudică, a fost vară până în 2010, atunci când orbita lui Saturn, care reglementează mișcare satelitului, a înclinat emisfera nordică spre Soare. Atunci când sezoanele se schimbă, este de așteptat ca etanul să înceapă să se condenseze deasupra Polului Sud.Modelele de cercetare care se potrivesc bine cu observațiile efectuate sugerează că norii de pe Titan se grupează la coordonatele preferate și că stratul de nori variază în funcție de distanța de la suprafață pe diferite părți ale satelitului. În regiunile polare (la peste 60 de grade latitudine) apar pe scară largă nori permanenți de etan și mai sus, în troposferă. La latitudinile mai joase norii principali de metan se găsesc între 15 și 18 km, și sunt mai sporadici și localizați. În emisfera în care este vară de obicei apar nori de metan groși dar sporadici care par să se grupeze în jurul valorii de 40°.Observațiile la sol au evidențiat, de asemenea, variațiile sezoniere ale norilor. Pe parcursul orbitei de 30 de ani a lui Saturn, sistemele de nori de pe Titan par să se manifeste timp de 25 de ani și apoi dispar pentru patru-cinci ani înainte de a renaște din nou.Cassini a detectat și nori albi de mare altitudine de tip Cirrus în atmosfera superioară a lui Titan, probabil formați tot din metan.Deși nu există dovezi privind existența fulgererelor pe Titan, simulările pe computer sugerează ca norii din troposfera joasă a satelitului se pot acumula în cantități suficiente pentru a genera fulgere la o altitudine de aproximativ 20 km.
Suprafața Titanului a fost descrisă ca fiind „complexă, transformată de fluide și geologic tânără.” Atmosfera este de două ori mai groasă decât cea a Pământului, ceea ce face ca instrumentelor astronomice să le fie dificil să capteze imagini de la suprafață în spectrul luminii vizibile. Nava spațială Cassini a folosit instrumente în infraroșu, radar de altimetrie și radar cu deschidere sintetică pentru a realiza porțiuni din harta Titanului în timpul zborurilor sale pe deasupra satelitului. Primele imagini au relevat o geologie diversă, cu zone atât dure cât și netede. Există caracteristici care par a fi de origine vulcanică, care erup probabil apă amestecată cu amoniac. Există, de asemenea caracteristici vărgate, unele dintre ele având sute de kilometri ca lungime, care par a fi cauzate de particule suflate de vânt. Examinarea a arătat, de asemenea, că suprafața este relativ netedă, cu puține obiecte care par să fie cratere de impact care au fost umplute, probabil de ploi de hidrocarburi sau de către vulcani. Altimetria radar sugerează că variația înălțimii este redusă, de obicei nu mai mult de 150 de metri. Au fost descoperite și schimbări ocazionale de elevație de 500 de metri și Titan are munți care ajung, uneori, de la mai multe sute de metri la mai mult de 1 kilometru în înălțime.Suprafața lui Titan este marcată de largi regiuni de teren luminoase și întunecate. Printre acestea se numără Xanadu, o uriașă zonă ecuatorială extrem de reflectorizantă care are o suprafață aproximativ de mărimea Australiei. A fost prima oară identificată în imaginile în infraroșu obținute de Telescopul Spațial Hubble în 1994, și mai târziu a fost observată de sonda Cassini. Regiunea este plină de dealuri și tăiată de văi și de prăpăstii. Este străbătută în mai multe locuri de caracteristici topografice întunecate: aliniamente sinuoase care seamănă cu creste sau cu fisuri. Acestea pot indica o activitate tectonică, dovada că Xanadu este tânără din punct de vedere geologic. Alternativ, aliniamentele pot fi canale formate de lichide, sugerând un teren vechi care a fost tăiat prin intermediul sistemelor de flux. Există zone întunecate de dimensiuni similare în alte zone care au fost observate de la sol și de Cassini. S-a speculat că acestea sunt mări de metan sau de etan, dar observațiile realizate de Cassini par să indice altceva (vezi mai jos).
Posibilitatea existenței unor mări de hidrocarburi pe Titan a fost sugerată pentru prima oară pe baza datelor obținute de Voyager 1 și 2 care au arătat că Titanul ar avea o atmosferă groasă cu aproximativ o temperatură corectă și cu o compoziție necesare pentru existența acestor mări de hidrocarburi. Dovezi directe nu au fost obținute până în 1995, atunci când datele de la Hubble și alte observații au sugerat existența metanului lichid pe Titan, fie în buzunare deconectate sau la scară generală sub forma unor oceanele similare celor de apă de pe Pământ.Misunea Cassini a confirmat această ipoteză, deși nu imediat. Atunci când sonda a ajuns în sistemul saturnian în 2004, s-a sperat că lacuri de hidrocarburi sau oceane ar putea fi detectabile prin reflexia luminii de la suprafața unor corpuri lichide, dar nicio reflexie speculară nu a fost inițial observată. Lângă polul sud o caracteristică întunecară a suprafeței numită Ontario Lacus a fost identificată (și mai târziu confirmată ca fiind într-adevăr un lac). Un posibil țărmu a fost de asemenea identificat în apropiere de polul sud prin imagini radar. După zborul din 22 iulie 2006 în care radarul navei spațiale Cassini a fotografiat latitudinile nordice (care se găseau în timpul iernii), mai multe pete netede de mari dimensiuni au fost observate punctând suprafața din apropierea polului. Pe baza observațiilor, oamenii de știință au anunțat în ianuarie 2007 că există „dovezi definitive ale lacurilor pline cu gaz metan pe luna lui Saturn, Titan” . Echipa Cassini–Huygens a concluzionat că aceste caracteristici sunt aproape sigur lacurile de hidrocarburi de mult timp căutate, primele caracteristici stabile de lichid găsite în afara suprafeței Pământului. Unele dintre acestea par să aibă canale cu lichid asociate și se află în depresiuni topografice. În general, observațiile radar Cassini au arătat că lacurile acoperă doar câteva procente din suprafața sa și sunt concentrate în apropierea polilor, făcând Titanul mult mai uscat decât Pământul.În iunie 2008, spectometrul de cartografiere vizuală și în infraroșu de pe Cassini a confirmat prezența etanului lichid dincolo de orice îndoială în Ontario Lacus. La 21 decembrie 2008, Cassini a trecut direct pe deasupra lui Ontario Lacus și a observat o reflecție în oglinda radar care, fiind puternică, a saturat receptorul sondei, indicând faptul că nivelul lacului nu variază cu mai mult de 3 mm (ceea ce presupune fie că vânturile de la suprafață au fost minime sau lichidul de hidrocarburi din lac este vâscos.Reflexiile speculare sunt indicatori ai unei suprafețe netede ca oglinda, astfel încât acestă observație confirmă concluzia care a fost trasă pe baza imaginilor radar privind prezența unui corp mare de lichid. Observația a fost făcută imediat după ce regiunea polară de nord a ieșit din 15 ani de iarnă întunecată.
La 8 iulie 2009, instrumentul VIMS de pe Cassini a observat o reflexie speculară a unei suprafețe netede ca oglinda, care astăzi se numește Jingpo Lacus, un lac în regiunea polară de nord la scurt timp după ce a ieșit din zona de 15 ani de întuneric și de iarnă.Măsurătorile radar efectuate în iulie 2009 și ianuarie 2010 indică faptul că Ontario Lacus este extrem de superficial, cu o adâncime medie de 0,4 - 3,2 m și o adâncime maximă de 2,9 - 7,4 m. În contrast, emisfera nordică a caracteristicii Ligeia Mare are adâncimi de peste 8 m, acesta fiind maximul măsurabil al instrumentelor radar.
Radarul, SAR și imaginile pe baza datelor de la Cassini au descoperit câteva cratere de impact pe suprafața satelitului Titan, sugerând că acest corp ceresc este relativ tânăr. Puținele cratere de impact descoperite includ un bazin de două inele de 440 km numit Menrva văzut de instrumentul ISS de pe Cassini ca un model luminos-întunecat concentric. De asemenea, au mai fost observate:
o mai mică podea plată a unui crater, de 60 de km lățime, numită Sinlap și un crater de 30 km, cu un vârf central și o podea întunecată numit Ksa. Radarul și imaginile Cassini au relevat, de asemenea, o serie de „crateriforme”, caracteristici circulare ale suprafeței care ar putea fi de impact, dar lipsesc anumite caracteristici care ar duce la identificarea exactă a acestora. De exemplu, un inel strălucitor de 90 km, cunoscut sub numele de Guabonito a fost observat de Cassini. Această caracteristică este considerată a fi un crater de impact acoperit de sedimente întunecate care au fost suflate de vânt. Alte caracteristici similare au fost observate în regiunile întunecate Shangri-La si Aaru. Prin intermediul radarului s-au observat mai multe caracteristici circulare, care pot fi cratere, în regiunea luminosă Xanadu, în timpul survolului Titanului de către Cassins la 30 aprilie 2006.Multe dintre craterele sau posibilele cratere prezintă dovezi ale unei eroziuni extinse și toate arată că au suferit unele modificări. Majoritatea craterelor de mari dimensiuni s-au încălecat între ele sau au margini incomplete, în ciuda faptului că unele cratere de pe Titan au marginile relativ mai masive decât oriunde în altă parte din Sistemul Solar. Cu toate acestea, există puține dovezi de formare a palimpsestelor prin relaxarea crustelor vâscoelastice spre deosebire de pe alte sateliții mari de gheață. Majoritatea craterelor le lipsesc vârfurile centrale și au podele netede, posibil ca urmare a impactului sau a eruptiei târzii de lavă criovulcanică. În timp ce umplutura din diferite procese geologice este unul dintre motivele pentru deficitul relativ de cratere, scutul atmosferic de asemenea joacă un rol important; se estimează că atmosfera reduce numărul de cratere pe suprafața sa cu un factor de doi .Înalta rezoluție radar obținută de-a lungul anului 2007 a acoperit doar 22% din suprafața satelitului, aceasta a sugerat existenta unui număr de nonuniformități în distribuția craterelor sale. Xanadu are cratere de 2-9 ori mai multe decât în altă parte. Emisfera principală are o densitate de 30% mai mare decât emisfera posterioară. Aici există densități mai mici ale craterelor în zonele cu dune ecuatoriale și în regiunea polară nordică (unde lacurile de hidrocarburi și mările sunt cele mai frecvente).Modelele pre-Cassini cu traiectorii de impact și unghiuri sugerează că dacă un asteroid lovește crusta de apă înghețată, o cantitate mică de apă provocată de impact rămâne lichidă în crater. Acesta poate persista timp de secole sau chiar mai mult sub formă de lichid, timp suficient pentru „sinteza unor molecule simple precursoare originii vieții.”
Oamenii de știință au speculat faptul că aceste condiții de pe Titan se aseamănă cu cele inițiale de pe Pământ, deși la o temperatură mult mai mică. Detectarea în 2004 a izotopului de argon 40 în atmosferă a indicat faptul că vulcanii au generat efluenți de „lavă” compusă din apă și amoniac. Hărțile globale de distribuție a lacurilor la suprafață au relevat faptul că nu există suficient metan la suprafață care să explice prezența continuă a metanului în atmosferă și, prin urmare, o parte importantă trebuie să fie adăugată prin procesele vulcanice.Totuși există câteva caracteristici de suprafață care pot fi interpretate fără echivoc ca fiind criovulcani. Una dintre primele aceste caracteristici descoperite de observațiile radar Cassini în 2004, numită Ganesa Macula, seamănă cu caracteristicile geografice numite „Domuri Pancake” sau „Farrum” găsite pe planeta Venus, și inițial s-a crezut a fi criovulcanice la origine, deși Uniunea Geofizică Americană a respins această ipoteza în decembrie 2008. Această caracteristică a fost considerată a nu fi un dom în totalitate, dar pare să fie rezultatul combinărilor accidentale de pete de lumină și de întuneric. În 2004 Cassini a mai detectat un element neobișnuit de luminos (numit Tortola Facula), care a fost interpretat ca un dom criovulcanic. Alte caracteristici similare nu au mai fost identificate până în 2010. În decembrie 2008, astronomii au anunțat descoperirea în atmosfera lui Titan a două „pete luminoase” tranzitorii, având o durată neobișnuit de lungă și care par prea persistente pentru a fi explicate prin tiparele simple ale vremii, sugerând ca acestea au fost rezultatul a unor episoade extinse criovulcanice.În martie 2009 s-au observat structuri asemănătoare fluxurilor de lava într-o regiune numită Hotei Orcus, care par să fluctueze ca luminozitate de mai multe luni. Deși mai multe fenomene au fost propuse ca explicații a acestei fluctuații, fluxurile de lavă au început să crească la 200 de metri deasupra suprafeței confirmând faptul că au izbucnit de sub suprafață.O zonă muntoasă de 150 km lungime, 30 km lățime și 1,5 km înălțime a fost descoperită de Cassini în 2006. Această zonă se află în emisfera sudică și se crede că este compusă din materiale înghețate și acoperită cu zăpadă de metan. Mișcarea plăcilor tectonice, probabil influențată de un bazin de impact din apropiere, ar putea fi creat un gol prin care materialul muntelui a urcat. Înainte de Cassini, oamenii de știință au presupus că cea mai mare a topografiei ar fi structuri de impact, dar aceste constatări arată că sunt similare cu cele de pe Pământ, munții formându-se prin procese geologice. În decembrie 2010, echipa misiunii Cassini a anunțat descoperirea celui mai convingător criovulcan posibil găsit până acum. Numit Sotra Facula, acesta este unul dintr-un lanț de cel puțin trei munți, fiecare având între 1000 și 1500 m înălțime, unii având cratere mari. Solul din jurul acestora par a fi acoperite de scurgeri de lavă înghețată.Dacă vulcanismul pe Titan există cu adevărat, ipoteza este că acesta este determinat de energia eliberată din dezintegrarea elementelor radioactive în mantă, așa cum este pe Pământ. Magma pe Pământ este formată din rocă lichidă, care este mai puțin densă decât crusta stâncoasă solidă prin care erupe. Deoarece gheața este mai puțin densă decât apa, magma apoasă de pe Titan ar fi mai densă decât sa crusta din gheață solidă. Asta înseamnă că criovulcanismul de pe Titan ar necesita o cantitate mare de energie suplimentară pentru a funcționa, eventual prin deformarea mareică cauzată de apropierea planetei Saturn.
În primele imagini de la începutul anilor 2000 ale suprafeței lui Titan luate de telescoapele aflate pe Pământ s-au observat regiuni mari de teren întunecat întinzându-se de-a lungul ecuatorului Titanului. Înainte de sosirea sondei Cassini s-a considerat că aceste regiuni ar conține mări de materii organice, cum ar fi gudron sau hidrocarburi lichide. Imaginile radar captate de sonda Cassini au arătat că aceste regiuni sunt câmpii întinse acoperite de dune de nisip longitudinale, de până la 330 de metri înălțime, de cca. un kilometru lărgime și cu de la zeci la sute de kilometri lungime. Se crede că dunele longitudinale (sau liniare) sunt formate de vânturi moderate variabile care bat fie într-o direcție sau alternativ din două direcții diferite. Dunele de acest tip sunt întotdeauna aliniate după direcția medie a vântului. În cazul satelitului Titan, vânturile stabile zonale (spre est) se combină cu vânturile variabile mareice (de aproximativ 0,5 metri pe secundă). Vânturile mareice ​​sunt rezultatul forțelor de atracție ale planetei Saturn asupra atmosferei lui Titan, forțe ce sunt de 400 de ori mai puternice decât forțele mareice ale Lunii pe Pământ și au tendința de a conduce vântul spre ecuator. Acest model al vântului provoacă dune de nisip construind linii lungi paralele aliniate de la vest spre est. Dunele își schimbă orientarea lângă munți, deoarece și direcția vântului se modifică.
Nisipul de pe Titan s-ar fi putut forma atunci când metanul lichid a plouat și a erodat roca înghețată de bază, posibil sub forma unor viituri torențiale. O altă variantă este că nisipul ar putea proveni de la substanțele organice solide produse de reacțiile fotochimice din atmosferă. Studii din mai 2008 asupra compoziției dunelor au arătat că acestea aveau mai puțină apă decât restul satelitului Titan și probabil că au apărut din agregarea materialelor organice după ce a plouat la suprafață.
Deși misiunea Cassini–Huygens nu a fost echipată pentru a găsi dovezi ale biologiei sau organicii complexe, ea a arătat că pe Titan se află un mediu similar în multe feluri cu cel teoretizat pentru Pământul primordial. Cercetătorii cred că atmosfera primordială a Pământului era similară în compoziție cu atmosfera prezentă pe Titan, o excepție importantă fiind prezența lacurilor cu vapori de apă de pe Titan. Satelitul este considerat de unii oameni de știință ca o posibilă gazdă pentru viața extraterestră microbiană sau, cel puțin, ca un mediu prebiotic bogat în compuși organici complecși.
Experimentul Miller–Urey și alte câteva experimente au arătat că într-o atmosferă similară celei de pe Titan, prin adăugarea de radiație ultravioletă, pot apărea molecule complexe și substanțele polimerice ca tolinii. Reacția începe cu disocierea azotului și metanului, formând hidrogen cianid și acetilenă. Alte reacții au fost studiate intensiv.În octombrie 2010, Sarah Horst de la Universitatea Arizona a afirmat că a găsit cinci baze nucleotide – blocuri de construcție a ADN-ului și a ARN-ului – printre mulțimea de compuși care au apărut atunci când energia a fost aplicată într-o combinație de gaze similară celei din atmosfera lui Titan. Horst a găsit și aminoacizi, care sunt cărămizile de construcție a proteinelor. Sarah Horst a spus că este prima oară când bazele nucleotide și aminoacizii sunt găsiți într-un asemenea experiment, fără ca apa în stare lichidă să fie prezentă.
Simulările de laborator au dus la ideea că ar putea exista pe Titan destul material organic pentru a începe o evoluție chimică analogă cu cea de pe Pământ. În timp ce analogia implică prezența apei lichide pentru o perioadă mai mare decât s-a observat actualmente, unele teorii sugerează că apa lichidă dintr-un impact ar putea fi conservată sub un înveliș înghețat și izolată astfel. S-a mai observat că oceanele de amoniac lichid ar putea să existe în adâncime, sub suprafață; un model fiind acela că o soluție de amoniac și apă s-ar afla la 200 de km sub crusta de apă înghețată, condiții extreme după standardele terestre dar care ar fi în stare să asigure supraviețuirea vieții pe Titan. Transferul de căldură dintre învelișurile interioare și superioare ar fi critice în susținerea vieții într-un ocean subteran. Detectarea vieții microbiene ar depinde de efectele sale biogenice. De exemplu, s-a examinat posibilitatea ca metanul atmosferic și azotul să fie de origine biologică.
S-a mai sugerat că viața ar putea exista în lacurile de metan lichid, asemănător organismelor terestre care trăiesc în apă. Asemenea creaturi ar inhala H2 în loc de O2, reacționând astfel cu acetilena în loc de glucoză și ar expira metan în loc de dioxid de carbon. În 2005, astrobiologul Christopher McKay a prezis că dacă viața metanogenică consumă hidrogen atmosferic în volum suficient, ea ar avea un efect măsurabil asupra raportului de amestec din troposferă.Dovada existenței unei astfel de formă de viață a fost identificată în 2010 de către Darrell Strobel de la Universitatea Johns Hopkins: el a observat o super-abundență de hidrogen molecular în straturile superioare ale atmosferei, care duc la un debit de cădere cu o rată de 1025 de molecule pe secunde. Aproape de suprafață acest debit aparent dispare, posibil datorită consumării hidrogenului molecular de către forme de viață metanogenice. O altă lucrare publicată în aceeași lună a prezentat dovezile existenței insuficiente a acetilenei pe suprafața lui Titan, acolo unde cercetătorii se așteptau să se acumuleze acest compus; conform lui Strobel, acest fapt confirmă consistent ipoteza că acetilena este consumată de către forme de viață metanogenice. Chris McKay, cel care este de acord că prezența vieții constituie o explicație posibilă privind prezența sau absența hidrogenului și acetilenei, a avertizat că alte explicații sunt momentan mai plauzibile: rezultatele observate s-ar datora erorii umane sau prezenței la sol a unor catalizatori necunoscuți. De asemenea, McKay a precizat că acest catalizator, care ar fi activ la 95 K, ar fi în sine o descoperire surprinzătoare.Există o dezbatere privind eficacitatea metanului ca mediu pentru viață în comparație cu apa; apa este de departe un solvent mult mai bun decât metanul, deoarece permite transportul mai ușor al substanțelor într-o celulă, dar reactivitatea chimică inferioară a metanului permite formarea mai ușoară a structurilor mari cum ar fi proteinele.
În ciuda tuturor acestor posibilități biologice, există obstacole formidabile pentru viața pe Titan și orice analogie cu Pământul este inexactă. Aflat la o uriașă distanță față de Soare, Titan este rece, iar atmosfera sa este lipsită de CO2. Din cauza acestor dificultăți cercetători precum Jonathan I. Lunine au privit Titanul mai puțin ca pe un habitat al vieții, considerându-l mai mult un experiment pentru examinarea teoriilor privind condițiile care prevalau înainte de apariția vieții pe Pământ. Dacă viața s-ar putea să nu existe pe Titan, condițiile prebiotice ale mediului și chimia organică asociată rămân de mare interes pentru înțelegerea istoriei timpurii a biosferei terestre. Utilizarea lui Titan ca pe un experiment prebiotic implică nu doar observații ale sondelor spațiale, dar și experimente de laborator și modelări chimice și fotochimice ale Pământului.
A fost propusă de asemenea o explicație alternativă privind ipotetica existență a vieții pe Titan: dacă viața va fi găsită pe Titan, ar fi statistic mult mai probabil ca acesta să fie de pe Pământ decât să fi apărut independent, acest proces este cunoscut sub numele de panspermie. În teorie se consideră că impactul Pământului cu asteroizi mari și comete a dus la sute de milioane de fragmente de rocă încărcate cu microbi au evadat din gravitația terestră. Calculele indică că un număr dintre aceste fragmente s-ar afla pe multe corpuri din Sistemul Solar, inclusiv pe Titan. Pe de altă parte, Jonathan Lunine a argumentat că orice ființă vie care ar trăi în lacurile hidrocarbonice criogenice ale lui Titan ar trebui să fie atât de diferite chimic față de viața de pe Pământ, încât nu ar fi posibil ca una să fi fost strămoșul celeilalte.
Condițiile de pe Titan ar putea deveni mai habitabile în viitor. Peste 6 miliarde de ani, când Soarele va deveni o gigantă roșie, temperaturile la suprafață vor crește la ~200 K (−70 °C), atât cât este nevoie pentru ca oceane stabile de amestec de apă și amoniac să existe la suprafață. Pe măsură ce radiația ultravioletă a Soarelui va descrește, ceața din atmosfera superioară a lui Titan se va destrăma, oprind anti–efectul de seră la suprafață și permițând ca efectul de seră creat de metanul atmosferic să joace un rol mai mare. Aceste condiții vor crea împreună un mediu agreabil pentru forme de viață exotice și va persista câteva sute de milioane de ani. Această perioadă a fost însă suficientă pentru ca viața simplă să evolueze pe Pământ, totuși prezența amoniacului pe Titan ar face ca aceste reacții chimice să aibă loc mai lent.
Vulcani de gheață descoperiți pe Titan, satelitul lui Saturn, Mediafax, 17 decembrie 2008
Titan, satelitul natural al lui Saturn, strălucește în întuneric ca un semn reflectorizant, 3 noiembrie 2012, Descoperă - sursa
Toma T. Socolescu (n. 20 iulie 1883, Ploiești — d. 16 octombrie 1960, București) a fost un arhitect român, reprezentant al arhitecturii autohtone de la începutul secolului al XX-lea până la începutul celui de-al Doilea Război Mondial. Și-a consacrat întreaga viață dezvoltării județului Prahova și, în special, a orașului Ploiești, prin fondarea Bibliotecii Nicolae Iorga a Muzeului Județean de Artă Prahova „Ion Ionescu-Quintus”, contribuind totodată la viața culturală a României. Printre cele mai importante construcții proiectate se numără Catedrala Sfântul Ioan Botezătorul, Halele Centrale, Palatul de Justiție, Palatul Școalelor Comerciale, Banca Creditul Prahovei și Cinematograful Scala.
A fost primarul Ploieștiului în perioada decembrie 1919 – martie 1920, iar în 1927 s-a stabilit la Păulești, comună al cărei primar a fost între anii 1938 și 1945 și a cărei infrastructură a dezvoltat-o.
În perioada comunistă, nedorind să se afilieze Partidului Comunist, familia sa a fost persecutată de către Securitate, el a fost evacuat din casa sa de la Păulești iar bunurile i-au fost confiscate. S-a mutat la București, unde a și murit în 1960.
Provenit dintr-o familie de arhitecți care au marcat arhitectura românească modernă până la al Doilea Război Mondial, Toma T. Socolescu s-a remarcat prin realizarea unor clădiri remarcabile, crearea unor fundații culturale, precum și redactarea unor studii de specialitate dedicate arhitecturii românești și evoluției ei. În prezent, numele său este un punct de referință în domeniul artei și al arhitecturii, iar multe din construcțiile realizate după planurile sale sunt clasate drept monumente istorice.
Fiu și nepot de arhitecți, a urmat cursurile Liceului „Sfinții Petru și Pavel” din Ploiești, continuându-și studiile la Școala Națională Superioară de Arhitectură din București, unde a fost elevul lui Ion Mincu (cel mai important arhitect român de la sfârșitul secolului al XIX-lea și începutul celui de-al XX-lea). În iunie 1911 a obținut, cu rezultate foarte bune, diploma de arhitect (numărul 42), având specializarea în arhitectură civilă religioasă și în arheologie românească. Avea să revină în cadrul instituției între 1927 și 1947, de data aceasta ca profesor de teorie a arhitecturii.
Prima sa experiență profesională a fost în postul de proiectant la Poșta Centrală din București între 1904 și 1905. Va fi apoi angajat din nou, pe un post similar, într-un mare atelier de arhitecți care trebuia să construiască infrastructura necesară Expoziției Generale Române din 1906 de la București. Evenimentul a fost organizat de către guvernul conservator român în onoarea celor 40 de ani de domnie a regelui Carol I. Această oportunitate i-a permis să intre în contact cu mari artiști și arhitecți ai epocii și a avut un impact decisiv asupra carierei sale ulterioare.
Călătoriile sale la Viena (Imperiul Austro-Ungar), Constantinopol (Imperiul Otoman) și Budapesta (Imperiul Austro-Ungar) în 1913 și, mai ales, în Italia (intre 15 decembrie 1923 și 20 februarie 1924, iar apoi în ianuarie 1937) și Franța au reprezentat momente esențiale în viața sa. El a găsit aici elemente de inspirație pentru opera din țara sa.
A participat activ la campaniile militare din cadrul primei conflagrații mondiale. A fost încorporat în 1916 în cadrul regimentul 47 de infanterie, a fost trimis în scurt timp la regimentul feroviar din București și, în final, detașat la Grupul Apărării Dunării. Alături de alți arhitecți și ingineri, a avut misiunea să distrugă podurile în timpul retragerii în Moldova. De asemenea, a construit centre medicale și instalații sanitare, în momentele în care tifosul exantematic făcea ravagii în sânul armatei române. În 1917, s-a alăturat unui batalion de vânători de munte. Retragerea armatei române în Moldova i-a permis să descopere arta țărănească, dar și cea bisericească, din regiuni românești diferite. Având tot timpul cu el caietul de schițe și notițe, a realizat numeroase desene reprezentând arta populară și stilurile arhitecturale tradiționale din care mai apoi s-a inspirat. Două reproduceri ale acuarelelor sale ce înfățișau case din Chișinău (Basarabia) au fost publicate în 1926. În 1941, a publicat un articol dedicat artei vechi românești din Basarabia și ilustrat cu propriile acuarele.
Toma T. Socolescu a fost unul din reprezentanții stilului arhitectural național românesc și un entuziast promotor al acestuia, fiind în mod special inspirat de către stilul brâncovenesc, denumit și „stilul neo-brâncovenesc” sau „stilul neo-românesc”.
A depus eforturi pentru îmbunătățirea aspectului orașului Ploiești și pentru construirea clădirilor publice în tot județul Prahova. Pasionat de arheologie, a studiat și s-a implicat în conservarea clădirilor vechi și a bisericilor, publicând de asemenea studii și cercetări în acest domeniu.
Toma T. Socolescu a jucat un rol important în conducerea Societății Arhitecților Români și a participat constant la viața culturală și socială a orașului său natal. A deținut chiar și funcția de primar al Ploieștiului în perioada decembrie 1919-martie 1920. Componenta artistică arhitecturală a fost pilonul artei sale.
El a rămas foarte critic la adresa arhitecturii care nu avea legătură cu arta, în special cu cea tradițională românească. Creșterea puternică a numărului studenților la arhitectură fără niciun talent artistic necesar pentru această carieră era, în opinia sa, o greșeală. În memoriile sale, el critica arhitecții moderni din anii 1920-1940 care, conform concepțiilor sale, neglijau bazele artistice ale profesiei de arhitect. De asemenea, el denunța proiectele în care numai factorul spațial era luat în considerare. Tot el sublinia și lipsa de igienă a caselor construite în perioada 1930-1950 în România, în timp ce în Franța, Austria sau Germania se înregistrau progrese notabile în acest aspect. A fost împotriva căutării profitului rapid și a speculațiilor imobiliare care duceau la apariția unor construcții mediocre și lipsite de identitate; Scrierile sale au ecou și în prezent.
În 1938, la pagina 72 (Ultimul paragraf din încheiere) a studiului său despre arhitectură din Ploiești, Toma T. Socolescu scria :
Primar al orașului Ploiești imediat după războiul din 1916-1918, având în același timp și funcția de arhitect șef, el a trebuit să se descurce cu toate probleme grave de aprovizionare a orașului. Tot el avea să fie, în linii mari, creatorul proiectului de lărgire a suprafeței intravilane, incluzând astfel rafinăriile aflate la periferie și, în acest mod, permițând orașului să beneficieze de taxele pe care acestea le plăteau. Bugetul s-a triplat și a putut ajunge la un nivel care a permis materializarea unor proiecte de infrastructură necesare unei mari localități. A avut în plan schimbări majore în oraș, inclusiv construirea unor Hale Centrale, punându-și în valoare cunoștințele sale de urbanism. Toate proiectele edilitare care nu au fost finalizate în timpul scurtului său mandat, s-au realizat în timpul succesorilor săi.
În timpul vieții sale a contribuit la îmbunătățirea orașului Ploiești, atât din punct de vedere al igienei, cât și în ceea ce privește planificarea urbanistică. Între 1932 și 1935, în colaborare cu arhitecții Ion Davidescu și S. Vasilescu, a dezvoltat un plan de sistematizare a orașului. Acest plan avea ca scop mărirea ponderii spațiului verde, îmbunătățirea traficului auto și feroviar și, în general, dezvoltarea organizată a orașului. Planul prevedea modul de dezvoltare urbană și densitatea optimă a populației, spațiul alocat instituțiilor publice și culturale, școlilor și parcurilor. Detalia, de asemenea, regulile care defineau ceea ce azi se numește plan de dezvoltare urbanistică. Proiecte de sistematizare a întocmit și pentru localitățile Câmpina și Mizil din județul Prahova. Aceste proiecte au fost aplicate până în 1945 când comuniști au preluat controlul administrației locale. De subliniat este faptul că acest plan nu avea nimic în comun cu demolările masive implementate de către comuniști în procesul numit „sistematizare”.
S-a implicat, de asemenea, în viața comunei Păulești de când s-a stabilit în acea localitate, în 1927. A fost primar între februarie 1938 și ianuarie 1945, mandat întrerupt de către regimul național-legionar între noiembrie 1940 și februarie 1942. Al doilea mandat a fost încheiat de către comuniști în ianuarie 1945. A construit în cinci ani și jumătate aproape toate clădirile, podurile și monumentele publice, printre care Primăria, școala primară și băile publice. Construcțiile au fost realizate între 1937-1940. Toma T. Socolescu s-a implicat în amenajarea peisagistică a diferitelor spații, exemple în acest sens fiind parcul local numit 'Parcul cu castani' sau bulevardul cu castani care traversează parcul și duce la cimitirul local. A sperat că poate fi amenajat și un parc de recreere alături de un heleșteu în această zonă, pentru a oferi ploieștenilor (Păulești este situat la numai 7 km de Ploiești) un vast spațiu verde. Acest proiect a fost demarat în jurul anului 1930 fără a fi finalizat până la izbucnirea celui de-al Doilea Război Mondial. A fost reluat în 1995, sub numele de Parc Pădurea Păulești. După multe dispute juridice între autorități și firma care construia facilitățile, proiectul a fost oprit și re-activat în iulie 2007. Lucrările au fost reluate în 2009. În 2007, în semn de recunoștință pentru efortul depus de arhitect, școala locală a fost redenumită 'Arhitect Toma T. Socolescu'. La finalul lui mai 2011, într-o ceremonie solemnă s-a adus un omagiu arhitectului și a fost inaugurat bustul său, amplasat în curtea școlii.
Dorind să dezvolte viața culturală a orașului său, el a lansat numeroase inițiative care au îmbogățit Județul Prahova cu unele dintre primele sale muzee și instituții culturale. Susținut de personalități marcante din Ploiești și de Nicolae Iorga, a pus bazele primului muzeu de istorie, primei biblioteci publice precum și primului muzeu de arte frumoase.
În jurul lui 1914, ajutat de către Nicolae Iorga care a intervenit la Ion Duca, pe atunci ministru al instrucției, pentru salvarea de la distrugere a unei clădiri istorice datând din secolul al XVIII-lea și păstrată în forma sa originală : casa negustorului Hagi Prodan. În 1919, în timp ce ocupa funcția de arhitect-șef al orașului, a preluat inițiativa fondării unui mic muzeu regional de etnografie și artă religioasă al județului Prahova, în interiorul acestei case. Acest imobil a găzduit și primul muzeu al orașului denumit inițial muzeul județului sau muzeul Prahovei.
După lansarea unui apel public, a unei subscripții încununată cu succes, și beneficiind de ajutorul preoților și învățătorilor, el a adunat din tot județul numeroase piese valoroase de artă. Muzeul avea să fie dotat cu piese de mobilier, veștminte și icoane uitate prin podurile clădirilor din județ. Nicolae Iorga, la acea vreme Președinte al Comisiei Monumentelor Istorice, s-a implicat și a oferit multe alte piese cu valoare istorică. Mutate în subsolul clădirii Prefecturii din Ploiești în perioada 1940-1944, mobilierul și obiectele muzeului au fost în final pierdute sau furate în timpul perioadei comuniste. Au fost înlocuite cu alte obiecte colectate de către profesorul Nicolae Simache, care a beneficiat de ajutorul arhitectului. Denumit Muzeul Hagi Prodan începând cu 1953, muzeul a fost redenumit pe 18 iunie 2005 : Casa de Târgoveț din Secolul al XVIII-lea - al XIX-lea.
Colaborator în domeniile politic și cultural al lui Nicolae Iorga, arhitectul participă activ din 1920 la Cursurile de vară (denumite Universitatea Populară Nicolae Iorga), stabilite de către marele istoric român la Vălenii de Munte în 1911. Pe lângă întocmirea planurilor pentru sălile de curs, arhitectul a susținut în mod regulat conferințe, alături de numeroși profesori și nume importante ale vieții culturale și politice românești. Devenite celebre și căpătând o amploare din ce în ce mai mare, cursurile Universității de vară ale lui Iorga au atras mulți oameni politici de prim-plan și diferiți miniștri. Regele Ferdinand, Principele Carol și Regina Elisabeta a României au participat la conferințe susținute de către istoric. Pe 17 august 1938, Maria Tănase cântă la încheierea cursurilor de vară, unde istoricul o supranumește Pasărea măiastră .
Folosind parțial reușita unei subscripții publice, în 1921 a pus bazele instituției numite Biblioteca Populară Nicolae Iorga, instalată inițial în aripa dreaptă a Palatului Băilor Municipale (o lucrare realizată de către tatăl său, Toma N. Socolescu). Fiind în fruntea Comitetului Executiv, a continuat să extindă patrimoniul bibliotecii, cu concursul mai multor donatori. Inaugurată pe 20 martie 1921, dispunea la acel moment de 1250 de volume. În 1937, peste 11.000 de cărți și aproximativ 3500 de publicații puteau fi consultate în mod gratuit de cei 8000 de cititori înregistrați. Instituția a beneficiat de importante subvenții publice, încă din momentul înființării sale. De asemenea, arhitectul a donat bibliotecii 250 de volume din colecția sa.
În paralel cu dezvoltarea Bibliotecii Populare Nicolae Iorga, la parterul aceleiași clădiri, a înființat o pinacotecă prin colecționarea unor reproduceri de picturi din vestul Europei, precum și a unor acuarele sau picturi în ulei originale ale artiștilor români. În acest scop, el a fost ajutat de un grup de intelectuali din Ploiești printre care era și avocatul, colecționarul de artă, scriitorul și omul politic Ion Ionescu-Quintus, istoricul Dumitru Munteanu-Râmnic, precum și de către primarii succesivi ai orașului dintre care Ștefan Moțoiu, important comerciant local, care a adus o semnificativă contribuție financiară acestei inițiative.
În cadrul Fundației Culturale Nicolae Iorga, creată în 1930 și prezidată de către arhitect, pinacoteca avea să devină Muzeul de Artă. A fost inaugurată de către arhitect în noiembrie 1931. Discursul de inaugurare este reprodus in extenso în Amintiri. În 1965 muzeul a fost mutat în clădirea actuală, Palatul Ghiță Ionescu, ce fusese până atunci sediul prefecturii județului.
În Arhitectura în Ploești, studiu istoric și Monografia orașului Ploești apar fotografii, o listă a tuturor picturilor expuse, precum și lucrări remarcabile, aflate în 1938 în muzeu. Acestea din urmă se aflau în vechiul local al Băilor Municipale.
Unele acuarele și picturi în ulei au fost semnate de Toma T. Socolescu și donate muzeului, există și în prezent, la fel ca și anumite lucrări ale pictorului Toma Gh. Tomescu, dar nu sunt expuse în sălile instituției (prin amabilitatea personalului muzeului, în august 2009 acestea au fost prezentate Laurei Socolescu, moștenitoarea arhitectului).
În anii 1930, a creat la Păulești o bibliotecă și un muzeu. În 2010, biblioteca continua să existe, dar patrimoniul său inițial fusese pierdut în timpul celui de-al Doilea Război Mondial, păstrând totuși un tablou semnat de Toma Gh. Tomescu.
A organizat și a finanțat cursuri agricole gratuite în viticultură și cultura pomilor fructiferi pentru toți locuitorii comunei, în interiorul fermei sale, situată pe proprietatea conacului Socolescu.
Toma T. Socolescu a fost preocupat și de pictură. A realizat numeroase acuarele care au fost considerate de un real succes. Printre prietenii săi apropiați se număra și pictorul român Toma Gh. Tomescu, originar din Vălenii de Munte din județul Prahova, pentru care a construit o casă în aceeași localitate în 1926-1927. El a achiziționat numeroase lucrări ale lui pe care le-a donat muzeului Prahovei.
Membru al unei importante familii românești, fost lider politic din județul Prahova, Toma T. Socolescu a refuzat să intre în organizația comunistă a arhitecților, ceea ce a dus la etichetarea sa ca dușman al poporului, fiind apoi amenințat, șantajat și hărțuit de autoritățile comuniste. Averea și proprietățile sale au fost confiscate sau furate în anii 1950 de către Securitate și de către administrația locală comunistă. Familia sa, ca de altfel majoritatea familiilor din elita societății românești, a suferit în special din această cauză. Având interdicție de a mai profesa ca arhitect, el a fost evacuat din casa sa din Păulești pe 21 februarie 1952 și s-a mutat cu fiul său, Toma Barbu Socolescu, în București. Familia Socolescu a fost hărțuită de Securitate până aproape de moartea arhitectului, în 1960. Fără vreun venit, și fiindu-i refuzată o pensie decentă de către autoritățile comuniste, el avea să lucreze până la vârsta la 74 de ani la Institutul de Construcții și Planificare Urbanistică (ISPROR). Începând cu 1953, din ICSOR (Institutul Central pentru Sistematizarea Orașelor și Regiunilor), el a fost detașat la Departamentul pentru Monumente Istorice pentru o perioadă de 4 ani. Pe 12 februarie 1957, a fost pensionat, având o remunerație redusă. În ciuda adversităților și a dificultăților, Toma T. Socolescu și-a susținut concepția sa legată de arhitectură.
Opera lui Toma T. Socolescu este studiată la Universitatea de Arhitectură și Urbanism Ion Mincu, iar el este considerat a fi un punct de referință în arhitectura din România. Toma T. Socolescu face parte din galeria oamenilor care au dat României și în special ale județului Prahova, modernismul structurii sale urbane și a unei frumuseți care a fost remarcată până la finalul perioadei interbelice.
În ciuda rolului său în cultura și în societatea românească, nicio stradă din Ploiești sau din București nu i-a purtat până în septembrie 2010 numele. Dacă poate fi găsit un liceu tehnic industrial la Ploiești care îi poartă numele tatălui său (Liceul Toma N. Socolescu) și un colegiu tehnic de arhitectură și lucrări publice la București cu numele unchiului său (Colegiul Ion N. Socolescu), ca de altfel și o stradă în Ploiești cu numele tatălui său (Toma Socolescu), numele de Toma T. Socolescu părea să fi fost uitat de autoritățile județului Prahova și ale Bucureștiului.
În 21 octombrie 2010, a avut loc o comemorare (la Ploiești și la Păulești) a celor 50 de ani de la dispariția sa. În plus, diverse manifestări au fost organizate în perioada 2009-2011, printre care și inaugurarea unui bust în fața Halelor Centrale în 14 ianuarie 2011, atribuirea numelui arhitectului parcului situat în fața Halelor Centrale, precum și atribuirea post-mortem a titlului de Cetățean de Onoare al Orașului Ploiești, pe 29 septembrie 2010.
O parte din operele arhitectonice ale lui Toma T. Socolescu au fost distruse parțial de către bombardamentele anglo-americane din 1943-1944, în special în Ploiești, dar mai ales de către regimul comunist și în special de Nicolae Ceaușescu care a urmărit ștergerea tuturor urmelor sufletului și a arhitecturii românești prin procesul de sistematizare. Obiectivul era ca toată populația să trăiască în același tip de locuință – blocuri (imobile similare, fără formă estetică). Asemenea multor proprietăți și obiecte de valoare confiscate de către statul român în perioada totalitară comunistă, o parte a proprietăților sale au fost returnate într-o stare avansată de degradare, precum conacul Socolescu din Păulești , sau imobilul Toma T. Socolescu din Ploiești, total desfigurat în anii 1950.
Casa sa din Păulești a fost complet jefuită de toate instalațiile, decorațiunile, ornamentele și vasele pe care le avea înainte de naționalizare. Clădirea a fost returnată într-o stare de semi-ruină și cu un teren adiacent mult redus în raport cu suprafața naționalizată. Grădinile ornamentale care se întindeau pe mai multe hectare, inițiativă originală în acea epocă, creație a lui Toma T., au dispărut în totalitate. Mai multe clădiri realizate în jurul anului 1990 (inclusiv o cooperativă) ocupă astăzi acel teren. Casa din Păulești a fost înscrisă pe lista monumentelor istorice după 45 de ani de abandon și neglijență din partea statului. Construită de către un alt arhitect și fără să aibă vreo legătură cu stilul Socolescu, ea a fost returnată descendenților într-o stare foarte degradată. Lipsită de domeniul său inițial, ca de altfel și de plantele și de grădina amenajată de arhitect, ea și-a pierdut esența frumuseții sale. Conacul nu mai este în posesia familiei Socolescu din august 2010.
Casa sa din Ploiești, după ce a suferit puternice distrugeri la bombardamentele anglo-americane din 1944, a fost naționalizată în 1950 și desfigurată de către o reabilitare care nu a ținut cont de stilul original de construcție. A fost returnată doar parțial familiei în 2006.
Cele mai multe din proiectele și clădirile reușite din Ploiești, inclusiv unele construite de către Toma T. Socolescu, tatăl sau Toma N. Socolescu sau de către unchiul Ion N. Socolescu, au fost distruse de către regimul comunist, sub pretextul avariilor înregistrate la cutremurul din 1940 și mai ales la seismul din 1977. Desfigurat din cauza politicii de tabula rasa, orașul a păstrat numai o mică parte din patrimoniul său arhitectural și istoric. 
Din 1949, Toma T. Socolescu și-a dedicat o parte din timpul său redactării memoriilor sale. El a continuat să scrie până în ultimul an al vieții sale, în 1960. După mai mult de 50 de ani de neglijență din partea diferitelor instituții române, inclusiv Universitatea de Arhitectură din București, familia sa a publicat în România, în 2004, o primă parte a memoriilor sale (de altfel, singura parte pe care arhitectul o terminase de redactat), acoperind perioada de la nașterea sa până în anul 1924. Această primă parte este aparent singura pe care arhitectul a avut posibilitatea să o finalizeze. O altă lucrare, mult mai importantă, Fresca arhitecților care au lucrat în România în epoca modernă de la 1800 la 1925 a fost finalizată în 1955 și publicată în 2004. 
Cele două cărți sunt disponibile la Biblioteca Națională a României, ca de altfel și la Universitatea de Arhitectură și Urbanism Ion Mincu. Biblioteca Centrală Universitară din București și British Library au de asemenea câte un exemplar al Frescei. În Franța, Amintiri pot fi consultate la Biblioteca Națională și Universitară din Strasbourg. Materialul său referitor la arhitectura ploieșteană : Arhitectura în Ploești, studiu istoric, publicat în 1938 (și prefațat de Nicolae Iorga), a fost premiat de Academia Română și este disponibil la Biblioteca Națională a Franței.
Prima pagină a unei broșuri scrisă de Toma T. Socolescu în limba franceză în 1941 rezumă crezul personal al arhitectului :
Pe lângă calitatea sa de om de artă și de cultură, Toma T. Socolescu a avut și un angajament politic limitat. Mandatele sale de primar, consilier municipal și deputat au fost pentru el mijloace de a-și înainte proiectele culturale, urbanistice sau de arhitectură. Fiind un student activ și patriot, legăturile sale puternice cu Nicolae Iorga l-au determinat să își asume responsabilități politice în cadrul Partidului Naționalist-Democrat. Cu toate acestea, el a rămas deschis dialogului, având numeroase legături și prietenii cu personalități cu alte viziuni politice, precum ar fi Ion Ionescu-Quintus, din Partidul Național Liberal, amic față de care a fost foarte apropiat.
Viziunea sa urmărea reunirea tuturor oamenilor de bună credință care aveau capacitatea și disponibilitatea de a lucra pentru înfrumusețarea orașului. Singura acțiune politică care este cunoscută la nivel național este sprijinul pentru organizarea Corpului Arhitecților Români și al Registrului Arhitecților în 1932. Adoptată de către parlament, a fost pusă în aplicare printr-un decret regal pe 15 iulie 1932.
Profesor de teoria arhitecturii la Școala Națională Superioară de Arhitectura din București între 1927 și 1947.
Consilier municipal al orașului Ploiești de la 10 martie 1926 până pe 20 martie 1929, în timpul mandatului de primar al lui Ion Georgescu Obrocea.
Deputat de Prahova în timpul guvernării lui Nicolae Iorga, între 19 aprilie 1931 și 6 iunie 1932, din partea Partidului Naționalist-Democrat
Primar al localității Păulești din februarie 1938 până în noiembrie 1940, iar mai apoi din februarie 1942 până în ianuarie 1945.
Decorat cu ordinul Crucea Regina Maria pentru construcțiile sale militare în timpul Primului Război Mondial.
Distins cu Medalia Răsplata Muncii pentru Învățământ clasa I pentru activitatea sa didactică, în mai 1927, cu prilejul inaugurării corpului principal al Palatului Școlii Comerciale din Ploiești.
Membru al ordinului Coroana României în grad de ofițer, conferit în urma unui decret al M.S. Regele Ferdinand I al României în 1925.
Membru al comitetului de selecție al revistei Arhitectura la începutul anilor 1940.
Membru al Societății Arhitecților Români, apoi din 1953 al Uniunii Arhitecților din Republica Socialistă România.
Cetățean de onoare al orașului Ploiești, titlu post-mortem, acordat în septembrie 2010.
Cetățean de onoare al municipiului Paulești, titlu post-mortem, acordat în mai 2018.
Familia Socol din Berivoiul-Mare, în vechime parte a Făgărașului sau a Țării Făgărașului, este o ramură a familiei Socol din Muntenia, care a trăit în județul Dâmbovița. 
Un anume Socol, mare boier și ginere al lui Mihai Viteazul (1557-1601), avea două ctitorii religioase în județul Dâmbovița, existente și azi, în Cornești și în Răzvadu de Sus, precum și o alta într-o suburbie a orașului Târgoviște. Acest boier s-a căsătorit cu Marula, fiica lui Tudora din Popești, soră a prințului Antonie-Vodă. Marula a fost recunoscută de Mihai Viteazul ca fiica sa ilegitimă, rod al unei relații extra-conjugale cu Tudora. Marula este îngropată în cimitirul bisericii din Răzvadu de Sus, unde, pe o lespede de piatră bogat cioplită, numele ei încă mai poate fi citit.
Nicolae Iorga, marele istoric și prieten al lui Toma T. Socolescu, a găsit strămoși ai familiei Socol printre întemeietorii localității Făgăraș. În jurul lui 1846, 5 frați Socol pleacă din Berivoiul-Mare, din Țara Făgărașului, unde numele 'Socol' este larg răspândit și se stabilesc în Muntenia. 
Unul dintre acest 5 frați este arhitectul Nicolae Gh. Socol (?? – decedat în 1872). El s-a stabilit în Ploiești și s-a numit pe sine însuși Socolescu. Căsătorit cu Ioana Săndulescu, din mahalaua Sfântu Spiridon, a avut o fiică (decedată în copilărie) și 4 băieți, dintre care 2 au devenit arhitecți : Toma N. Socolescu și Ion N. Socolescu, Toma T. Socolescu este unul din fii lui Toma N. Socolescu.
Practicând arhitectura ca profesie, el a obținut numeroase premii la concursurile în domeniu :
Premiul întâi pentru două subiecte diferite : planurile unei mici biserici de lemn cu o singură turlă și planurile unei alte biserici mai mari și cu mai multe turle, Pantocratul, 1907.
Premiul doi pentru proiectul Școlii Normale din Buzău, în jurul de 1911. Primul premiu nu a fost acordat deoarece numai doi arhitecți au participat la acest concurs.
Premiul întâi pentru concursul pentru unificarea fațadelor palatelor a două ziare naționale : Adevărul și Dimineața, competiție la care au participat, în 1914, peste 30 de arhitecți. Proiectul lui Toma T. a fost publicat în paginile ziarului Dimineața ca de altfel și în revista Arhitectura în 1916 și 1924. Materializarea nu a mai fost posibilă din cauza izbucnirii Primului Război Mondial. O fațadă, dar care nu avea nimic în comun cu acest proiect, a fost ridicată în anii 1920.
Premiul întâi la concursul pentru clădirea Creditul Prahovei din Ploiești, în 1923. Proiectul a fost publicat în revista Arhitectura în 1926. Imobilul a fost construit.
Premiul I la concursul pentru Palatul Camerei de Comerț și Industrie din Ploiești, probabil în 1920, după cumpărarea clădirilor adiacente de către Camera de Comerț. Proiectul a fost doar parțial executat. Camera de Comerț a fost suprimată de către regimul comunist în 1949, după 84 de ani de existență. Clădirea a fost distrusă în perioada comunistă.
Premiul întâi la concursul pentru Catedrala ortodoxă din orașul Târgu Mureș în 1924. Edificiul a fost construit, dar după planurile unui alt arhitect, care pierduse inițial concursul.
Premiul întâi la concursul pentru Palatul Primăriei Municipiului București. Proiectul a fost publicat în revista Arhitectura în 1926. Această reușită a fost prilej de sărbătorire a arhitectului la Ploiești. Niciun proiect de construcție al unui palat al primăriei nu a mai fost realizat înainte de 2010, instituția funcționând până în anul 2010 în Palatul Ministerului Lucrărilor Publice, o clădire construită în 1910 de către arhitectul Petre Antonescu.
Premiul întâi la concursul pentru cazinoul rafinăriei Astra Română din Ploiești, probabil din 1937. Proiectul a fost publicat în revista Arhitectura, în numărul din iulie-octombrie 1937. Proiectul nu avea să fie niciodată realizat.
Premiul întâi la concursul pentru Halele localității Predeal. Lucrarea nu a fost executată.
Premiul întâi la concursul pentru Palatul Muncii din Ploiești. Lucrarea nu s-a materializat.
Palatul Școalelor Comerciale, pe fosta Calea Oilor, devenită actualmente strada Gheorghe Doja. Imobilul se găsește la numărul 98. Clădirea a fost realizată între 1924 - 1938 prin eforturile președinților succesivi ai Camerei de Comerț din Ploiești. Din 1938, a reunit toate școlile comerciale pentru băieți sub denumirea de Liceul Comercial Spiru Haret, încetându-și activitatea de educație comercială o dată cu venirea la putere a comuniștilor, în 1948. În prezent, localul este folosit de către Colegiul Național Ion Luca Caragiale. Este declarată 'monument istoric.
Casa Corpului Didactic Primar sau Căminul învățătorilor prahoveni. Clădirea se află pe strada Ștefan cel Mare, la numărul 8. Construcția sa a început în 1925 și a fost cel mai probabil finalizată în 1931. Clădirea a fost inaugurată pe 2 octombrie 1932. În ciuda faptul că imobilul a fost păstrat până azi, a fost totuși grav afectat de cutremurul din 1940 și seismul din 1977. Având toate dotările necesare pentru a găzdui profesori și familiile acestora, imobilul cuprindea de asemenea și o sală de cinema, o librărie și o tipografie în subsol. Nu mai este localul corpului didactic de mult timp. Naționalizată de către regimul comunist în 1962, a fost recuperată de Liga Sindicatelor Libere din Învățământ Prahova într-o stare avansată de degradare, schimbându-și apoi de mai multe ori proprietarul. Din anul 2010 a intrat într-un proces de reabilitare, estimat să dureze 2-3 ani, iar la finalul lucrărilor clădirea va fi transformată în policlinică. Clădirea este clasată drept monument istoric.
Palatul de Justiție, în colaborare cu arhitectul francez Ernest Doneaud. Elaborarea primului proiect și începerea lucrărilor au avut loc înaintea Primului război, sub mandatul prefectului Luca Elefterescu. Toma T. Socolescu era numit 'arhitect - diriginte de șantier', responsabil de întreg proiectul din 1923 și până la finalizarea sa în 1932. Acest edificiu a devenit Palatul Culturii în 1953, păstrând în interiorul său numai curtea de apel. Afectată și deteriorată de către bombardamentele anglo-americane din 1943-1944 și de către cutremurul din 1977, a fost consolidată în anii 1980. Restaurarea și consolidarea sa au durat mai mulți ani, lucrările nefiind finalizate până în septembrie 2010. Proiectul a fost publicat în revista Arhitectura în 1924, palatul fiind clasat monument istoric.
Halele Centrale, o realizare capitală, care și-a pus amprenta asupra orașului. Contractul pentru construcția unor hale a fost semnat între arhitect și primărie în 1912 pe baza unei decizii a consiliului municipal din 9 noiembrie 1912, prezidat de către primarul Scarlat Orăscu. Proiectul nu începe oficial până în 1929, iar lucrările efective pornesc în iunie 1930 și sunt finalizate în 1935. Construcția s-a bazat pe cele mai moderne principii de igienă și logistică, făcând la acea vreme un larg ecou în Europa. Arhitectul efectuase o călătorie de studiu în Europa la Viena și Budapesta, în iarna lui 1913, înainte de realizarea proiectului, precum și alte două în timpul execuției. A studiat cu precădere halele din Geneza și Basel (Elveția) și cele din Stuttgart, Frankfurt pe Main, Leipzig, München și Breslau (Germania). Și-a completat studiul prin vizitarea zonelor alimentare din halele din Berlin, a halelor din Reims, Dieppe și Lyon din Franța, a halei de fructe din Milano (Italia) și, nu în ultimul rând, a halelor din Budapesta (Ungaria). În articolul scris pentru revista franceză La Construction moderne, în septembrie 1936, Toma T. Socolescu oferă detalii despre proiect, despre scopul său și despre facilitățile pe care le va avea ansamblul. Halele din Ploiești au devenit un simbol al orașului. Parțial afectate de bombardamentele anglo-americane din 1943-1944, Halele Centrale au fost reconsolidate în anii 1980. Arhitectura sa originală, modernă pentru anii 1930, urmărind frumusețea și armonia formelor, a fost remarcată în întreaga Europă. Realizarea acestui proiect a fost însă foarte aproape de eșec, din cauza unei schimbări făcută de primarul Obrocea care, în 1929, a acordat în mod abuziv unei alte companii responsabilitatea de a întocmi planurile și construcția, în ciuda faptului că exista deja un contract semnat între arhitect și primărie, încă din 1913 (în mandatul lui Scarlat Orăscu). Toma T. Socolescu a depășit acest impediment, beneficiind și de serviciile prietenului său, avocatul Grigore Ivănceanu. Ansamblul construcției este clasat monument istoric. În 27 februarie 1936, arhitectul a depus un proiect de construire a unei hale de vânzare en-gros, proiect care nu va mai fi niciodată realizat.
Creditul Prahovei la intersecția bulevardului Republicii și a străzii Take Ionescu, peste drum de ceea ce era piața centrală a orașului : Piața Unirii. Devenită mai târziu Banca Românească, clădirea găzduiește după anii 1990 o sucursală a Băncii Comercială Română sau BCR. Lucrarea a fost proiectată în 1923 și finalizată probabil în 1926. Fotografii și planurile imobilului au fost publicate în revista Arhitectura în 1926. Imobilul este clasat monument istoric.
Cinematograf Scala, existentă și azi (pe strada Traian Moșoiu). Având inițial destinația de braserie, a fost construită pentru Camera de Comerț din Ploiești (care se afla alături) în jurul anului 1933. Abandonat la începutul anilor 2000, Clădirea a fost renovat în 2009-2010.
Catedrala Sfântul Ioan Botezătorul. În 1912, arhitectul lucra la vechea biserică Sfântul Ioan Botezătorul. Conform planurilor sale, cupola principală a fost înălțată cu 5 metri. Lucrarea a fost realizată între 1923 și 1939, catedrala având rolul de a cinsti memoria eroilor prahoveni morți în Primul Război Mondial, înscriindu-se totodată în elanul național-religios specific vremii. Turnul clopotniță este clasat monument istoric. Doar turnul clopotniță (60 de metri înălțime) și prima parte a construcției au fost finalizate, izbucnirea celui de-al Doilea Război Mondial stopând execuția. Proiectul unei catedrale monumentale care să înlocuiască vechea biserică a rămas până de curând la stadiul de idee. Pornind de la planurile originale ale lui Toma T. Socolescu, lucrările au reînceput în 2008. Fațada este unică pentru acele vremuri, având două statui monumentale străjuind intrarea, precum și o decorațiune interioară deosebită. Ante-proiectul și planurile propriu-zise au fost publicate în paginile revistei Arhitectura în 1924 și 1925.
Liceul de băieți din Câmpina, situat pe Calea Doftanei, la numărul 4. Planurile au fost realizate în 1926, fiind aprobate de către Ministerul Educației în același an. Partea centrală dinspre Calea Doftanei a fost construită între 1928 și 1929. A doua aripă, cu vedere la strada Mihai Eminescu, la fel ca și scala din marmură de Cararra, ornamentele interioare din marmură, ușile interioare de stejar sculptate din holul central și cele din fier forjat de la intrare au fost realizate între 1932 și 1942. Avariată de către cutremurul din 1940, graf afectată de bombardamentele anglo-americane din 1944 (aripa dinspre strada Mihai Eminescu și sala de gimnastică au fost distruse), clădirea a fost rapid repusă parțial în funcțiune. Aripa distrusă a fost reconstruită în 1957-1958. Dar după cutremurul din 4 martie 1977, a făcut clădirea inutilizabilă, fiind nevoie de o reconstrucție pe o nouă structură de beton armat. În ciuda acestor lucrări de anvergură, clădirea nu și-a pierdut nici stilul și nici armonia arhitecturală. În prezent, în imobil funcționează Colegiul Național Nicolae Grigorescu, a cărui veche denumire era Liceul Dimitrie Barbu Stirbey în 1930. În prezent, în clădire funcționează Colegiul Național Nicolae Grigorescu.
Profesorul-arhitect și-a finalizat studiile în arhitectura civilă și religioasă printr-o specializare în arheologia românească. Și-a exprimat întotdeauna interesul pentru istoria arhitecturii și pentru conservarea patrimoniului arhitectural. Pe lângă restaurările unor biserici vechi, a lucrat de multe ori împreună cu Nicolae Iorga, Președintele Comisiunii Monumentelor Istorice după 1919, pentru protejarea unor clădiri cu o valoare istorică deosebită.
Renovarea în jurul anului 1919 a casei căldărarului negustor Hagi Prodan, clădire ridicată în 1785. Imobilul este considerat tipic pentru locuințele negustorilor ploieșteni din secolul XVIII și începutul celui de-al XIX-lea. Clasată monument istoric, casa lui Hagi Prodan a adăpostit primul muzeu de istorie din orașul Ploiești, muzeu fondat de Toma T. Socolescu. După ce i-a fost schimbată denumirea și destinația, muzeul se numește acum Casa de târgoveț din secolul al XVIII-lea - al XIX-lea.
Redescoperirea și efectuarea în jurul anilor 1919-1920 unor reparații sumare ale unei mici și antici biserici în ruină , din Ploieștiori, comuna Blejoi, datând din prima jumătate a celui de-al XVIII-lea secol. El a recuperat icoane și alte obiect de cult religios pe care le-a depus la Muzeul județului Prahova. Instalat inițial în casa Hagi Prodan, Muzeul județului Prahova nu mai există sub această denumire. Locul în care se află aceste obiecte nu era cunoscut în 2010. Ele puteau fi într-unul din muzeele care au fost unite în 1955 în cadrul unei singure instituții : Muzeul județean de Istorie și Arheologie Prahova, în subordinea căruia se află Casa Hagi Prodan. În 1929, Socolescu va merge cu Nicolae Iorga la acea biserică, cu această ocazie fiind descoperite vechile picturi murale din spatele tencuielii. Un articol pe această temă a fost scris de către Iorga în Buletinul Comisiei Monumentelor Istorice. Biserica, denumită Sfântu Visarion, este clasificată monument istoric. În octombrie 2009, ruinele erau complet abandonate și în stare avansată de degradare. Pământul pe care se află a fost vândut în anii 1990 de către primar unui proprietar privat.
Relevee și studii arheologice, înainte de 1926, ale casei Dobrescu din Ploiești, o casă tipică pentru comercianți de la începutul secolului XIX. Situată pe strada Kutuzov, numărul 1, casa a devenit muzeul 'Ion L. Caragiale' pe 30 ianuarie 1962.
Biserica Sfântul Pantelimon, situată pe strada Democrației, la numărul 71. Lucrarea a fost realizată într-o perioadă de 24 de ani, între 1912-1936, fapt datorat lipsei banilor. Preotul Ene Dumitrescu, inițiatorul acestui proiect, a avut ideea de a-l angaja pe Toma T. Socolescu pentru întocmirea noii biserici. Cutremurul din 1940 a provocat prăbușirea unei cupole, iar cel din 1977 a afectat pereții. Două renovări au avut loc în 1946 și în perioada 1977-1994, incluzând și restaurarea fescelor.
Biserica Sfântul Haralambie de pe strada Mărășești, numărul 65. Între 1931-1932, ample renovări și restaurări, ca de altfel și schimbări ale fațadei au fost conduse de către arhitect. A modificat în mod radical înfățișarea bisericii prin reconstruirea turlelor mici și adăugarea unui portic în stil brâncovenesc. Tot el a întărit structura plafonului cu ajutorul betonului armat. Biserica a trecut prin noi consolidări și schimbări după cutremurele din 1940 și 1977. În 1979, preotul paroh a reconstruit turnul clopotniță, care fusese distrus de un incendiu în 1925. Totuși, această modificare a fost făcută fără aprobarea autorităților.
Reconstruirea în jurul de 1937-1938 a bisericii din Ploieștiori sau Ploeștiori, aflată la marginea Ploieștiului, în apropierea Barierei Văleni, în zona rafinăriei Vega. Din perioada interbelică și până în prezent, biserica a trecut prin mai multe renovări. Avea deja o structură de beton înainte de 1977, când turnul a căzut la cutremur. Potrivit preotului paroh al bisericii la momentul septembrie 2009, biserica are o monografie realizată.
Reconstrucția parțială a bisericii din satul Măgula din comuna Tomșani între 1933 și 1938, sub atenția Comisiei Monumentelor Istorice. Noua biserică a fost inaugurată în noiembrie 1938. Altarul și pridvorul bisericii sunt clasate drept monumente istorice.
Între 1953 și anul 1957, la departamentul monumentelor istorice (ICSOR), a lucrat la restaurarea mai multor situride la Mănăstirea de la Brebu (Prahova), castelul Huniazilor din Timișoara, biserica Sfinții Împărați Constantin și Elena din Târgoviște, bisericile din Ploieștiori , Herești-Ilfov și a altor biserici gotice din Transilvania.
Vila farmacistului N. Hogaș, fratele scriitorului Calistrat Hogaș, strada Gh. Lazăr. În timpul construcției, arhitectul a lăsat plafonul nefinalizat pentru a-i permite pictorului Toma Gh. Tomescu să realizeze o frescă. Construită în jurul anului 1907, ea a fost distrusă de bombardamentele anglo-americane din 1943-1944. A fost prima lucrare executată de Toma T. Socolescu.
Casa Pasapeanu, o casă de dimensiuni reduse, construită pentru un funcționar al Poștei, strada I. Romanescu, construită în jurul anului 1908. Strada se numește în prezent Barbu Delavrancea. Este cea mai mică construcție realizată de arhitect.
Casa învățătorului Aldescu strada Vlad Țepeș, la numărul 20, ridicată în jurul anului 1908.
Casa preotului Zotu pe Calea București (actuala Democrației), în apropierea Gării de sud, construită în 1908. A fost expropriată și apoi distrusă de comuniști pentru a se face loc Uzinei 1 Mai.
Imobilul de raport al fraților Alessiu, construit probabil în 1910, în partea sudică a străzii Lipscani, demolat de către comuniști. Strada Lipscani era una din cele mai vechi și mai importante străzi ale Ploieștilor, având o formă ușor curbată, legând centrul orașului cu oborul, iar din perioada interbelică, cu Tribunalul. Această arteră a dispărut în două etape : partea de nord a dispărut între 1968-1969 pentru a face loc palatului administrativ, iar cealaltă jumătate a fost demolată după cutremurul din 1977.
Casa rezidențială Orăscu, de pe Bulevardul Independenței la numărul 18. Scarlat Orăscu a fost unul dintre cei mai importanți primari ai orașului, mandatul său cuprinzând perioada 1911-1914, având de două ori și demnitatea de senator. Construit în 1913 în stilul francez Art Nouveau, la modă în epocă în Franța. Interiorul este unul luxos. Casa a fost confiscată de comuniști, fiind apoi transformată în cantină populară. Astăzi este sediul unei policlinici pentru copii. Este clasată monument istoric.
Hotel Europa, renovare și adăugarea unui etaj în colaborare cu unchiul său Ion N. Socolescu înainte de 1914-1915. Hotelul, numit inițial "Hotel Victoria", a fost făcută de bunicul său Nicolae Gh. Socol. Clădirea va fi în cele din urmă demolată de comuniști în anii 1960.
Casa G. Gogălniceanu sau Hora țărănească, Piața Unirii, a fost făcută de Ion N. Socolescu și Toma T. Socolescu. Victima din bombardamentele anglo-americane din 1943-1944, apoi demolată.
Casa B. Nasopol, strada Ștefan cel Mare, construită înainte de Primul Război Mondial, distrusă de bombardamentele anglo-americane din 1943-1944 conform 'Memoriilor' lui Socolescu. Situată la numărul 12 pe strada Ștefan cel Mare, adăpostea Serviciul Tehnic al orașului în 1938. În prezent, la acea adresă, există o clădire veche, bine conservată atât la exterior, cât și la interior, ce corespunde perfect stilului arhitectului, cel puțin la planul parterului. Inițial, clădirea nu avea etaj, dar a fost supraînălțată în perioada comunistă.
Vila Zaharia Leon De pe strada Drosescu. Această stradă este azi dispărută. Construcția datează din perioada 1913-1914. Vila a fost complet distrusă de bombardamentele anglo-americane din 1943-1944. Strada Drosescu se numește în prezent C.T. Grigorescu. Casa de la numărul 13, care se află pe locul imobilului Zaharia Leon, păstrează parțial zidurile vechi și gardul exterior.
Vila Dr L. Fridman, aflată la intersecția vechilor străzi Iennescu și Aurel Vlaicu, adresa sa actuală fiind strada Maramureș, numărul 8. Realizat înainte de 1914, a fost naționalizat de către comuniști. În prezent este clasată drept monument istoric Naționalizată de către comuniști, astăzi este sediul Administrației Drumurilor și Podurilor.
Imobilul de raport al lui Toma T. Socolescu de la numărul 2 de pe strada Ștefan cel Mare, vechea stradă Regina Maria. Construcția a început în 1914, clădirea a fost locuibilă din 1915, dar finalizarea sa a avut loc abia după terminarea Primului Război Mondial. Arhitectul a fost nevoit să apeleze la însemnate împrumuturi pentru a duce la bun sfârșit construcția blocului. Aici și-a instalat biroul și a lucrat până când bombardamentele americane au distrus parțial imobilul în 1944. Clădirea a fost radical transformată de către sovietici la începutul anilor 1950, după ce a fost confiscată de stat. Remarcabilă sa fațadă originală nu mai există, fiind înlocuită cu una anostă. Inițial, clădirea găzduia nu mai puțin de 7 magazine la parter și avea 5 apartamente spațioase, inclusiv cel în care locuia arhitectul și familia sa.
Imobilul de raport D. Pârvulescu din apropierea vechiului obor, astăzi situat pe strada Emile Zola, la numărul 1. Construită în anii 1920, a fost naționalizată în 1950. Între 1996 și 2002, familia Pârvulescu a depus eforturi pentru a reintrat în drepturile legale asupra imobilului, încălcate de către statul român. Șirul de imobile în care se află a scăpat de demolările comuniste.
Casa M. Obrien, strada Eminescu. Construită în anii 1920, a fost distrusă de bombardamentele anglo-americane din 1943-1944.
Imobilul de raport Gheorghe Bogdan, construit probabil în 1922 după cum îl atesta o inscripție a holului de la intrare, este situat în strada Mihai Kogălniceanu (fosta stradă Franceză), la numărul 36. Naționalizat, imobilul nu a fost în totalitate recuperat de urmașii lui Gheorghe Bogdan. Casa reprezintă una din puținele supraviețuitoare a centrului istoric al orașului Ploiești, aproape complet demolat și reconstruit fără stilul arhitectural între 1960 și 1989. O fotografie a clădirii a fost publicată în revista Arhitectura în 1924.
Imobilul Toboc de pe strada Democrației, numărul 1. Potrivit familiei primului proprietar, dar și a altor surse complementare, imobilul a fost conceput și realizat de către Toma T. Socolescu. Stilul evidențiază foarte clar influențele brâncovenești din stilul arhitectului. Pe de altă parte, clădirea se aseamănă destul de mult cu imobilul de raport care fusese ridicat cu câțiva ani mai înainte pe strada Ștefan cel Mare, numărul 2. Construită între 1920-1924 pentru tipograful Dumitru Buta, supranumit Toboc, clădirea a fost naționalizată în 1950. Având destinația de locuințe sociale, ea este astăzi complet ocupată de locatari instalați după teribilul cutremur din 1977. Totodată, potrivit familiei, imobilul a făcut obiectul unui proces de retrocedare, dar moștenitorul a preferat compensația financiară în locul unei restituiri în natură caz în care ar fi avut obligația de a păstra situația locatarilor. Astfel, Primăria este în continuare proprietara acestei clădiri frumoase, dar degradată. Acest imobil este inclus pe lista clădirilor din oraș care au risc seismic ridicat. Riscă să se prăbușească la următorul cutremurul important, dacă Primăria din Ploiești nu întreprinde acțiuni de consolidare. În mod curios, clădirea nu este clasată drept monument istoric.
Casa Grigore Ivănceanu, avocat și vechi prieten al arhitectului, strada Rahovei, la numărul 6. Construită în 1920, clădirea a fost grav afectată de către bombardamentele anglo-americane din 1943-1944, dar reconstruită în mod identic de către familia Ivănceanu, imediat după bombardamente, sub supervizarea arhitectului care era prieten cu avocatul Ivănceanu. Vândută în 2008 de doamna Alice Ivănceanu, moștenitoarea și fiica avocatului, casa a fost complet renovată în 2009 și păstrează foarte mult din stilul său original. O fotografie a casei a fost publicată în revista Arhitectura în 1925.
Casa Ștefan Z. Ghica Ghiculescu, important comerciant și vice-președinte al Camerei de Comerț și Industrie din Ploiești între 1933-1934. Construită pe strada Italiană, la numărul 4, în 1927, a fost perfect conservată de către familia Bădulescu-Ghiculescu, în ciuda confiscări și degradării suferite în timpul comunismului. Casa a fost clasată drept ”monument istoric” pe 4 octombrie 2010.Teatru și apoi Cinematograful Odeon. Construcția sa a fost realizată în 1927 și clădirea a fost inaugurată pe 23 februarie 1928. În 1932 deja devenise cinema.. Redenumit cinema Rodina după naționalizarea sa din 1948, el va găzdui din 1955 Teatrul de Stat din Ploiești. Transformat și modernizat prima dată de către comuniști în 1954, Aspectul său exterior putea fi în continuare recunoscut în 1957, după lucrări îndelungate de renovare în urma cărora scena a fost modernizată și capacitatea mărită la 600 de locuri. La o dată necunoscută, probabil după cutremurul din 4 martie 1977, a fost complet desfigurat și ascuns în spatele unui bloc de locuințe în stil sovietic. A fost redenumit teatrul Toma Caragiu pe 6 septembrie 1991.  Strada unde se află teatrul și-a schimbat de mai multe ori numele : strada Liceului din secolul XIX până în anii 1920, strada Dr. I. Radovici până în 1948, strada Gh. Dimitrov din 1948 până în anii 1960, strada Teatrului până în 1996 și, în final, strada Toma Caragiu din 1996.
Poarta expoziției din Ploiești din anii 1930, devenită mult mai târziu poarta de acces în Hipodrom. Distrusă de către bombardamentele anglo-americane din 1943-1944, poarta actuală este o slabă copie a celei originale.
Renovare luxos efectuată, probabil pe la sfârșitul anilor 20, a parterului a Băncii Centrale din Ploiești. Avariat de cutremurul din 1977, imobilul a fost demolat de comuniști, sub pretextul imposibilității de a fi reparat, eliminându-se astfel ultimele vestigii ale centrului istoric al orașului.
Hanul țărănesc, la nivelul barierei Bucov, la numărul 2 de pe strada Oborului. Probabil una dintre ultimele opere ale arhitectului (1938-1939), a fost construit pentru a găzdui negustorii și țăranii pieței deschise. A fost deplasat apoi la periferia orașului, ca urmare a construcției Halelor Centrale. El era înconjurat inițial de grajduri pentru cai. Era o clădire cu etaj, în stil românesc de vilă, având o terasă mare în față, cu stâlpi de stejar încrustați, cu acoperiș cu olane, apoi în spatele curții un grajd mare, de 40 de animale și o clădire mai mică, cu rol administrativ. În perioada dictaturii legionare devine adăpost pentru refugiații din Transilvania, găzduiește apoi spitalul de boli nervoase din Cernăuți, evacuat ca urmare a invaziei sovietice din Bucovina de Nord. Devine apoi oficial 'Spitalul Hanul Țărănesc'. Avariat serios în timpul bombardamentului din 5 aprilie 1945, spitalul a fost evacuat la Filipeștii de Pădure. În luna octombrie a aceluiași an a fost deschisă acolo o secție pentru trupele sovietice. În 1951 redevine departamentul de boli nervoase. Clădirea va asigura în mod continuu funcția spitalicească până în prezent (2010).
Cavoul familiei Gheorghiu din cimitirul Viișoara. O fotografie este publicată în revista Arhitectura în 1925. Cavoul exista în continuare în 2009, însă grav afectat și degradat.
Potrivit unor surse, monumentul comemorativ al eroilor Primului Război Mondial din cimitirul Bolovani a fost construit de către arhitect. Parțial distrus de bombardamentele anglo-americane din 1943-1944, a fost reconstruit în 1957 dar vulturul de bronz din vârful monumentului nu a mai fost refăcut. O machetă a sa încă mai există la Asociația Veteranilor de Război din Prahova.
Conacul lui Gérard Joseph Duqué din Păulești, aflat la marginea de sud a localității, lângă Ploiești, fiind construit între 1920 și 1935. Clădirea fusese inițial comandată de avocatul Obrocea Ion Georgescu, trecând apoi în proprietatea lui Gerard Duqué în contul unor datorii, a fost reamenajată de către arhitect, conform cerințelor noului proprietar. De la momentul construcției, imobilul a trecut prin mai multe modificări și simplificări, iar în prezent numai unele părți păstrează stilul original. 
Primăria, școala primară, băile publice și o mică maternitate, grajdurile comunale și o troiță sculptată în lemn, pentru comuna Păulești. Construcțiile au fost realizate între 1937-1940. Grajdurile și-au schimbat destinația în brutărie, iar monumentul a fost mutat în cimitirul din localitate.
Două case pentru membrii familiei sale : I. Diamandescu, un mare petrolist și Costică Dușescu, construite în jurul de 1907 în Câmpina.
Vila D. Ștefănescu, Câmpina. Proiectată în 1916, dar construită mai târziu, imobilul are fațada ușor modificată față de aspectul inițial. Există în continuare la numărul 112 pe bulevardul Carol I, la intersecția cu strada Henri Coandă. Un număr din 1916 al revistei Arhitectura prezenta planuri și schițe ale casei.
Vila Dr. Gheorghiu, Câmpina. Clădirea, aflată în forma sa originală, se află pe bulevardul Carol I, la intersecția cu Aleea Rozelor.
Vila Nicolae Popescu, Câmpina, în 1933. Vila este într-o stare foarte bună de conservare.
Judecătoria din Câmpina, situat pe strada 1 Decembrie 1918, al numărul 14. Planurile au fost elaborate în 1924. În 1931, construcția a fost finalizată, iar Judecătoria de Pace Mixtă Câmpina își începea activitatea. Imobilul găzduiește în continuare judecătoria, precum și birouri ale Prefecturii.
Judecătoria din Vălenii de Munte, situat pe strada Mihai Bravu, la numărul 26. Construcția a început în 1923, Clădirea este în prezent neutilizată, însă într-o stare bună, cel puțin la nivel exterior.
Casa prietenului său pictor Toma Gh. Tomescu din Vălenii de Munte în 1926-1927. Imobil modest, aspectul său original a fost modificat de-a lungul timpului. Casa se află pe strada Mihai Eminescu, la numărul 12.
Capela mortuară a familiei lui Toma Gh. Tomescu din Vălenii de Munte, construită între 1938-1939. Pictura este realizată în tehnică murală. Având denumirea de Capela Sfânta Treime, în prezent servește drept capelă pentru cimitirul orașului.
Vila Regală de la Vălenii de Munte. Conform deciziei lui Nicolae Iorga, construcția unei reședințe de vară pentru principesa Elena și pentru tânărul voievod Mihai a fost schițată și realizată de către arhitect. Piatra de temelie a fost pusă de către Nicolae Iorga pe 15 iulie 1930 în prezența principesei și a ministrului de finanțe Mihai Popovici. O schiță a proiectului a fost publicată într-un număr din 1930 al reviste Arhitectura. Imobilul nu a fost niciodată complet realizat, iar clădirea a fost apoi folosită în alte scopurile decât cel pentru care fusese proiectată. Vila Regală a dispărut, demolată de regimul comunist după cutremurul din 1977.
Vila lui Nicolae Iorga din Sinaia, construită în jurul anului 1918. Clasată monument istoric, casa, situată pe strada Gheorghe Doja, numărul 1, este perfect păstrată de către familia istoricului. Se găsește la intersecția străzilor Calea Codrului și Gheorghe Doja, în cartierul Furnica.
Vila avocatului Grigore Ivănceanu, în prezent proprietate a fiicei sale Alice Ivănceanu, din Sinaia, strada Piatra Arsă numărul 4, construită în 1934.
Casa lui N. Scorțeanu din Sinaia, din cartierul Cumpătu. O fotografie a casei a fost publicată în revista Arhitectura în 1925.
Vila Florica din Sinaia (redenumită Vila Poem Boem); se găsește pe strada Cumpătu, la numărul 22. Folosind stilul brâncovenesc, unul dintre cele mai impozante stiluri arhitecturale, Toma Socolescu a proiectat în anul 1925 Vila Florica, pe care i-a dăruit-o soției sale. Respectând arhitectura și istoria casei, aceasta a fost renovată. Fotografii și planul interiorului au fost publicate în 1925 și 1941 în revista Arhitectura.
Primăria, băile publice și centrul agricol al orașului Urlați, realizate înainte de 1916.
Biserica din comuna Izvoarele (Prahova), a cărei construcție a început în 1931.
Biserica Adormirea Maicii Domnului' din comuna Boldești-Scăeni, construită între 1936 și 1938, detalii publicate în revista Arhitectura în martie 1938. Acoperișul și turlele bisericii au fost modificate radical de mai multe ori după 1941. Din cauza zonei active seismic, clădirea a avut de suferit din cauza tuturor cutremurelor, începând cu cel din 1940. Având inițial două turle masive (deasupra fațadei și în partea din spate), biserica a păstrat-o numai pe prima, cea de-a doua fiind înlocuită cu două turle mici. Estetică originală ale bisericii a dispărut.
Casa inginerului Toma Călinescu (strada Monumentului numărul 1) și a institutorului Emil Popescu (strada Armoniei numărul 1), în comuna Boldești-Scăeni.
Imobilul de raport de pe calea Șerban Vodă, care există în prezent la numărul 105. A fost construit după același tipar ca și clădirea 'Gheorghe Bogdan' din Ploiești, având, spre deosebire de aceasta, un etaj în plus. Din păcate, clădirea a fost desfigurată prin ferestre termopan inestetice, betonarea grosieră a unei părți a balustradei din balconul principal, inițial realizată din fier forjat, precum și prin crearea unor ferestre mai mari care au distrus armonia imobilului imaginată de arhitect. Fațada clădirii a fost puternic afectată de ferestrele termopan și izolațiile termice aplicate în ultimii ani, distrugându-se armonia imaginată de arhitect. Cele două intrări de la stradă au fost simplificate, pierzându-și complet stilul original. O fotografie cu acest imobil a fost publicată în revista Arhitectura în 1924, probabil imediat după finalizarea construcției.
Imobilul de raport al fraților Tilman. Clădirea există și în prezent. Înainte de perioada comunistă, adresa imobilului era strada Carol, nr. 54, la intersecția străzilor Carol și Filittis. Acum se află la întretăierea străzilor Filitti și Tonitza, nu departe de 'Piața Natiunile Unite', denumită în perioada interbelică 'Piața Senatului'. Construcția a fost ridicată probabil între 1923 și 1925. Clădirea a pierdut o piesă de pe fațada superioară, fiind lipsită astfel de frumusețea și impozanța sa originală. Este foarte posibil ca cele două cutremure din 1940 și 1977 au provocat căderea acelei părți a structurii sau au afectat-o grav, ducând la simplificarea ei.
Vila de pe strada Mitropolit Antim Ivireanul, publicată în revista Arhitectura în 1924. O parte a străzii a fost demolată în anii 1980 pentru construcția aberantă a Centrului Civic și a Casa Poporului, la dorința dictatorului comunist Nicolae Ceaușescu. Vila a fost probabil distrusă cu această ocazie.
Vila inginerului Al. Gheorghiade din parcul Bonaparte. Parcul este situat în spațiul delimitat de strada Paris, șoseaua Iancu de Hunedoara (fosta șosea Bonaparte) și Calea Dorobanților. În prezent dispărută, singura mărturie rămasă fiind o fotografie publicată în revista Arhitectura în 1926 și mai târziu în 1941.
Vila lui D. Ionescu, construită în 1927, pe strada Mihai Cogălniceanu (sau Kogălniceanu - în funcție de ortografie), șoseaua Kiseleff. Strada se numește în prezent Gheorghe Brătianu. Clădirea este situată la numărul 26. Două fotografii ale casei au fost publicate în revista Arhitectura în 1930. Casa este clasată drept monument istoric.
Liceul de băieți din Buftea (județul Ilfov). Se găsește pe strada liceului, la numărul 5. Numele său exact, în 2009, este Liceul Economic Barbu Știrbei Buftea.
Biserica Sfântul Nicolae și Alexandru din Netezești, comuna Nuci (județul Ilfov), situată pe strada Principală, în apropierea primăriei. Construcția și amenajările interioare au fost realizate probabil între 1912 și 1916. Este încadrată ca monument istoric. Autorul scrie în Amintiri :  Biserica din Netezești, ctitoria familiei Al. Serghiescu, a fost ridicată cu cheltuiala D-nei. Al. Serghiescu în condiții destul de bune și chiar cu oarecare lux, atât clădirea cu mobilierul cât și picturile executate sub conducerea pictorului Pavlu având ca executanți mai multi pictori tinerii de remarcabil talent dintre care citez : Tonitza, St. Dumitrescu, Schweitzer-Cumpănă, Bălțatu, care avea atunci numai 16 ani, și alții.. Mobilierul bisericii a fost expus la Ateneul Român în cadrul expoziției organizată de arhitect în 1916.
Toma T. Socolescu era unul dintre cei mai apreciați arhitecți și era solicitat de importante familii ale României. Scrierile sale, în care obișnuia să se retragă, demonstrează o pregnantă modestie și fac dovada unei conștiente omisiuni de a întocmi o listă cu toate lucrările sale. Pe de altă parte, probabil din cauza presiunilor poliției politice a regimului comunist, a cărei victimă a fost, a ales să nu menționeze o serie de lucrări în memoriile sale pentru a nu face rău altor familii. Securitatea urmărea familiile înstărite din perioada interbelică și căuta orice motiv pentru a le prelua proprietățile și pentru a trimite la închisoare diferiți oameni din această categorie socială.
Astfel, titlul este justificat deoarece sunt enumerate clădiri care prezintă stilul folosit cu precădere de către arhitect. În plus, Toma T. Socolescu, în majoritatea cazurilor, și-a semnat operele sale, aparent, prin includerea în acoperiș a unuia sau a mai multor crini stilizați și inversați, realizați din cupru sau zinc. Dacă acoperișurile nu au fost modificate sau s-a păstrat stilul original, această semnătură unică este încă vizibilă.
În cele din urmă, fără a se semnala aceste probabilități există riscul să fie uitate aceste clădiri remarcabile, într-o țară în care accesul la arhive este foarte dificil și unde dezvoltarea imobiliară slab controlată a distrus urmele ale unor secole de arhitectură, mai ales după 1990. În plus, dispariția foștilor proprietari, de multe ori eliminați fizic de către comuniști, a fost însoțită în numeroase cazuri și de pierderea iremediabilă de informații care ar fi putut clarifica istoricul acestor clădiri.
Trebuie înțeleasă ca o urmă vizibilă a lucrărilor realizate probabil de Toma T. Socolescu. 
Casa de la numărul 120 de pe strada Cantacuzino, la intersecție cu strada Traian, Ploiești, construită în 1924.
Casele gemene de la numărul 34 de pe strada Decebal și de la numărul 33 de pe strada Primăverii, Ploiești. Ele au fost proprietatea lui Tănase Vasilescu, un afacerist în domeniul petrolului, din Păulești.
Casa Pătrașcu din Vălenii de Munte, construită în jurul anului 1927, situată pe strada George Enescu, la numărul 5, nu departe de casa lui Nicolae Iorga. A fost ridicată pentru comerciantul Ion Pătrașcu.
Dintre cele 10 concursuri câștigate de către arhitect, numai două au fost realizate : cel al Palatului Creditul Prahovei și, parțial, Palatul Camerei de Comerț și Industrie, ambele în Ploiești.
Astfel, numeroase proiecte remarcabile nu au fost materializate, printre care se numără : 
Proiectul Institutului Sud-Est European, sub conducerea profesorului Nicolae Iorga, probabil în 1910.
Proiectul unei biserici pentru orașul Slănic, realizat în vara anului 1913 și expus la Ateneul român din București în primăvara lui 1916. A fost publicat în revista Arhitectura în 1920.
Proiectul unei grădini publice în Piață Unirii din Ploiești, pe care arhitectul îl va oferi în mod gratuit municipalității în 1922. În ciuda inițiativei lui Toma T. Socolescu, care a avut primul ideea acestei amenajări, și a celor două variante propuse consiliului municipal, primarul Ion Georgescu Obrocea a ales planul unui alt arhitect. Grădina a fost inaugurată în 1926.
Proiectul unei hale de comerț en-gros în Ploiești, proiectată în spatele Halelor Centrale, în 1936.
Proiectul unui Palat al Culturii la Ploiești, în 1937. Clădirea numită 'Palatul Culturii' după 1953 nu este altceva decât vechiul Palat al Justiției construit de către arhitecții Toma T. Socolescu și Ernest Doneaud.
Proiectele pentru biserici în orașul Predeal (în 1956), realizat împreună cu fiul său Toma Barbu Socolescu, și în comuna Păulești (1939).
În Monografia orașului Ploești publicată de către Mihail Sevastos, arhitectul a redactat în întregime capitolele despre arhitectura orașului, urbanism, Halele Centrale, istoricul planurilor orașului, precum și o parte din materialul despre cultură ('artiștii plastici', muzee și biblioteca 'Nicolae Iorga'). De asemenea, aceasta cuprinde mai multe acuarele și desene realizate de el.
În Buletinul Comisiei Monumentelor Istorice Numeroase articole, dintre care 3 de referință :Biserica Sfântul Nicolae din Bălteni, studii arheologice și relevee. Publicat în 1908 în primul număr (primul trimestru) sub titlul 'Note arhitecturale' la paginile 114-119.
Casa Hagi Prodan din Ploiești, studii arheologice și relevee. Publicat în 1916 în ultimul număr dinaintea intrării în război. Bombardată în 1944, casa a fost restaurată, și muzeul re-inaugurat pe 1 mai 1953.
Casa Dobrescu de Ploiești, o clădire tipică pentru comercianții și micii industriași de la începutul secolului al XIX-lea, studii arheologice și relevee. Casa a devenit Muzeul Ion L. Caragiale de la 30 ianuarie 1962.În revista Arhitectura din 1916 până în 1944 :Numeroase articole ilustrate despre arhitectura româneasca.
Portretele arhitecților dispăruți, prin care și Ion N. Socolescu, Alexandru Clavel, D. Herjeu și Toma N. Socolescu.
Note de drum din Italia. Un articol de 7 pagini, cu ilustrații, în numărul din 1925.
Planuri și fotografii ale lucrărilor realizate, precum și desene și acuarele ale vechilor construcții românești. Numărul din iulie 1938 conține în mod particular un articol consacrat artei vechi românești din Basarabia, ilustrat în numeroasele pagini cu propriile sale acuarele.
Un articol-program intitulat Principii și îndreptări. Către o arhitectură românească modernă, în numărul din aprilie-iunie 1941. Autorul apăra ideea unei arte care păstra moștenirea culturală națională și amprenta geniului național român, căutând însă în același timp progresul și modernitatea. Arhitectul respingea total ideea unei arhitecturi internaționale. A publicat acest articol în franceză în același an.
Un articol care susține ideea creării unui institut destinat apărării și dezvoltării arhitecturii românești : 'Necesitatea creării unui institut de arhitectură românească', în numerele din 1943-1944.
În revista Simetria : un articol despre arhitecții români care au studiat la Beaux-Arts de Paris.
2. Articole literare despre Contesa de Noailles (Brâncoveanu), Auguste Rodin, Octavian Goga, etc.
3. Studii despre câteva clădiri vechi, monumente istorice din Ploiești, dintre care :
- un articol despre ruinele bisericii Sfântul Nicolae Vechi (numărul 105, strada Mihai Bravu), în 1915
- un articol despre o casă veche, similară ca stil cu cea a lui Hagi Prodan, situată pe strada Ștefan cel Mare, vis-a-vis de biserica Sfinții Voievozi, în 1915. Biserica se află la numărul 23.O lucrare personală Prin Ardeal, note de drum ale unui arhitect, cu ilustrații. Povestirea călătoriei este inclusă integral în memoriile sale (Amintiri), între paginile 96-104 în ediția publicată de către 'Caligraf'.
În colecția Biblioteca Urbanistă, două volume de traduceri împreună cu studii introductive și ilustrații :'Urbanism la îndemâna tuturor : pentru uzul consilierilor comunali și județeni, arhitecților, inginerilor, medicilor, ofițerilor, agronomilor și al tuturor persoanelor ce se interesează de mai buna stare a orașului / de Jean Raymond'.
Igiena urbană / publicată de Paul Juillerat, traducerea unei lucrări de referință, publicată în 1921 la Paris, despre igiena urbană. Lucrarea cuprinde un studiu introductiv redactat de către arhitect, paginile 89-92.Despre subiectul Halelor Centrale, lucrarea de referință a lui Toma T. Socolescu, au apărut mai multe articole în diferite reviste româna și europene : 
România : două ediții ale revistei Arhitectura, cea din 1931-1933 și cea din iulie 1936, oferind un articol lung, cu numeroase fotografii. Articol din numărului din iulie 1936 este reprodus in extenso la paginile 597-603 din Monografia orașului Ploești de Mihai Sevastos precum și între paginile 96-101 din cartea Arhitectura în Ploești, studiu istoric scrisă de către Toma T. Socolescu; Ploieștii, un articol intitulat 'Construcția Halelor', redactat pe 21 aprilie 1929, având ca subiect conflictul juridic cu privire la construcția halelor - În 1936, tot în Ploieștii, un amplu material despre publicarea în note elogioase în revista franceză Techniques des Travaux; și Revista Veterinară.
Franța : L'Architecture d'Aujourd'hui, Paris, Anul 7, numărul 11, noiembrie 1936, paginile 44-45; Techniques des Travaux; La Construction moderne : un studiu ilustrat asupra Halelor Centrale din Ploiești, Paris, anul 51, numărul 46, septembrie 1936, paginile 945-955 scris chiar de arhitect.
Germania : Der Bauingenieur, Berlin, 26 mai 1933, numărul 14, Jahrgang, 1933, Heft 21-22.
Austria : Un studiu realizat de profesorii dr. ing. Rudolf Saliger (Techniker) și dr. ing. Friedrich V. Baravalle, Viena.
A publicat numeroase articole în ziarele din Ploiești, Iași și București, pe teme precum arhitectură, urbanism, politică locală sau cultură. A fost, de asemenea, subiectul unor articole. Lista nu este completă și sunt menționați autorii, atunci când nu este vorba de Toma T. Socolescu însuși :
Cronica (revistă literară), București, 22 mai 1916, articolul intitulat "Despre expoziția arhitectului T. T. Socolescu" (Expoziția arhitectului Toma T. Socolescu la Ateneul Român din București în primăvara anului 1916) semnat de arhitectul Spiridon Cegăneanu.
Dimineața, București, "În preajma alegerilor pentru municipiul" din Ploiești, 15 mai 1929; "Sărbătorirea arhitectului Toma Socolescu", publicat în 12 iulie 1925, despre sărbătorirea la Ploiești a premiului întâi câștigat de Toma T. Socolescu pentru un proiect major : Palatul Primăriei Capitalei. Articolul cuprinde de asemenea și un interviu cu arhitectul.
Epoca, București, 24 mai 1916, o recenzie artistică scrisă de către Criticus despre expozițiile de pictură și arhitectură semnate Toma Gh. Tomescu și Toma T. Socolescu, de la Ateneul Român din București.
Excelsior, Iași, "Șosele naționale" un articol scris pe 7 ianuarie 1939 despre calitatea proastă a drumurilor principale din România; „Circulația automobilă și accidentele”, un articol datat 12 august 1939; „Valorificarea fructelor” analiză despre producția de fructe, în august 1939.
Gazeta cărților (revistă literară), București, "Arhitectura în Ploești, Studiu istoric de Toma T. Socolescu", articol din numărul de pe ianuarie/februarie 1938, scris de către D. M. Rîmnic despre lansarea cărții; "Amintiri despre Octavian Goga", un articol comemorativ despre scriitorul, poetul, jurnalistul și politicianul Octavian Goga publicat în iunie 1938; "Necesitatea creării unui institut de arhitectură romînească", scris în ianuarie 1944. Va fi publicat de asemenea și în revista Arhitectura în numerele din 1943-1944.
Neamul românesc, București, publicarea în noiembrie 1938 a unei scrisori trimisă de arhitect lui Nicolae Iorga, intitulată „Arhitectura se învață în ateliere, nu de pe catedră”; "Edilitate...", 27 mai 1937, de Nicolae Iorga, criticând inerția de care dădea dovadă municipalitatea ploieșteană în ceea ce privea apariția tarabelor și a gunoiului în spatele Halelor Centrale. Articol este o dovadă a devotamentului lui Toma T. Socolescu față de oraș.
Opinia liberă (journal), Ploiești, "Refacerea orașului Ploiești", o lungă discuție despre proiectul de reconstrucție al Dr. Mircea Botez, care a fost publicat în numerele 72 și 73 al ziarului Presa, publicate în numărul 15, 1946; "Un ultim cuvânt în chestiunea halelor", articol în apărea operei sale, discreditată și criticată de dr. Botez în ziarul Presa.
Prahova, Ploiești, "Protoereul Nae Vasilescu", 1 martie 1935, articol comemorativ, "Biblioteca Populară Nicolae Iorga", în iulie 1935.
Prahova Noastră, Ploiești, "Festivitatea de la Păulești", 21 mai 1939; "Un prieten ne-a părăsit : Victor Rădulescu", primar în Câmpina (1926-1928), articol comemorativ în 2 iulie 1939; "Costică Marinescu (scărarul)", articol comemorativ, februarie 1942; "Previziunile lui V. Blasco Ibanez", despre autorul spaniol Vicente Blasco Ibáñez, 10 mai 1942; "Nume de străzi în Ploiești", o scrisoare deschisă către primar, despre relevanța numelor străzilor, 20 mai 1943.
Presa, Ploiești, "Pentru Dl. I. A. Bassabarescu", o scrisoare deschisă care susținea reconstrucția casei profesorului și scriitorului I. A. Bassarabescu, distrusă la bombardamente, publicat pe 14 februarie 1945; "Reconstrucția Liceului Sfinții Petru și Pavel", 21 februarie 1945.
Propășirea (revistă literară), Iași, "Din trecutul Ploieștiului : Locuințe și prăvăli de negustori - cu ocazia jubileului de 50 ani al firmei Moțoiu" publicat pe 4 martie 1929.
România, București, "Șosele naționale", alt articol scris în iulie 1938 având ca subiect starea de degradare a drumurilor din România.
Virtutea, "Nevoia unui consiliu comunal cetățenesc", articol politic scris pe 28 martie 1929.
Organizarea în primăvara lui 1916 a unei expoziții de proiecte de arhitectură, pictură în acuarelă și mobilă la Ateneul Român din București. Pictorul Toma Gh. Tomescu, prieten cu arhitectul își va expune și el picturile în ulei și acuarelă. Aproape toate tablourile expuse vor fi cumpărate. Arhitectul Spiridon Cegăneanu, unul din fondatorii stilului neo-românesc (alături de Ion Mincu), a scris un articol în ziarul Cronica, menționând și proiectele arhitectului. Aceasta a fost prima și singura expoziție a lui Toma Gh. Tomescu.
Toma T. Socolescu a obținut premiul întâi pentru proiectul său al Halelor Centrale la Salonul oficial de Arhitectură din 1930, precum și pentru ale două proiecte la Salonul de Arhitectură și Arte Decorative din 1933.
Fresca arhitecților care au lucrat în România în epoca modernă 1800-1925 * editura Caligraf, (2004) [[1]]
Columne peste timp * Constantin Ilie & Nicolae Dumitrescu, editura Mileniul III (2010) [[2]]
Toma T. Socolescu arhitect român 1883-1960 * Dana Macri & Ionuț Macri, editura Caligraf (2011) [[3]]
Toma T. Socolescu note și comentarii * Constantin Ilie, editura Mileniul III, (2013) [[4]]
Manuscrise din Memoriile lui Toma Toma T. Socolescu, Amintiri, scrise între 1949 - 1959.
Manuscrise din cartea lui Toma Toma T. Socolescu Fresca arhitecților care au lucrat în România în epoca modernă 1800 - 1925 de Toma T. Socolescu, scrise între 1949 - 1954.
Arhitectura în Ploești, studiu istoric, studiu istoric al lui Toma T. Socolescu asupra orașului Ploiești, Editura : Cartea Românească, București, prefațată de Nicolae Iorga, 1938, referință : 16725, 111 pagini.
Monografia orașului Ploești, Mihai Sevastos, Editura : Cartea Românească, București, 1938, 1 vol., 905 pagini.
Gérard Joseph Duqué, traversându-și epoca (1966-1956), Vincent G. Duqué și Paul D. Popescu, Cartea despre viața lui Gérard Joseph Duqué, Editura Ploiești Milenium III, Ploiești, 2006, 1 vol., 189 pagini, ISBN: 973-87924-5-2 și ISBN: 978-973-87924-5-6.
Comuna Păulești Județul Prahova - Scurtă monografie, Ing. Constantin Ilie, monografia asupra comuna Păulești, Editura Ploiești Milenium III, Ploiești, 2005, 1 vol., 103 pagini, ISBN: 973-87051-3-4.
Bisericile din Ploiești, I Bisericile ortodoxe, Constantin Trestioreanu, Gheorghe Marinică, Editura Ploiești Milenium III, Ploiești, 2003, 203 pagini, ISBN: 973-85670-4-1.
Monografia orașului Boldești-Scăieni, Cristian Petru Bălan, Editura Premier, Ploiești, 2007, 253 paginile, ISBN: 978-973-740-062-8.
Biblioteca Centrală Universitară Carol I din București - în particular numeroase numere din revista română Arhitectura.
 Le style national roumain, Construire une nation à travers l'architecture 1881-1945, Carmen Popescu, Presses Universitaires de Rennes - Simetria, Rennes, 2004, 1 vol., 375 pagini, ISBN: 2-86847-913-8, (Simetria : ISBN: 973-85821-8-0).
Constantin Ilie, inginer de construcții civile și industriale, expert tehnic pentru construcții timp de 35 de ani. Născut 18 martie 1929 în Păulești, l-a cunoscut pe Toma T. Socolescu, iar din anul 2004 până în prezent îi studiază opera acestuia.
 Vincent Gérard Duqué, nepotul lui Gérard Joseph Duqué, din Ploiești. Bunicul domnului Duqué era un prieten al arhitectului. Amândoi erau membri activi ai Clubului Rotary din oraș.
Lucian Vasile, student al facultății de istorie din cadrul Universității București, locuitor și originar din Ploiești, autor al site-ului RepublicaPloiesti.net. Pagină Facebook : Lucian Vasile pe Facebook.
Arhivele Naționale ale României : Direcția Județeană Prahova a Arhivelor Naționale.
Toma T. Socolescu, Amintiri, Editura Caligraf Design, București, 2004, 1 vol., 237 pagini, ISBN: 973-86771-0-6.
Toma T. Socolescu, Fresca arhitecților care au lucrat în România în epoca modernă 1800-1925, Editura Caligraf Design, București, 2004, 1 vol., 209 pagini, ISBN: 973-86771-1-4.
Toma T. Socolescu, Arhitectura în Ploești, studiu istoric, Editura : Cartea Românească, București, prefață de Nicolae Iorga, 1938, 111 pagini, referință : 16725. Cartea conține o mare parte din capitolele redactate (de arhitect) pentru Monografia referitoare la orașul Ploiești, de Mihai Sevastos.
Mihai Sevastos, Monografia orașului Ploești, Editura : Cartea Românească, București, 1938, 1 vol., 905 pagini. Toma T. Socolescu este unul dintre cei care au redactat monografia. A scris capitolele dedicate arhitecturii, halelor centrale, urbanismului, istoricului planurilor orașului, precum și al culturii (despre artiștii plastici, muzee și biblioteca 'Nicolae Iorga').
 Toma T. Socolescu, Vers une architecture roumaine moderne, extract din Buletinul școlii politehnice din București, anul XII, numerele 1 și 2, Tipărire Finanțe și Industrie, strada Poetul Mecedonschi, nr. 8, București, 1941, 5 pagini (în limbă franceză).
Toma T. Socolescu, Prin Ardeal, note de drum ale unui arhitect, cu ilustrații, Ploiești, 1923, 32 pagini, ilustrații, 16 cm.
Toma T. Socolescu, Studiu introductiv și traducere în română a lucrării lui Jean Raymond, L'urbanisme à la portée de tous, sub titlul în română : Urbanism la îndemâna tuturor : pentru uzul consilierilor comunali și județeni, arhitecților, inginerilor, medicilor, ofițerilor, agronomilor și al tuturor persoanelor ce se interesează de mai buna stare a orașului, Jean Raymond, R. Dautry, Editura municipiului Ploiești : Cartea Românească, 1927, 172 pagini, ilustrații, tabele, 19 cm.
Toma T. Socolescu, Studiu introductiv și traducere în română a lucrării lui Paul Juillerat L'hygiène urbaine, sub titlul în română : Igiena urbană, Paul Juillerat, colecția Biblioteca Urbanistă, Editura municipiului Ploiești : Cartea Românească, data publicării nu este cunoscută.
Toma T. Socolescu, Monografie Ion Mincu, București, 408 pagini, volumul I; ilustrații, 32 cm , 69 pagini, volumul II, ref : II166.
 Carmen Popescu, Le style national roumain, Construire une nation à travers l'architecture 1881-1945, Presses Universitaires de Rennes - Simetria, Rennes, 2004, 1 vol., 375 pagini, ISBN: -86847-913-8, (Simetria : ISBN: 973-85821-8-0).
RepublicaPloiesti.net este un site specializat pe istoria orașului Ploiești. Conține numeroase fotografii ale localității realizate cu precădere după 1900. De asemenea, sunt prezentate mai multe lucrări ale lui Toma T. Socolescu.
Atunci și acum Blog cuprinde comparații, din mai multe orașe românești, a străzilor și a clădirilor prin poze de epocă și imagini actuale, luate din unghiuri similare.
 Historic Houses of Romania. Un site de referință despre casele de valoare istorică din România, realizat de către Valentin Mandache, expert în patrimoniul arhitectural istoric român. Există și o versiune în română, deși mai puțin bogată : Case de Epoca.
Patru site-uri românești dedicate în principal istoriei și arhitecturii vechiului București :Bucureștii Vechi și Noi
Ministerului Culturii și Patrimoniului Național : Lista (octombrie 2010) completa Monumentelor Istorice din România.
Institutul Național Al Monumentelor Istorice :Lista Monumentelor Istorice din Prahova, 2004
Lista Monumentelor Istorice din București, 2004Site despre toate monumentele istorice din România : Asociația Prietenii MNIR
Printr-o lege din 21 decembrie 2005 a fost creat în România un institut oficial care investighează crimele comunismului : Institutul de Investigare a Crimelor Comunismului din România. Distrugerea patrimoniului național este, de asemenea, considerată a fi o crimă. Din 2009, institutul a fost redenumit Institutul pentru Investigarea Crimelor Comunismului și Memoria Exilului Românesc (IICCMER), rezultat al comasării IICCR cu Institutul pentru Memoria Exilului Românesc.
 Paris, Palais de Chaillot, Baza de date a publicațiilor din Cité de l'Architecture et du Patrimoine
Salvați Bucureștiul : Un grup civic care luptă pentru păstrarea zonelor de patrimoniu din București.
(a) Toma T. Socolescu, Arhitectura în Ploești, studiu istoric, Editura : Cartea Românească, București, 1938, 111 pagini, ref : 16725
(b) Toma T. Socolescu, Manuscrise lui Toma T. Socolescu și cartea sa : Amintiri, Editura Caligraf Design, București, 2004, 1 vol., 237 pagini
(c) Mihai Sevastos, Monografia orașului Ploești, Editura : Cartea Românească, București, 1938, 905 pagini
(d) SOCIETATEA ARHITECȚILOR DIN ROMÂNIA (SAR), revista Arhitectura, publicată de 1906-1944.

Tulsa (cu pronunția AFI: /ˈtʌl.sə/) este al doilea oraș ca mărime din statul Oklahoma, SUA, respectiv cel de-al 47-lea dintre orașele Statelor Unite după numărul de locuitori. Cu o populație estimată în 2009 de 389.625 de locuitori , este principalul municipiu din „Zona Statistică Metropolitană Tulsa”, o regiune metropolitană intens populată, având peste 961.561 de locuitori . Conform unei estimări din același an 2009, „Zona Statistică Combinată Tulsa - Bartlesville” avea o populație de 979.721 de rezidenți .
Orașul îndeplinește funcția administrativă de centru administrativ al comitatului omonim, Tulsa, comitatul cel mai dens populat din Oklahoma , extinzându-se teritorial în comitatele adiacente Osage, Rogers și Wagoner, respectiv ca zonă metropolitană și în alte trei comitate, Creek, Okmulgee și Pawnee .
Orașul Tulsa a fost fondat în jurul anului 1830 de către grupul Lachapoka, parte a tribului de locuitori nativi nord-americani (sau amerindieni) Creek. În 1921 a fost locul infamei Revolte Rasiale din Tulsa, unul dintre cele mai mari și mai distructive acte de violență rasială din istoria Statelor Unite . În cea mai mare parte a secolului al XX-lea a deținut supranumele de Oil Capital of the World („Capitala petroliferă a lumii”), întrucât a jucat un rol major ca unul dintre cele mai importante centre ale industriei de extracție și rafinare a țițeiului american .
Tulsa, alături de alte câteva orașe americane, pretinde a fi locul de naștere al foarte cunoscutei Route 66, un drum național istoric important (care în ziua de azi constă dintr-o alternare de autostrăzi interstatale și drumuri statale de mare viteză) care traversează teritoriul Statelor Unite de la nord-est la sud-vest. De asemenea, orașul Tulsa este adesea apreciat pentru muzica lui specifică numită western swing .
Cândva puternic dependent de industria petrolieră, orașul a trecut printr-o lungă perioadă de scădere treptată a activității economice bazate pe țiței. Ulterior orașul și-a axat revitalizarea și progresul economic pe diversificarea economică, ducând la dezvoltarea unei baze economice puternice în sectoarele energetic, aviatic, financiar și aeronautic, precum și la progresul semnificativ în telecomunicații și tehnologie .
Portul Tulsa Port of Chatoosa, situat la capătul Sistemului McClellan-Kerr de Navigație Fluvială Arkansas, este portul fluvial cel mai depărtat de ocean din Statele Unite, cu ieșire la căile de navigație internaționale . Două instituții de învățământ superior din Tulsa, Oral Roberts University și University of Tulsa, activează la nivelul Diviziei I în National Collegiate Athletic Association (NCAA), puternică asociație care inițiază și organizează programe și competiții atletice pe teritoriul Statelor Unite și al Canadei.
Situat în zona cunoscutei Tornado Alley (”Aleea tornadelor”), orașul resimte frecvent fenomene meteorologice extreme, întrucât se află atât pe cursul fluviului Arkansas, cât și pe colinele munților Ozark din nord-estul statului Oklahoma, o regiune cunoscută drept Green Country („Țara Verde”). Considerat centrul culturii și artelor din statul Oklahoma ., Tulsa găzduiește două muzee de renume mondial, o operă (formată din profesioniști cu normă întreagă) și corpuri de balet, precum și una din cele mai mari concentrații la nivel național de clădiri și structuri realizate în stilul arhitectural Art Deco . Orașul e cunoscut și ca unul dintre orașele americane cele mai propice locuirii, conform Partners for Livable Communities , revistei Forbes  și site-ului web RelocateAmerica.
Ceea ce avea să devină Tulsa de astăzi a fost inițial parte a Teritoriului Indian și a fost fondat de grupul a fost selectat Lochapoka al tribului indigen Creek în 1836. Ei și-au stabilit un habitat sub un stejar impresionant, în prezent intersecția strazilor Cheyenne Avenue și 18th Street, și au numit noua așezare „Tallasi” tradus prin „oraș vechi” din limba indienilor Creek, ulterior derivând în „Tulsa”. La 18 ianuarie 1898, Tulsa a fost oficial încorporat alegându-și primul primar din istoria orașului, Edward Calkins.În 1901, Tulsa era un mic oraș din apropierea cursului fluviului Arkansas. Prima sondă de petrol a orașului, denumită Sue Bland No.1, a fost dată în exploatare în același an iar descoperirea unui zăcământ uriaș în apropiere (astăzi orașul Glenpool) a dus la o afluență a antreprenorilor în zonă, mărind numărul câmpurilor de petrol; populația a crescut la peste 140.000 între 1901 și 1930. Cunoscut drept „Capitala petrolieră a lumii” în cea mai mare parte a secolului al XX-lea, Tulsa a înflorit rapid iar succesul în industria energetică a dus implicit la dezvoltarea construcțiilor în stilul Art Deco, foarte popular la acea vreme. Profitul din industria petrolieră a continuat și pe timpul Marii Depresiuni, ajutând economia orașului să reziste mai bine decât cea mai mare parte a Statelor Unite, pe parcursul anilor '30.La începutul secolului al XX-lea, Tulsa a fost căminul pentru „Black Wall Street”, una dintre cele mai prospere comunități afroamericane din Statele Unite la acel moment, situată în districtul Greenwood. Aici a avut loc Revolta Rasială Tulsa, unul dintre cele mai sângeroase acte de violență rasială și turburări civile. Cele 16 ore de violențe (31 mai–1 iunie 1921) s-au încheiat cu spitalizarea a peste 800 de persoane, cu un număr estimat de 10.000 de persoane rămase fără adăpost, 35 de blocuri (1.256 de reședințe) au fost distruse de foc iar suma pagubelor se ridica la 1,8 milioane de dolari. 23 de persoane de culoare și 16 cetățeni albi au fost raportați ca fiind uciși în urma conflictelor dar estimările sugerează nu mai puțin de 300 de victime, majoritatea cetățeni de culoare.
În 1925, omul de afaceri din Tulsa Cyrus Avery, cunoscut drept „Părintele Rutei 66”, a început campania de promovare a proiectului de construcție a unui drum care să se lege Chicago de California, prin înființarea U.S. Highway Association în Tulsa. Odată finalizată, autostrada a jucat un rol important în dezvoltarea orașului, acesta fiind un loc popular de popas, odihnă sau realimentare pentru călătorii în tranzit, întâmpinați de reclame generoase aflate pe Ruta 66, la intrarea spre Tulsa. Tot în această perioadă, Bob Wills și grupul său The Texas Playboys au început să țină reprezentații regulate la o mică sală de bal din centrul comercial al orașului. În 1935 această sală, Cain's Ballroom, devenea sediul trupei creditate ca fiind creatoarea muzicii Western Swing. Locul a continuat de-a lungul istoriei sale să atragă muzicieni faimoși și este funcțional și în prezent. La mijlocul secolului al XX-lea, a fost întocmit un plan arhitectural pentru construcția de parcuri, biserici, muzee, grădini, îmbunătățirea infrastructurii, lucru ce a promovat orașul la nivel național. Barajul Spavinaw, ridicat pentru a se ajusta necesarul de apă al orașului, a fost considerat unul dintre cele mai mari proiecte publice ale secolului. În anii '50, revista Time a denumit Tulsa „America's Most Beautiful City” (Cel mai frumos oraș al Americii).Recesiunea la nivel național a afectat puternic economia orașului în 1982; Texas și Oklahoma fiind dependente de industria petrolieră, ele au fost martorele crizei din anii '70-'80, a căderii libere a prețului gazului și ale exodului masiv al industriei petroliere. Tulsa a fost grav afectat de scăderea prețului la produsele petroliere, recuperarea economică a orașului realizându-se complet până în 1992 datorită eforturilor de extindere a activităților economice în sectoare deloc sau prea puțin legate de industria petrolieră și energetică.În 2003, a fost aprobat de către electorat programul „Vision 2025” al cărui scop era stimularea și revitalizarea turismului, precum și dezvoltarea infrastructurii orașului Tulsa. Cheia de boltă a proiectului este BOK Center (Bank of Oklahoma), o arenă acoperită menită a servi drept gazdă pentru liga inferioară de hochei a orașului și stadion pentru echipele de fotbal american, dar și altor evenimente indoor: concerte, convenții, conferințe, turnee sportive, etc. Multifuncționala arenă, construită între 2005 - august 2008, a fost proiectată de arhitectul César Pelli, și a costat 196 milioane de dolari.
Un consiliu administrativ aflat sub autoritatea primarului este forma de conducere a orașului încă din 1898 când a înlocuit o altă formă de administrare, comisia orășenească (un corp administrativ local format din 5-7 delegați aleși prin votul electoratului îndeplinind fiecare o funcție specifică iar primarul având un rol mai mult onorific). Această comisie orășenească s-a dovedit risipitoare și ineficientă. Încă de la schimbare, primarilor orașului Tulsa le-au fost acordate puteri sporite, în conformitate cu sistemul primarilor autoritari, unul dintre cele mai comune moduri de conducere a orașelor americane. Pentru alegerea primarului este folosit sistemul de vot majoritar într-un singur tur (nu este necesară atingerea majorității absolute) iar acesta servește în funcție pentru o perioadă de patru ani. În prezent, primarul orașului Tulsa este reprezentantul Partidului Republican Dewey F. Bartlett Jr., câștigător al alegerilor din 2009. Un alt personaj politic marcant al orașului Tulsa este Jim Inhofe, care în 2010 reprezintă Oklahoma în Senatul Statelor Unite ale Americii și care a fost primarul Tulsei la începutul carierei sale politice.Consilierii orașului Tulsa sunt aleși uninominal, în districtele din care provin, de către electoratul respectiv pe baza sistemului de vot majoritar într-un singur tur, câte unul pentru fiecare din cele nouă districte din care este alcătuit orașul. Ei sunt aleși o dată la doi ani pentru mandate de doi ani. Roscoe Turner din Districtul Trei este în prezent președintele consiliului iar vicepreședinte este John Eagleton din Districtul Șapte. Consiliul acționează ca un corp legislativ, poate adopta legi la nivel local, poate aproba bugetul orașului și are rol administrativ și managerial. În conformitate cu sistemul de consiliu al primăriei, acesta își coordonează cu biroul primarului eforturile de conducere a orașului. O a treia componentă a formulei de conducere, alături de primar și consiliul său, este auditorul orașului. El este ales independent de consiliu și primar (pentru a se asigura că acționează într-o manieră obiectivă) pentru o perioadă de doi ani. Phil Wood, reprezentantul Partidului Democrat a deținut această funcție timp de 21 de ani, înainte de a fi învins de republicanul Preston Doerflinger la alegerile din 2009. Orașul Tulsa servește drept centru administrativ de conducere pentru Comitatul Tulsa.
Efectivul Departamentului de Poliție Tulsa număra 770 de agenți la nivelul anului 2006. În 2004, rata infracționalității era de 28.827, 4.471 la 100.000 de locuitori — aproximativ de 1,5 ori media la nivel național.
Tulsa depășește media națională la toate capitolele infracționalității: crime, atacuri, violuri, jafuri, furturi de mașini sau spargeri de locuințe.
În concordanță cu Tulsa Global Alliance, care operează în conjuncție cu Sister Cities International, rețea diplomatică nonprofit înființată sub președinția lui Dwight Eisenhower în 1956, Tulsa este înfrățit cu nouă orașe în încercarea de a promova înțelegerea inter-culturală:
Tulsa este situat în colțul nord-estic al statului Oklahoma, la 159 km nord-est de Oklahoma City; se află între marginea Great Plains (o zonă întinsă de câmpie-prerie) și poalele munților Ozark, o regiune deluroasă în general împădurită. Orașul atinge porțiunea estică a Cross Timbers, o ecoregiune formată din preerie și păduri, ce face tranziția între câmpiile uscate din vest și padurile cu vreme umedă din est. Cu un climat mai umed decât punctele din vest, Tulsa reprezintă poarta către „Green Country” („Țara Verde”), denumirea populară dar și oficială a părții nord-estice a statului Oklahoma, datorată vegetației abundente și a numărului relativ ridicat de dealuri și lacuri comparativ cu restul statului. Este cea mai diversificată regiune din punct de vedere topografic, conținând șapte din cele nouă ecoregiuni ale statului și mai mult de jumătate din numărul total de parcuri, cuprinzând 30 de lacuri naturale sau lacuri de acumulare. Se învecinează cu statele Missouri, Kansas și Arkansas iar coordonatele geografice ale orașului Tulsa sunt 36°7′53″N 95°56′14″V (36.131294, -95.937332).
Tulsa este străbătut de fluviul Arkansas, care curge printr-un canal larg, cu fundul nisipos. Creșterea sa este ajustată de rezervoare de control al inundațiilor situate în amonte, dar lățimea și adâncimea fluviului pot varia drastic de-a lungul anului, în special pe timpul perioadelor cu precipitații ridicate sau secetă severă. Cu toate acestea, un baraj limitează acțiunea fluviului în zona limitrofă a orașului, porțiune cunoscută sub denumirea de Zink Lake. Puternic împădurit și cu o abundență de regiuni cu apă, orașul mai deține și câteva dealuri proeminente (Shadow Mountain sau Turkey Mountain), un relief variat în special în porțiunea sudică, în vreme ce secțiunile centrale și nordice sunt în general plate sau ușor ondulate.
Extensia către dealurile comitatului Osage aduce varietate peisajului. Vârful Holmes este cel mai înalt punct pe o rază de cinci comitate cu înalțimea sa de 314 m.Conform datelor furnizate de United States Census Bureau, orașul Tulsa se întinde pe o suprafață totală de 483,8 km² din care pământ 473,1 km² iar apă 10,9 km² (2,24%).
Tulsa este situat în Tornado Alley (denumire colocvială pentru regiunea din Statele Unite străbătută frecvent de tornade). Are o climă temperată de tip subtropical cu o temperatură medie anuală de 16 °C și o medie a precipitațiilor de 1080 mm. Specific unei zone temperate, condițiile meteorologice variază în funcție de sezon, cu extreme ocazionale de temperatură și precipitații.
În lunile de primăvară și în primele luni de vară, orașul este supus unor furtuni puternice cu grindină, vânturi distrugătoare și, ocazional, tornade, ceea ce conferă o dispunere neuniformă a precipitațiilor.
Vremea extremă nu este limitată la aceste anotimpuri; pe 5 decembrie 1975 și 24 decembrie 1982, de exemplu, Tulsa a fost lovit de tornade. În urma acestor evenimente, orașul a dezvoltat unul dintre cele mai extinse sisteme de control al inundațiilor din țară. Acest program cuprinzător de management al inundațiilor a fost elaborat în 1984 în urma inundațiilor provocate de un front atmosferic ce a dus la căderea a 380 mm de apă peste noapte, cauzând decesul a 14 persoane, rănirea a 288 și totalizând pagube de 180 milioane de dolari. La începutul anilor '90 și din nou în 2000, Agenția Federală pentru Managementul Situațiilor de Urgență (Federal Emergency Management Agency) a onorat Tulsa ca lider național în gestionarea inundațiilor.
Temperaturi de 41 °C și chiar mai ridicate se întâlnesc uneori între iulie și începutul lunii septembrie, de obicei însoțite de umiditate ridicată adusă de vânturile sudice. Lipsa de circulație a aerului cauzată de căldura și umiditatea din timpul lunilor de vară duce la concentrații mai mari de ozon, determinând autoritățile să lanseze „alerte de ozon” și să încurajeze părțile implicate să iși îndeplinească obligațiile în conformitate cu standardele impuse prin Clear Air Act și de United States Environmental Protection Agency. Toamna este de obicei scurtă și constă din zile însorite, plăcute, urmate de nopți reci. Temperaturile de iarnă, în general blânde, experimentează ocazional și extreme sub -18 °C în vreme ce media căderilor de zăpadă este de aproximativ 23 cm.
Avântul construcțiilor de la începutul secolului al XX-lea a făcut din Tulsa unul dintre orașele cu cea mai mare concentrație arhitecturală Art Deco din Statele Unite. Mai frecvent cu linii în zig-zag dar și linii curbe, orizontale și elemente nautice specifice curentului târziu, stilul Art Deco se regăsește punctat în centrul orașului și cartierele vechi. O serie de structuri de mari dimensiuni, precum Mid-Continent Tower, Boston Avenue Methodist Church sau Philtower, au promovat necesitatea conservării arhitecturale. În 2001, Tulsa a fost orașul gazdă pentru Congresul Internațional Art Deco, un eveniment bianual conceput pentru a promova stilul arhitectural Art Deco la nivel internațional. O nouă perioadă de înflorire a domeniului construcțiilor a avut loc în anii '70-'80, creând orașului o bază largă de clădiri în stiluri arhitecturale contemporane. BOK Tower, construit în această perioadă, este cea mai înaltă clădire nu doar din Oklahoma, dar și dintre statele învecinate Missouri, New Mexico, Arkansas și Kansas. Primele patru clădiri după înălțime din Oklahoma se găsesc în Tulsa, inclusiv Cityplex Tower, localizat aparte de centrul comercial al orașului. Un alt complex arhitectonic unic este Oral Roberts Univerity, contruit în stil futuristic post-modern, încorporând structuri aurite strălucitoare cu margini care țâșnesc în forme alternante — ascuțite sau forme geometrice curate. BOK Center, noul stadion, încorporează multe din cele mai proeminente teme ale orașului, inclusiv stiluri ale nativilor americani, Art Deco sau stiluri arhitecturale contemporane. Menit a fi un model emblematic de arhitectură, BOK Center a fost proiectat de César Pelli, arhitectul Turnurilor Petronas din Malaezia.
Centrul orașului Tulsa este reprezentat de o zonă cu suprafața de 3,6 km² înconjurată de o buclă de dispersie formată din șoselele Interstate 244, Highway 64 și Highway 75. Reprezintă centrul financiar și de afaceri al orașului și este subiectul unei inițiative de atragere a turismului prin valorificarea arhitecturii zonei istorice. Multe din spațiile destinate evenimentelor, convențiilor și întâlnirilor sunt situate aici, precum Tulsa Performing Act Center, Tulsa Convention Center sau BOK Center. Sub-districte importante ale centrului orașului sunt Blue Dome District, Brady Arts District și Greenwood Historical District, unde se găsește ONEOK Field, noul stadion de baseball al echipei Tulsa Drillers, funcțional în prezent.
Inima zonei rezidențiale istorice este reprezentată de zona cunoscută sub denumirea de Midtown, conținând cartiere luxoase construite la începutul anilor 1900 cu arhitectură variind de la stilul Art Deco la renașterea greacă. Universitatea din Tulsa, cartierul Swan Lake, Muzeul Philbrook și districtul comercial de lux Utica Square, Cherry Street și Brookside sunt localizate aici. O mare porțiune din jumătatea sudică a orașului s-a dezvoltat încă din 1970, conținând o mică densitate de case de locuit și o mai mare dezvoltare a comerțului cu amănuntul. Regiunea, marcată de case izolate și cartiere suburbane, conține unele dintre cele mai mari centre comerciale din stat, Woodland Hills Mall, Southern Hills Country Club și Oral Roberts University. La est de autostrada 169, în partea estică a orașului, se regăsește o mare diversitate rasială cu mari comunități asiatice și mexicane precum și cea mai mare parte din industria manufacturieră a orașului.
Zona de la vest de fluviul Arkansas, denumită West Tulsa (Tulsa de Vest), este caracterizată de prezența unor parcuri impresionante, a unor rezervații naturale și a unor uriașe rafinării de petrol. Nivelul nordic este spațiul predominat de un mare procent din comunitatea afro-americană a orașului și tot aici sunt situate OSU-Tulsa (Oklahoma State University), Muzeul Gilcrease, Aeroportul Internațional Tulsa, Grădina Zoologica Tulsa, Muzeul Aerului și Spațiului precum și al treilea parc municipal ca mărime din Statele Unite, Mohawk Park.
Deși industria petrolieră a dominat istoric economia orașului, eforturile de diversificare au creat o bază în sectoarele aerospațial, finanțe, telecomunicații, tehnologii și producție. Tulsa International Airport și Tulsa Port of Catoosa, portul cel mai depărtat de ocean din SUA, conectează orașul cu rutele comerciale și de transport internaționale. O bază de întreținere a companiei American Airlines se găsește la Tulsa International Airport, fiind cel mai mare angajator din oraș și cea mai mare instalație de întreținere din lume, deservind compania la nivel global și fiind sediul central al serviciului tehnic. Atât portul din Catoosa cât și aeroportul găzduiesc vaste parcuri industriale.Bunurile producătorilor din Tulsa reprezintă aproximativ 60% din exporturile statului Oklahoma iar în 2001, totalul produsului brut al orașului s-a situat în prima treime a listei între orașele, zonele metropolitane și statele SUA, cu o valoare de 29 miliarde de dolari în mărfuri, cu o rată de creștere de 250 milioane de dolari în fiecare an. În 2006, revista Forbes a evaluat Tulsa ca fiind al doilea oraș din Statele Unite la rata de creștere a veniturilor și unul dintre cele mai bune privind oportunitățile de afaceri. De obicei printre orașele cu cele mai scăzute costuri pentru afaceri, Zona Metropolitană Tulsa a fost evaluată, în 2005, între primele cinci din SUA la această categorie.Un număr de importante corporații financiare au sediul central stabilit în Tulsa, cea mai mare fiind BOK Financial Corporation. Lanțul de minimarketuri QuickTrip, companiile de închirieri mașini de nivel național Vanguard (companie mamă a National și Alamo) și Dollar Thrifty, Hilti și lanțul de pizzerii Mazzio's pot numi Tulsa drept „casă”. Multe companii internaționale de petrol sau cu afaceri legate de produsele petroliere își au sediile centrale în Tulsa, inclusiv Williams Companies, SemGroup, Syntroleum, ONEOK, Samson și Excel Energy. În același timp, există încă 30 de companii care au mai mult de 1000 de angajați, deși companiile mici reprezintă 80% din întreprinderile orașului.În timpul recesiunii naționale dintre anii 2001 și 2003, orașul a pierdut 28.000 de slujbe. Pe cale de consecință, o inițiativă de dezvoltare, „Vision 2025”, a promis să stimuleze dezvoltarea economică și să recreeze locurile de muncă pierdute. Proiectul prevedea revitalizarea urbană, îmbunătățirea infrastructurii, dezvoltarea comerțului cu amănuntul, și o diversificare mai accentuată a economiei. Începand cu 2007, nivelul ocupării forței de muncă a depășit cotele pre-recesiune iar Tulsa se află într-o creștere a economiei și a investițiilor vizibilă și semnificativă.
Există trei districte școlare publice primare în Tulsa. Tulsa Public Schools, cu 53 de școli elementare, 15 școli medii și 9 licee, deservește peste 41.000 de elevi și este al doilea district școlar ca mărime din Oklahoma. Liceul Booker T. Washington a fost evaluat ca ocupând locul 65 între cele mai bune școli din Statele Unite de revista Newsweek în anul 2008.Jenks și Union, fiecare și cu câte o instituție de învățământ superior, sunt celelalte două districte școlare ale orașului, acoperind necesitățile din partea sudică până în apropierea orașelor Jenks și Broken Arrow. În 2006, mai mult de 90.000 de elevi frecventau cursurile școlilor publice din Comitatul Tulsa. Episcopia Catolică din Tulsa susține un sistem de școli parohiale și eparhiale, inclusiv Bishop Kelley High School. Un alt liceu catolic, Cascia Hall Preparatory School, este administrat de călugării augustini. Majoritatea celorlalte școli private au diverse afilieri religioase și variate denumiri evreiești sau protestante, incluzând aici și Holland Hall School afiliată Bisericii Episcopale.
Cel mai mare sistem de biblioteci din Zona Metropolitană Tulsa, Tulsa City-County Library, conține peste 1,7 milioane de volume în 25 de unități. Bibliotecile sunt foarte active în comunitate, găzduind și organizând evenimente în diverse domenii, inclusiv cursuri gratuite de calculator, evenimente educaționale pentru preșcolari, asistență pentru afaceri și servicii, baze de date universitare cu informații privitoare la diverse subiecte. Biblioteca McFarlin a Universității din Tulsa este depozitarul unei colecții de peste 3 milioane de articole guvernamentale federale, conform Federal Depository Library Program. Tulsa City-County Library și Biblioteca de Drept a Universității din Tulsa sunt, de asemenea, depozitare federale, făcând din Tulsa singurul oraș din Oklahoma cu mai mult de două biblioteci federale.
Tulsa are 15 instituții de învățământ superior, inclusiv două universități private: Universitatea din Tulsa, fondată în 1894, și Universitatea Oral Roberts, școală fondată în 1963 de evanghelistul Oral Roberts. Tulsa mai are o sucursală a Universității Langston, unica de tip HBCU din stat, fondată în 1897. Universitatea din Tulsa are înregistrat un număr de 4165 de studenți și absolvenți, locul 83 între universitățile de studii doctorale ale Statelor Unite conform articolului Cele mai bune Universități americane din ediția 2009 a revistei U.S. News and World Report, și între cele mai bune 123 de colegii vestice, conform Princeton Review din 2007, care o plasează și în top 10 al școlilor naționale din punct de vedere al calității vieții, satisfacției studenților și relațiilor în comunitate. Universitatea Oral Roberts, instituție creștină a Mișcării Carismatice, înregistrează un număr de 5109 studenți și absolvenți și a fost de asemenea evaluată, în anul 2007, printre primele 123 cele mai bune din vestul Statelor Unite de Princeton Review, și primele 50 de universități de studii masterale din vest de către U.S. News and World Report în 2005.Rogers State University este singura universitate publică de studii cvadrienale din Tulsa, deși Tulsa Community College are un parteneriat care permite studenților finalizarea licențelor de patru ani prin Oklahoma University - Tulsa, Oklahoma State Univerity - Tulsa, Langston University - Tulsa și Northeastern State University - Broken Arrow.Tulsa Community College (TCC) deține patru campusuri care acoperă orașul, precum și un centru de conferințe în Midtown. Oklahoma State University deține trei campusuri, OSU Center for Health Sciences, OSU College of Osteopathic Medicine și OSU Tulsa, găzduind cursuri universitare și post-universitare. University of Oklahoma administrează OU-Tulsa Schusterman Center, oferind licențe, programe masterale și doctorale în conjuncție cu principalul campus din Norman și OU Health Sciences Center din orașul Oklahoma. OU-Tulsa Schusterman Center deține, de asemenea, OU School of Community Medicine, prima școală de acest gen din SUA iar Spartan School of Aeronautics are înscriși 1500 de studenți la cursurile sale aviatice din apropierea Aeroportului Internațional Tulsa. Educația vocațională cade în sarcina Tulsa Technology Center, cel mai vechi și mai mare institut vocațional tehnologic din statul Oklahoma.
Deși statul Oklahoma, datorită moștenirii sale culturale și istorice, este plasat în întregime în zona culturală sudică a SUA de United States Census Bureau, Tulsa este influențat de vecinătatea regiunilor culturale sudice, vestului mijlociu și sud-vestice, precum și prezența istorică a nativilor americani. Expresia acestor influențe se regăsește în muzeele orașului, centrele culturale, expozițiile de artă, festivalurile etnice, sistemul de parcuri, grădinile zoologice, rezervațiile naturale și colecția publică impresionantă de sculpturi, monumente și opere de artă.
Situat pe fosta proprietate a pionierului petrolului Waite Phillips, Muzeul Philbrook este considerat unul din topul celor mai bune 65 de muzee din SUA, oferind o combinație originală de clădire istorică de găzduire, grădini și colecții de artă. Muzeul Gilcrease deține cea mai mare și completă colecție de artă și artefacte ale vestului american din lume. Muzeul de Artă Iudaică Sherwin Miller prezervă cea mai mare colecție iudaică din sud-vestul Statele Unite, cu fragmente ale Holocaustului și artefacte relevante iudaismului din statul Oklahoma. Alte muzee, precum Tulsa Air and Space Museum, Oklahoma Jazz Hall of Fame sau Tulsa Geosciences Center, confirmă documentar istoria regiunii, în vreme ce Greenwood Cultural Center conservă patrimoniul afro-american al orașului găzduind o colecție de artefacte și fotografii ce documentează istoria Black Wall Street anterioară Revoltei Rasiale Tulsa din 1921.
Încă din 1969, lucrările de artă publice au fost finanțate cu 1% din bugetul anual al orașului pentru construcții publice. În fiecare an, o sculptură a unui artist local este instalată de-a lungul traseului fluviului Arkansas, în vreme ce altele străjuiesc parcurile locale, precum versiunea mărită a sculpturii artistului Cyrus Dallin, „Appeal to the Great Spirit” din parcul Woodward. La intrarea Universității Oral Roberts se gasește o sculptură masivă a două mâini împreunate pentru rugăciune, și care, la cei 18 metri ai săi este în 2010 cea mai mare sculptură în bronz din lume. Drept testament al moștenirii petroliere a orașului, o statuie de 23 de metri înălțime (Golden Driller, realizată în 1953 pentru International Petroleum Expo din 1966) străjuiește intrarea spre Comitatul Tulsa, fiind a treia statuie ca dimensiune din Statele Unite.
Tulsa deține o serie de trupe de teatru, dans, operă și orchestre simfonice permanente, inclusiv Tulsa Ballet, Tulsa Opera, Tulsa Symphony Orchestra, Light Opera Oklahoma, Tulsa Signature Symphony, Heller Theatre, American Theatre Company (membră a Theatre Communications Group) și Tulsa Theatre, cel mai vechi teatru al unei comunități locale care a activat în mod continuu la vest de fluviul Mississippi. Tulsa Spotlight Theater prezintă în fiecare sâmbată seara cea mai longevivă piesă de teatru din SUA, „The Drunkard”.
Mari complexuri prezintă spectacole de artă: Tulsa Convention Center, Tulsa Performing Arts Center, Expo Square Pavilion, Mabee Center, Tulsa Performing Arts Center for Education, River Parks Amphitheater și BOK Center. La 16 km de oraș este localizat un amfiteatru în aer liber numit „Discoveryland!” și care deține oficial titlul de sediu mondial al muzicalului „Oklahoma”, în timp ce Cain's Ballroom, considerat locul de naștere al muzicii western swing, a găzduit spectacolele susținute de Bob Wills și Texas Playboys în timpul anilor '30. Piesa centrală a Brady Arts District din centrul comercial al orașului este Brady Theater, cel mai mare dintre cele cinci locuri de expoziție artistică listate în Registrul Național al Locurilor Istorice.
Comunitatea de cinefili a orașului organizează anual festivaluri precum Tulsa United Film Festival și Tulsa Overground Film and Music Festival. Filmările peliculei UHF au fost făcute în Tulsa. Blue Dome District este gazda festivalului anual Diversafest (DFest), festival anual care are loc în ultima săptămână din iulie și în care se prezintă artiști independenți, aflați în curs de afirmare. În anul 2008, participarea la DFest a depășit 60.000 de spectatori în cele două zile de festival.
Orașul Tulsa administrează 130 de parcuri răspândite pe 2428 ha. Cel mai însemnat, Parcul Woodward, situat în Midtown Tulsa, se întinde pe 18,2 ha și este dublat de grădina botanică din Tulsa. Aceasta este caracterizată de Tulsa Municipal Rose Garden și se mândrește cu peste 6000 de trandafiri din 250 de soiuri. De-a lungul fluviului Arkansas, un sistem liniar de parcuri străbate mai mult de 16 km de țărm și 32 km suprafață dură pentru biciclete și trasee de rulare.Alți 48 km de trasee neasfaltate străbat zone pustii ale Muntelui Turkey până spre culmile acestuia, conferind o panoramă a întregului oraș și posibilitatea practicării ciclismului montan, drumețiilor și echitației. Grădina zoologică a orașului, Tulsa Zoo and Living Museum, a fost votată „America's Favorite Zoo” în 2005 de Microsoft Game Studios, în relație cu campania sa națională de promovare a jocului video Zoo Tycoon 2. Dublată ca muzeu ce documentează cultura și istoria diversului climat nord-american, grădina zoologică acoperă 40 ha cu aproximativ 2800 de animale din 436 de specii. Grădina este situată în Parcul Mohawk, al treilea ca mărime din SUA.
În Jenks, o suburbie a orașului Tulsa, se găsește Oklahoma Aquarium, unicul acvariu de sine stătător din stat, cu peste 3,7 milioane de litri de apă și conținând peste 200 de exponate, inclusiv un rezervor pentru găzduirea rechinilor.Tulsa State Fair (târg și expoziție anuală) se ține spre sfârșitul lunii septembrie până la începutul lunii octombrie, și atrage aproape un milion de vizitatori. Festivalul Oktoberfest din Tulsa a fost listat printre primele 10 din lume de USA Today și unul dintre festivalurile alimentare de top de către revista Bon Appetit, iar festivalul anual de arte și meserii Mayfest a întreținut mai bine de 375.000 de vizitatori de-a lungul celor patru zile în care s-a ținut în centrul comercial al orașului, în anul 2007. La scară mai mică, orașul găzduiește în fiecare an petreceri ale cvartalelor pe timpul „Block Party Day”, cu festivaluri de mărime variabilă în funcție de dimensiunile cartierelor. Tulsa deține și un parc de distracții major, Big Splash Water Park, care oferă o multitudine de tobogane și piscine cu valuri artificiale. Până în 2006 a operat și Bell's Amusement Park, închis după ce oficialitățile Comitatului Tulsa au considerat că stă în calea planurilor de dezvoltare a orașului și au decis să nu reînnoiască acestuia contractul de închiriere.
Tulsa susține o gamă variată de activități sportive, atât la nivel profesionist, cât și la nivel universitar. În prezent, orașul găzduiește două echipe universitare care activează la nivelul Diviziei I a NCAA și cinci profesioniste, la nivelul ligii inferioare, în sporturi precum fotbalul american, baschet, baseball, hochei și fotbal (soccer). Începând cu anul 2010, orașul susține echipa Tulsa Shock, echipă din circuitul WNBA (Asociația Națională de Baschet Feminin), găzduită anterior de orașul Detroit sub denumirea Detroit Shock. De asemenea, orașul deține unul dintre cele mai apreciate terenuri de golf la nivel național, Southern Hills Country Club, unul din cele două terenuri pe care s-au disputat șapte competiții majore de golf: patru campionate PGA și trei U.S. Opens, cel mai recent în anul 2007. Tot aici s-au ținut cinci campionate de amatori, iar între 2001 și 2008 LPGA (Ladies Professional Golf Association) a susținut regulat câte o etapă în Tulsa, cea mai recentă (sub denumirea SemGroup Championship) la Cedar Ridge Country Club.Finalizat în august 2008, BOK Center are 19.199 de locuri și este piesa centrală a proiectului Vision 2025. Este sediul echipelor locale de hochei din liga inferioară, stadionul echipelor de fotbal și gazda noii echipe Tulsa Shock din circuitul WNBA. Tulsa a sponsorizat și echipa de fotbal (soccer) Tulsa Roughnecks - care a activat în North American Soccer League până la desființarea Ligii în 1984 - și, pentru un an, echipa de fotbal american Oklahoma Outlaws ce a activat într-o altă ligă defunctă acum, United States Football League.Cele două echipe universitare care activează la nivelul Diviziei I a NCAA sunt Golden Hurricane, a Universității din Tulsa, și Golden Eagles, a Universității Oral Roberts. Programul de baschet al Universității din Tulsa a permis accesul echipei pe tabloul 16-zecimilor Campionatului Masculin NCAA (denumit colocvial „Sweet Sixteen”) de trei ori, în primele opt (Elite Eight) în anul 2000, câștigarea National Invitation Tournament în 1981 și 2001 și câștigarea ediției inaugurale a College Basketball Invitational din 2008. Echipa de baschet a Universității Oral Roberts a ajuns în Elite Eight în 1974 și a câștigat Mid-Continent Conference în trei ediții consecutive: 2005, 2006 și 2007. Echipele de fotbal au participat la 16 ediții bowl games, inclusiv Sugar Bowl și Orange Bowl. Tulsa dezvoltă o serie de programe dedicate atletismului, la nivelul învățământului liceal.În anul 2008, orașul a deblocat fonduri în valoare de 39,2 milioane de dolari din bugetul orașului pentru construirea unui nou stadion de baseball pentru echipa sa din liga inferioară de baseball, Tulsa Drillers. Inaugurarea lucrărilor de construcție s-a ținut la 19 decembrie 2008. Compania ONEOK a cumpărat cu suma de 5 milioane de dolari dreptul de a numi arena pentru urmatorii 20 de ani. La 8 aprilie 2010, starul de muzică country Tim McGraw a executat prima aruncare, inaugurând astfel primul meci disputat pe această arenă construită în Greenwood, district celebru prin rolul său în Revolta Rasială Tulsa din 1921.
Comunitatea orașului iubitoare de ciclism, cros, jogging, maraton sau sprint susține atât financiar cât și organizatoric evenimente precum Route 66 Marathon, Tulsa Run, la care se înscriu 8000 de participanți anual, sau cursa de ciclism Tulsa Tough.Jocurile de noroc din oraș cad în întreținerea comunității nativilor americani. Întreprinzătorii din rezervațiile indiene au primit dreptul de extindere a activităților, iar în 2005, în urma acordurilor dintre stat și diferite triburi, s-a permis instalarea de mese pentru jocurile de cărți și jocuri mecanice. Alte forme de jocuri de noroc populare, cursele de cai, sunt găzduite de hipodromurile Fair Meadows Race Track și Will Rogers Downs din apropiere de orașul Claremore, parte a Zonei Metropolitane Tulsa.
La recensământul din 2006, Tulsa număra 382.872 de locuitori, 165.743 de gospodării, 99.114 de familii rezidente, cu o densitate a populației de 830,9 locuitori/km² și 179.405 de unități de locuit reprezentând o densitate a acestora de 379,2/km². 28,5 procente din cele 165.743 de gospodării sunt reprezentate de copii cu vârste de până în 18 ani, 43,1% sunt cupluri căsătorite care locuiesc împreună, 40,2% non-familii (persoane care locuiesc singure sau împreună fără legături de rudenie oficiale), iar 33.9% din gospodării sunt formate dintr-o singură persoană. Media dimensiunii familiale este 2,98 persoane, iar cea a unei gospodării de 2,31 persoane.În orașul propriu-zis, distribuția de vârstă este de 24,8% din populație având sub 18 ani, 10,9% vârste de la 18 la 24, 29,9% de la 25 la 44, 21,5% de la 45 la 64 și 12,9% care au peste 65 de ani, în timp ce vârsta medie este de 34 de ani. Statistica indică o distribuție pe sexe într-un raport de 100 de persoane de sex feminin la 93,5 de sex masculin, respectiv 100/90,4 pentru persoane cu vârste de peste 17 ani. Media veniturilor este de 35.316 dolari pe cap de locuitor activ financiar, respectiv 44.518 dolari pe familie. Media veniturilor bărbaților este de 32.779 de dolari pe an, iar a femeilor — de 25.587 de dolari. Venitul pe cap de locuitor este 21.534 de dolari. Aproximativ 10,9% dintre familii și 14.1% din populația orașului se află sub limita de sărăcie (din acestea 20,5% sunt persoane sub 18 ani și 8.3% de peste 65).
În 2006, conformația rasială a orașului era de 70,09% albi, 15,47% afro-americani, 4,72% nativi americani, 1,82% asiatici, 0,05% populații polineziene, 3,45% din alte rase și 4.40% mixturi a două sau mai multe rase. Hispanicii sau latinii reprezintă cel puțin 7,15% din populație, existând posibilitatea prezenței mai multor persoane neînregistrate, dar care locuiesc în oraș.
Din punct de vedere religios, populația este majoritar protestantă. Tulsa este situat într-o bandă geografică cu o mare prezență a bisericilor și cu puternice credințe în valorile creștinismului biblic, zonă denumită la nivel informal „Centura Bibliei”, iar istoria orașului bogată în predici religioase televizate (precum cele ale lui Oral Roberts) alături de puternicul accent religios caracteristic, au condus spre denumirea orașului drept Catarama Centurii Bibliei (Buckle of the Bible Belt). În anul 2000, întreaga zonă metropolitană Tulsa număra 364.533 de creștini protestanți, incluzând aici cei 166.550 de baptiști sudici și 78.221 de metodiști, 43.854 de catolici, 2.650 de evrei, 2.200 de musulmani și 1.590 de universaliști unitarieni, cea mai mare congregație din lume a unitarienilor universaliști cu o singură biserică.
Zona Metropolitană Tulsa, regiunea din imediata vecinătate a orașului și cu legături puternice atât sociale, cât și economice cu acesta, ocupă o mare porțiune din cadranul nord-estic al statului. Cunoscută sub denumirea de Green Country („Țara Verde”), rădacinile sale de dependență față de Tulsa pot fi urmărite până la începutul secolului al XX-lea.United States Census Bureau definește această sferă de influență a orașului drept Tulsa Metropolitan Statistical Area (MSA), cuprinzând șapte comitate: Tulsa, Rogers, Osage, Wagoner, Okmulgee, Pawnee și Creek. În 2007, US Census a estimat MSA Tulsa ca având 905.755 de rezidenți, cu probabilitatea de a atinge un milion între 2010 și 2012. Tulsa-Bartlesville Combined Statistical Area (CSA) s-a creat prin adăugarea orașului Bartlesville, aparținând Comitatului Washington din nord-estul Oklahomei. În 2008, US Census Bureau estima 966.531 de rezidenți pentru CSA Tulsa-Bartlesville.
Rețeaua de transport a orașului este constituită din flota de autobuze cu 97 de vehicule și cele două aeroporturi principale, în vreme ce Tulsa Port of Catoosa asigură transportul bunurilor și mărfurilor prin intermediul rutelor comerciale internaționale. Deși transportul intern depinde în mare măsură de automobile, orașul se regăsește în mod constant printre cele mai ieftine cinci orașe din SUA în ceea ce privește prețul benzinei la pompele de distribuție. Conform raportului din 2005 al Departamentului de Transport Oklahoma, cea mai aglomerată autostradă este US 169 cu aproximativ 106.000 de autovehicule zilnic circulând în zona dintre 51st Street și 61st Street, pe locul secund situându-se Interstate 44 cu aproximativ 88.000 de autovehicule între Yale și Sheridan Avenues. În prezent, nu există linii de transport feroviar de tranzit în masă, deși se studiază perspectiva unei linii de transport feroviar de călători între centrul orașului Tulsa și Broken Arrow. Căile feroviare de mărfuri străbat orașul în toate direcțiile, operatori fiind companiile BNSF, UP, SK&O și OSRR.
Aeroportul Internațional Tulsa, sediul a zece companii de transport aerian de persoane, șapte de mărfuri, precum și a câteva curse charter, deservește mai bine de 3 milioane de călători anual cu cele aproximativ 80 de curse zilnice, contribuind cu aproximativ 3,2 miliarde de dolari în economie. În anul 2007, aeroportul a finalizat cea mai mare parte a unui proiect de expansiune care prevedea mărirea terminalului și adăugarea de restaurante și magazine. Aeroportul Riverside-Jones este situat în vestul orașului și a înregistrat în 2008 o frecvență de 335.826 de decolări și aterizări, valoare ce îl situează pe locul 5 între cele mai aglomerate aeroporturi din Statele Unite.
Situat în capătul Sistemului McClellan-Kerr de Navigație Fluvială Arkansas, Tulsa Port of Catoosa reprezintă portul american situat cel mai depărtat de ocean și conjugă traficul barjelor între Tulsa și fluviul Mississippi prin intermediul râului Verdigris și al fluviului Arkansas. Portul este unul dintre cele mai mari din SUA și contribuie la una din cele mai aglomerate căi navigabile din lume prin intermediul cursului său spre Golful Mexic. Transportul feroviar de pasageri acoperă distanțele lungi și necesitățile orașului doar prin intermediul stațiilor de autobuz Greyhound, care oferă conexiuni în orașele adiacente cu stații feroviare Amtrak. 
Saint Francis Health System deține mai multe spitale cu o locație centrală reprezentată de Saint Francis Hospital, situat în regiunea sudică a orașului. Unitatea numără 700 de doctori și 918 paturi și peste 3000 de angajați. Sistemul de sănătate mai operează și un spital de cardiologie evaluat de către General Electric în 2004 printre cele mai avansate spitale de cardiologie din SUA. St. John Medical Center și-a consolidat prezența în Tulsa finalizând în 2004 clădirea de 11 etaje Williams Medical Plaza și o parcare centrală de 1900 de locuri, pe lângă mai vechea unitate de 9 etaje Siegfried Tower. Alte rețele, precum Hillcrest Health System, operează mai multe stabilimente medicale de diverse dimensiuni. Tulsa găzduiește și unul dintre cele mai mari spitale de tratament al cancerului din SUA, Southwest Regional Medical Center, unul dintre cele patru de acest tip ale Cancer Treatment Centers of America. În 2007, oficialitățile orașului au decis reînnoirea contractului cu durata de 5 ani pentru serviciile de ambulanță ale Emergency Medical Services Authority (EMSA), după o perioadă de reflecție privind comutarea sarcinilor de oferire a acestor servicii Departamentului de Pompieri.
Liderul presei scrise din Tulsa este cotidianul Tulsa World, cu un tiraj duminical de 189.789 de exemplare. Urban Tulsa este o altă publicație importantă, un ziar distribuit săptămânal care acoperă evenimente culturale și de divertisment. Având ca subiect principalele evenimente economice și bursiere, Tulsa Business Journal furnizează informații economice sectorului de afaceri al orașului. Alte publicații importante: Oklahoma Indian Times, Tulsa Daily Commerce and Legal News, Tulsa Beacon și Tulsa Free Press. Până în 1992 a activat și cotidianul Tulsa Tribune, un concurent major pentru Tulsa World. Ziarul a fost achiziționat de Tulsa World în acel an.Un număr de televiziuni și posturi de radio deservesc orașul, toate rețelele majore de televiziune ale Statelor Unite având reprezentare în Tulsa; posturile de radio, precum în majoritatea orașelor americane, sunt deținute de un număr mic de companii importante din domeniul audio-vizualului. Serviciul de televiziune prin cablu este furnizat de Cox Communications.
Western Swing, genul muzical cu rădăcini în muzica country, a fost popularizat prin intermediul spectacolelor găzduite de Cain's Ballroom. Tulsa Sound, o variațiune a rockabilly, blues și Rock 'n' Roll, s-a născut în Tulsa și a fost elaborată de artiștii locali J. J. Cale și Leon Russell în anii '60 și '70. „Tulsa Sound” a influențat și stilul muzicianului Eric Clapton, printre alții. Mulți muzicieni importanți sunt din Tulsa, ori și-au început cariera muzicală în acest oraș: Garth Brooks, The Gap Band, Hanson, Caroline's Spine, Ronnie Dunn, Gene Autry, David Gates, Bob Wills și David Cook.
