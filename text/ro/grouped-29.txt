
Kylie Ann Minogue (pronunțat /ˈkaɪliː mɨˈnoʊɡ/ ; n. 28 mai 1968 Melbourne, Australia) este o cântăreață, textieră și actriță australiană, decorată cu Ordinul Imperiului Britanic și Ordinul Australiei. De-a lungul carierei, Minogue s-a remarcat prin abilitatea de a se reinventa în materie de modă și muzică. A fost descrisă drept un simbol al industriei vestimentare și recunoscută printr-o serie de apelative onorifice, fiind supranumită „prințesa muzicii pop”. Minogue este recunoscută, de asemenea, ca fiind cea mai bine vândută artistă australiană din toate timpurile. Născută și crescută în Melbourne, Minogue a lucrat și locuit în Regatul Unit începând cu anii '90. A devenit cunoscută prin apariția în serialul Vecini, jucând rolul unui mecanic auto pe nume Charlene Robinson. A obținut celebritate ca artistă pop la sfârșitul anilor '80, lansând patru albume de studio cu influențe bubblegum și dance-pop produse de Stock Aitken Waterman și lansate sub egida casei de discuri PWL. La momentul lansării celui de-al patrulea album de studio, Minogue obținuse numeroase hituri de top zece în Regatul Unit și Australia, printre care se numără „I Should Be So Lucky”, „The Loco-Motion”, „Hand on Your Heart”, „Better the Devil You Know” și „Step Back in Time”. Cu toate acestea, ea s-a simțit nemulțumită de lipsa de control creativ pe care o avea asupra muzicii.
În anul 1992, a părăsit compania PWL și a semnat un contract cu Deconstruction Records, lansând albumele Kylie Minogue (1994) și Impossible Princess (1997). Ambele materiale discografice au avut vânzări slabe, însă au obținut recenzii pozitive din partea criticilor de specialitate, ultimul album fiind considerat drept cel mai bun și mai personal material al său. Revenind la un sunet orientat către muzica dance, Minogue s-a alăturat companiei de înregistări Parlophone și și-a lansat cel de-al șaptelea album de studio, Light Years (2000), precedat de discul single cu influențe disco, „Spinning Around”. Următorul album, Fever (2001), a devenit cel mai bine vândut material discografic din cariera sa, și a marcat cea mai puternică lansare comercială a lui Minogue în regiuni în care a obținut anterior un succes minor. Primul disc single extras de pe album, „Can't Get You Out of My Head”, a devenit unul dintre cele mai de succes single-uri ale anilor 2000, comercializându-se în peste cinci milioane de exemplare. Artista a continuat să își reinventeze imaginea și a experimentat o gamă largă de genuri muzicale în următoarele sale albume, producând single-uri de succes precum „Slow”, „2 Hearts” și „All the Lovers”.
Minogue și-a făcut debutul cinematografic în filmul Copii teribili (1989), și a jucat rolul lui Cammy în Ultima Bătălie (1994). A apărut, de asemenea, în filmele Moulin Rouge! (2001), Jack & Diane, și Motoare sfinte (2012). În anul 2014, ea a apărut în calitate de jurat în cel de-al treilea sezon al emisiunilor The Voice UK și The Voice Australia. Alte participări în diverse afaceri includ lansări de produse, cărți pentru copii și articole vestimentare.
Lansările muzicale ale lui Minogue au depășit pragul de 70 de milioane de exemplare vândute în întreaga lume și i-au adus numeroase premii și distincții, printre care se numără un premiu Grammy, trei premii Brit, 17 premii ARIA Music, două premii MTV Europe Music și două premii MTV Video Music. Artista a organizat mai multe turnee de concerte, care au întâmpinat succes comercial și laude din partea criticilor, fiind totodată laureată cu premiul Mo pentru cel mai bun interpret australian al anului în 2001 și în 2003. La ediția din 2008 a onorurilor de Anul Nou din Marea Britanie, Minogue a fost decorată cu Ordinul Imperiului Britanic în rang de Ofițer pentru contribuțiile deosebite din industria muzicii. De asemenea, a primit titlul de Cavaler al Ordinului Artelor și Literelor din partea guvernului francez pentru contribuția sa la îmbogățirea culturii franceze. În anul 2005, în timp ce Minogue concerta în turneul Showgirl: The Greatest Hits, aceasta a fost diagnosticată cu cancer la sând. După tratament, ea și-a reluat turneul sub titlul Showgirl: The Homecoming, considerat de critici a fi „un triumf”. Universitatea Anglia Ruskin i-a oferit lui Minogue un titlu de academician de onoare în sănătate (D.H.Sc.) pentru contribuțiile sale în creșterea gradului de conștientizare asupra riscului de cancer la sân. La cea de-a 25-a aniversare a premiilor ARIA Music, în anul 2011, artisa a fost introdusă în ARIA Hall of Fame de către asociația Australian Recording Industry.
Kylie Minogue s-a născut în Melbourne, Australia, fiind primul din cei trei copii ai lui Ron Minogue, contabil de origine irlandeză, și Carol Jones, o fostă dansatoare originară din Maesteg, Țara Galilor.
Sora ei, Dannii este de asemenea cântăreață pop, iar fratele ei, Brendan, lucrează în calitate de cameraman în Australia. Minogue a urmat cursurile liceului Camberwell din Melbourne între anii 1980-1985.Surorile Minogue și-au început cariera la televiziunea australiană, iar de la vârsta de 12 ani, Kylie a avut roluri mici în seriale precum Skyways și The Sullivans, înainte să primească unul din rolurile principale în The Henderson Kids. A cântat pentru prima dată pe scenă la vârsta de 15 ani, în 1983, într-o emisiune difuzată săptămânal numită Young Talent Time, unde apăruse și Dannii Minogue. Succesul lui Danii în acest program a pus-o într-un con de umbră pe Kylie,  până când aceasta a fost distribuită în serialul Neighbours în 1986. În serial, Kylie o interpreta pe Charlene Mitchell, o femeie care lucra ca mecanic auto. The Guardian afirmă: „...juca rolul unui mecanic mânjit de ulei, fără a-și dori ceva mai bun pentru ea. Charlene era mulțumită să-și petreacă viața luptându-se cu măruntaiele unsuroase ale mașinilor.” 
Charlene s-a căsătorit cu personajul jucat de Jason Donovan, Scott Robinson, într-un episod din anul 1987, evenimentul atrăgând una din cele mai mari audiențe ale serialului.Popularitea în Australia a fost demonstrată când a devenit prima persoană care a câștigat patru premii Logie într-o singură ediție, inclusiv premiul pentru „Cel mai îndrăgit actor de televiziune”, acordat în urma voturilor publicului. Neighbours a fost difuzat și în Marea Britanie, din 1986, bucurându-se de o audiență ridicată, cea mai mare, de 20 de milioane de telespectatori britanici, fiind atinsă în episodul nunții din 1987.
În timpul unui concert caritabil, unde erau invitați mai mulți membrii din distribuția serialului „Neighbours”, Minogue a interpretat melodia The Loco-Motion, semnând un contract cu Mushroom Records în 1987. Lansat ca single și redenumit „Locomotion”, melodia a petrecut șapte săptămâni pe prima poziție în topul australian, devenind cel mai vândut single al anilor '80. Succesul i-a determinat pe executivii de la Mushroom Records s-o trimită pe Minogue în Londra, pentru a lucra cu trioul de producători și compozitori, „Stock, Aitken & Waterman”. Aceștia știau puține lucruri despre Minogue, uitând că aceasta trebuie să sosească; ca rezultat al acestei întâmplări, aceștia au compus melodia „I Should Be So Lucky” în timp ce ea aștepta la ușa studioului. Cântecul a ajuns pe primul loc în Marea Britanie și Australia, dar și în alte țări din toată lumea.
Albumul de debut, Kylie, o colecție de melodii dance-pop, a atins prima poziție în topul britanic al albumelor, devenind cel mai bine vândut album al anului 1988. S-a vândut în șapte milioane de exemplare în toată lumea, majoritatea vânzărilor fiind în Europa și Asia. Șase melodii de succes au fost lansate de pe acesta, toate atingând top 3 în Marea Britanie. Primele 3 single-uri au ajuns pe locul 1 în Australia, devenind primul artist care reușește să obțină această performanță cu melodii consecutive (recordul a fost doborât în 2003 de Delta Goodrem, cu patru #1 consecutive de pe același album).În Statele Unite și Canada, albumul nu a avut înregistrări spectaculoase, totuși versiunea reînregistrată a melodiei „The Locomotion” a ajuns pe locul 3 în Billboard Hot 100, și #1 în Canada. „It's No Secret”, lansat doar în Statele Unite, a atins locul 37 la începutul anului 1989, devenind ultimul ei single care a intrat în topul Billboard, până când „Can't Get You out of My Head” a devenit un hit de top 10 în 2000. La sfârșitul anului 1988, Minogue a părăsit distribuția serialului Neighbours pentru a se concentra numai asupra carierei muzicale.
Un duet cu Jason Donovan, intitulat „Especially for You”, a devenit un hit în Marea Britanie la începutul anului 1989. „Especially for You” a fost de asemenea primul single al lui Minogue care s-a vândut în peste 1 milion de exemplare în Marea Britanie (al doilea fiind „Can't Get You out of My Head”). Totuși, criticul Kevin Killian a descris melodia ca fiind: „absolut îngrozitoare...face să pară duetul Diana Ross/Lionel Richie ca fiind compus de Mahler”. Uneori se făcea referire la ea ca fiind „un peruș cântăreț”, de-a lungul anilor următori.Următorul ei album, Enjoy Yourself, a fost un adevărat succes în Marea Britanie, Europa și Australia, conținând câteva melodii de succes precum „Hand on Your Heart” (AUS #4, UK #1) și „Wouldn't Change a Thing” (AUS #6, UK #2), dar a fost un eșec în America de Nord. Astfel, casa de producție americană, Geffen Records, a încetat contractul cu ea. Și-a început primul turneu, Enjoy Yourself Tour, pe 3 februarie 1990. Acesta a conținut concerte în Regatul Unit, Franța, Belgia și Australia, unde „The Herald Sun” a scris că: „e vremea să lăsăm snobismul - puștoaica e un star.” Minogue a devenit cel mai bine plătit artist al trioului Stock, Aitken & Waterman, așa că în fața comentariilor cum că al doilea album ar fi fost o imitație jalnică a primului, s-a decis să i se schimbe orientarea muzicală a acesteia."Rhythm of Love (1990) a prezentat o imaginea mai sofisticată și un alt stil de muzică dance, fiind prima dată când artista a arătat semne de rebeliune față de echipa de producători și față de imaginea de „fată din vecini.” Fiind determinată să fie acceptată de un public mai matur, Minogue a preluat controlul asupra videoclipurilor ei, începând cu „Better the Devil You Know”, prezentându-se ca o adultă conștientă de propria sexualitate. Singleurile de pe Rhythm of Love s-au vândut bine în Europa și Australia, devenind populară în cluburile de noapte britanice, unde Minogue a început să fie văzută ca fiind la modă de către audiența matură. Când „Shocked” a ajuns în top 10 în Marea Britanie în 1991, Minogue a devenit primul artist care a avut primele 13 melodii lansate, ajunse în top 10 în Marea Britanie.Contractul semnat de Minogue era pentru trei albume, dar a fost convinsă să înregistreze al patrulea, Let's Get to It. Acesta a fost lansat pentru a-i mări repertoriul artistei cu o gamă variată de balade, și melodii dance lente. În ciuda recenziilor majoritar pozitive, albumul a ratat top 10 în clasamentul britanic, cu toate că a produs două melodii de top 5: „If You Were with Me Now” și un cover după „Give Me Just a Little More Time”. Singura melodie de top 10 de pe acest album în Australia a fost „Word Is Out”.În 1992, Minogue și-a lansat primul disc de colecție, Greatest Hits. Albumul conține toate piesele lansate până atunci, fără melodia „Keep on Pumpin' It”. Albumul a intrat pe locul întâi în topul britanic și pe trei în cel australian; acest album este ultimul lansat cu echipa „Stock, Aitken & Waterman.”
După această perioadă, Minogue a îndeplinit cerințele contractuale și a ales să nu-l reînnoiască. Adesea și-a exprimat punctul de vedere în legătură cu contractul cu „Stock, Aitken & Waterman”, comparând experiența cu cea de pe vremea când juca în „Neighbours”, spunând că tot ce voiau ei de la ea era: „învață-ți versurile...cântă-le, nu este timp pentru întrebări, promovează produsul.”
Semnarea contractului cu Deconstruction Records a fost considerată de mulți ca fiind o nouă etapă în cariera artistei, dar albumul Kylie Minogue (1994) a primit recenzii mixte. S-a vândut decent în Europa și Australia (unde melodia „Confide in Me” a staționat cinci săptămâni pe locul 1). Următoarele singleuri, „Put Yourself in My Place” și „Where Is the Feeling?” au devenit hituri de top 20 în Marea Britanie.
Artistul australian Nick Cave a fost interesat să lucreze cu Minogue de când auzise melodia „Better the Devil You Know”, spunând că aceasta conține „unele din cele mai violente versuri din muzica pop” și „atunci când Kylie Minogue cântă acele versuri, inocența ei dă un și mai mare fior”.„Where the Wild Roses Grow” este o baladă care narează o crimă atât din punctul de vedere al ucigașului (Cave), cât și al victimei (Minogue), succesul acesteia demonstrând că Minogue putea fi acceptată ca fiind mai mult decât un artist pop. Melodia a beneficiat de difuzări destul de intense în Europa, ajungând în top 10 în câteva țări de pe acest continent, devenind un succes și în Australia, unde s-a clasat pe locul 2 în topul oficial, câștigând distincțiile pentru „Cântecul anului” și „Cea mai bună înregistrare pop” la premiile ARIA. Kylie a cântat melodia alături de Nick la festivalul rock „The Big Day Out” în fața unui public alcătuit din fani ai acestui gen, primind însă aprecieri de la aceștia pentru performanța lor. A mai cântat alături de Cave la alte concerte din Europa, printre care și în Scoția, la festivalul Park, ceea ce i-a adus mai multă experiență ca artist, interpretând în fața unui public care nu era neapărat alcătuit din fani. A recitat versurile din „I Should Be So Lucky” la Royal Albert Hall, ideea venind din partea lui Cave, mai târziu artista mulțumindu-i pentru încrederea care i-a insuflat-o pentru a-și exprima eul artistic, declarând: „El m-a învățat să nu mă îndepărtez prea tare de cine sunt, dar să merg totuși mai departe, să încerc noi lucruri. Pentru mine, partea cea mai grea a fost să mă dedic total muzicii mele.”Impossible Princess (numit astfel după un volum de poezii de Billy Childish) conținea colaborări cu muzicieni precum James Dean Bradfield și Sean Moore de la Manic Street Preachers, iar Minogue a contribuit la majoritatea pieselor. Fiind un album dance, primul single, „Some Kind of Bliss” nu a fost considerat cel mai bun reprezentant, apărând astfel întrebarea dacă Minogue nu voia să devină artist indie. Aceasta a declarat pentru revista Music Week: „Trebuie să le tot spun oamenilor că acesta nu este un album indie. Nu voi lua o chitară pentru a mă apuca să cânt rock.” Revista Billboard l-a descris ca fiind „uimitor” ajungând la concluzia că „este o ocazie comercială uriașă pentru o importantă casă de producție cu viziune și energie pentru a-l lansa în Statele Unite. O ureche muzicală experimentată va detecta o apropiere între Impossible Princess și albumul Ray of Light al Madonnei.” În Marea Britanie, Music Week i-a acordat o recenzie negativă: „Vocea lui Kylie nu este destul de puternică pentru a face prea multe.” A devenit albumul cel mai puțin vândut din toată cariera ei în Marea Britanie, dar a fost cel mai bine vândut album al ei în țara natală de la albumul de debut până atunci, vânzările fiind mărite și de un turneu de succes. Un album live înregistrat în timpul turneului, intitulat Intimate and Live a avut de asemenea succes în Australia, fiind prelungit din cauza cererii mari.
Minogue a încetat contractul cu Deconstuction Records după un duet cu Pet Shop Boys pentru albumul Nightlife și a semnat cu Parlophone în aprilie 1999. Albumul 
Light Years a fost puternic influențat de muzicienii disco ai anilor '70, precum Donna Summer și Village People, conținând câteva piese compuse de Robbie Williams. Revista New Musical Express a scris: „Capacitatea de reinventare a lui Kylie este uimitoare”, dând o recenzie pozitivă albumului. Albumul a primit cele mai bune recenzii din întreaga carieră a lui Minogue, devenind repede un succes în Asia, Australia și Europa, vânzându-se în 2 milioane de exemplare. Primul single, „Spinning Around”, a devenit primul #1 al artistei în Marea Britanie în 10 ani, iar videoclipul, care o înfățișa pe cântăreață în pantaloni aurii foarte scurți, a fost difuzat în heavy-rotation pe toate posturile de televiziune. Următoarele melodii lansate au devenit de asemenea hituri, cele mai de succes fiind „On a Night Like This”, care a ajuns pe primul loc în Australia și pe locul doi în Regatul Unit. și „Kids” (cu Robbie Williams), pe același loc în Regatul Unit.
În 2000 Minogue a interpretat un cover după melodia „Dancing Queen” a trupei ABBA și melodia „On a Night Like This” la ceremonia de închidere a Jocurilor Olimpice, un eveniment vizionat de aproximativ 2.1 milioane de oameni din 220 de țări. După aceea a pornit într-un turneu, On a Night Like This Tour, care a vizat Australia și Europa. Toate cele 200.000 de bilete puse la dispoziție în Australia și Marea Britanie s-au vândut, devenind un record în țara natală pentru o artistă.
Pe lângă cele șase specatole din Melbourne, au mai fost adăugate 22 datorită cererii publicului. Minogue a fost inspirată de spectacolele de pe Broadway, și de filme ca Anchors Aweigh, South Pacific și de muzicalurile cu Fred Astaire și Ginger Rogers din anii '30. Descriind-o pe Bette Midler ca fiind o „eroină”, a incorporat de asemenea câteva din elementele din interpretările live ale lui Midler. Turneul, cu regia și coreografia semnată Luca Tommassini, conținea decoruri care reprezentau interiorul unei navete spațiale, fundul unui ocean, și Art Deco-ul unui zgârie nor new-yorkez, iar Minogue a primit laude pentru noul material și pentru interpretarea câtorva din melodiile ei de succes, transformând melodia „I Should Be So Lucky” într-un cântec de dragoste, iar „Better the Devil You Know” într-o melodie asemănătoare cu trupele de jazz din anii 1940. A câștigat premiul Mo pentru „Interpretul anului”. După turneu, a fost întrebată de un jurnalist la ce crede ea că este mai talentată, iar ea a răspuns. „Dacă ar fi să aleg un singur lucru din tot ce fac, nu cred că aș excela la vreunul. Însă punându-le pe toate la un loc, știu ce fac.”În 2001 Parlophone a lansat Fever, care conținea unele elemente din muzica disco, dar și din muzica electronică a anilor '80. Primul single, „Can't Get You out of My Head” a devenit cel mai mare succes al carierei, ajungând pe prima poziție în 40 de țări, vânzându-se în peste patru milioane de copii în toată lumea. Imaginea afișată în videoclip a fost considerată chiar mai sexi decât cea din „Spinning Around”, acesta având parte de difuzări masive pe posturile de specialitate. Datorită succesului albumului în toată lumea, și datorită difuzărilor masive la radio în America de Nord, Capitol Records l-a lansat și în Statele Unite în 2002.
Albumul a debutat pe locul 3 în topul albumelor din Statele Unite, iar melodia a ajuns pe locul 7, devenind a doua melodie de top 10 a artistei în Statele Unite, dar și prima melodie din ultimii 13 ani care intră în topul Billboard Hot 100. 
Fever a atins locul 10 în Canada, iar melodia pe locul 3. Următoarele melodii, „In Your Eyes”, „Love at First Sight” și „Come into My World” au devenit hituri în toată lumea, iar Minogue a devenit populară în America de Nord, în special în cluburi. Melodiile au ajuns în top 5 în Australia, top 10 în Marea Britanie, top 20 în Romania, Irlanda și United World Chart. În 2003 a primit premiul Grammy pentru „Cea mai bună înregistrare dance” pentru „Love at First Sight”, iar anul următor același premiu pentru melodia „Come into My World.” Fostul stilist și director de creație al lui Minogue, William Baker, a explicat că videoclipurile de pe albumul Fever au fost inspirate de filme SF, în special de cele regizate de Stanley Kubrick.
Următorul ei album, Body Language (rom. „Limbajul trupului”) a fost lansat în Londra pe 15 noiembrie 2003. Evenimentul a marcat un nou stil de prezentare, design-ul fiind făcut de Minogue și Baker, inspirat parțial de diva anilor '60, Brigitte Bardot, despre care Minogue a spus: „Am tendința să mă gândesc la BB, ei bine, ca la o bombă sexi. A fost ceva radical în felul ei de a fi în acea perioadă. Și am ales să ne referim la acea perioadă, care a fost... un amestec perfect între cochetărie și rock and roll.” Spectacolul a atras critici mixte, cele mai multe făcând referire la faptul că nimic nou nu a fost prezentat, și că melodiile nu se compară cu hiturile anterioare. Însă, concertul a fost difuzat la televiziuni, având ratinguri mari.
Albumul a fost inspirat de muzica anilor '80, în special de artiști precum Human League și Prince, combinată cu elemente de hip hop. Albumul a atras unele din cele mai bune recenzii din cariera artistei,  AllMusic descriindu-l ca fiind „un album pop aproape perfect”. 
De pe album au fost promovate trei melodii: „Slow” care i-a adus o nominalizare la premiile Grammy pentru „Cea mai bună înregistrare dance”, atingând prima poziție în diferite topuri, printre care Australia, Marea Britanie și România. „Red Blooded Woman” a devenit al doilea #1 consecutiv în România, devenind un hit de top 5 în Australia și Marea Britanie, în timp ce „Chocolate”, a avut un succes moderat, ratând top 10 în Australia, dar a atins top 10 în Chile, Marea Britanie, România și Ucraina.
Minogue și-a lansat al doilea album „greatest hits” în noiembrie 2004, intitulat Ultimate Kylie, alături de o compilație de videoclipuri lansat sub același nume. Albumul conținea două piese noi, „I Believe in You” și „Giving You Up”. Ambele piese au ajuns în top 10 britanic, Minogue având astfel un total de 29 de melodii în top 10, devenind a doua cea mai de succes artistă a tuturor timpurilor, pe primul loc fiind Madonna. „I Believe in You” a devenit un hit de top 3 în Billboard Hot Dance Club Play, și unul de top 10 în jurul lumii: 1 (Romania), 2 (Marea Britanie), 6 (Elvetia, Australia), 8 (Japonia), 9 (Irlanda). Melodia a fost nominalizată la premiile Grammy pentru „Cea mai bună înregistrare dance”, devenind a patra nominalizare consecutivă a cântăreței la această categorie.La începutul anului 2005, Kylie: Expoziția a fost deschisă în Melbourne. Expoziția a fost gratis, și conținea costume și fotografii din toată cariera lui Kylie; aceasta a vizitat marile orașe ale Australiei,  peste 300.000 de oameni vizitând-o.După lansarea compilației de hituri, Minogue a plecat pe 19 martie într-un turneu mondial, Showgirl - The Greatest Hits Tour, care trebuia să fie cel mai mare turneu al ei, așteptându-se la o audiență de mai mult de 700.000 de oameni. Spectacolele au avut succes în Marea Britanie, însă la scurt timp de la sosirea lui Minogue în Melbourne pentru a începe partea australiană a turneului, s-a descoperit că avea cancer mamar.
În noiembrie 2006, Minogue a început turneul Showgirl - The Homecoming Tour cu un spectacol live în Sydney. Înaintea concertului, le-a spus jurnaliștilor că va fi foarte emoționată, plângând când i-a dedicat melodia „Especially for You” tatălui ei, care a supraviețuit cancerului la prostată. Cu toate că numerele coregrafice au fost modificate pentru a se potrivi cu starea cântăreței și pauze mai lungi au fost introduse între segmentele spectacolului pentru a nu se obosi, media a declarat că Minogue a fost energică, ziarul Sydney Morning Herald descriind show-ul ca fiind „extravagant” și „nimic mai puțin decât un triumf.”În noaptea următoare, aceasta trebuia să i se alăture lui Bono de la U2, care se afla în timpul unui turneu în Australia, pentru un duet la piesa „Kids”, dar Minogue a renunțat la apariția pe scenă, din cauza epuizării.  În timpul ultimelor două spectacole, Minogue a fost acompaniată pe scenă de Dannii Minogue, surorile cântând pentru prima dată împreună din anii '80 până atunci. Aparițiile pe scenă a lui Minogue au continuat să primească laude din partea presei australiene, iar după ce a petrecut Crăciunul alături de familie, Minogue a plecat în Europa pentru a continua turneul.
Toate biletele pentru cele șase spectacole de la Arena Wembley au fost vândute, artista plecând în Manchester pentru încă șase interpretări. Pe 31 decembrie 2006, Minogue a cântat iar la Arena Wembley, la un concert tribut trupei ABBA. 
Minogue și-a lansat al zecelea album de studio, X - fiind și primul în patru ani - în noiembrie 2007. A fost înregistrat în Londra, Stockholm și Ibiza, iar printre producători se numără Guy Chambers, Cathy Dennis, Richard Stannart și formația Scissor Sisters  În Australia și Marea Britanie, a avut vânzări mediocre la început, o parte din vină fiindu-i atribuită lui Kish Mauve - producătorul melodiei „2 Hearts” care fusese lansat ca prim single - datorită subiectului legat de experiența cântăreței cu cancerul. Minogue a răspuns: „Concluzia la care eu am ajuns este că dacă aș fi înregistrat un album cu piese personale, ar fi fost privit ca fiind Impossible Princess 2 și aș fi fost la fel de criticată.” Albumul a debutat totuși pe locul 4 în Marea Britanie și locul 1 în Australia.Minogue a anunțat că va promova albumul X printr-un turneu european, intitulat KylieX2008, care a început în Franța pe 6 mai 2008. Toate biletele pentru cele opt spectacole programate în Marea Britanie s-au vândut în doar 30 de minute de la punerea în vânzare. România a fost inclusă pe lista țărilor din turneu, cântăreața venind aici pentru a doua oară - prima dată fiind la Cerbul de Aur din 1993. Spectacolul din București, care a avut loc pe 17 mai, a fost criticat pentru faptul că artista nu a purtat decât 7 din cele 8 ținute obișnuite, și pentru faptul că intrarea a fost una normală: „La noi, intrarea solistei a fost una banală, în vreme ce pe pământ francez Kylie a avut o primă apariție „aeriană”: suspendată într-un soi de leagăn futurist și conectată la o rețea electrică spectaculoasă, care a completat imaginea de Spider Woman”  În decembrie, Minogue a participat la concertul organizat cu ocazia oferirii premiului Nobel pentru pace din Oslo, Norvegia, alături de alți artiști.
Mai târziu în aceeași lună a primit premiul BRIT pentru „Cea mai bună artistă solo internațională”, unde a și interpretat melodia „Wow”. 
De pe album a fost promovat și cântecul „In My Arms”, care a fost al doilea single, lansat în februarie în Europa - fără Marea Britanie-, și al treilea în Marea Britanie și Australia în mai. Melodia a avut un succes imens, atingând top 10 în majoritatea topurilor în care a intrat, reușind să se claseze pe locul 1 în România, devenind al șaptelea hit de top 5 al acesteia în Romanian Top 100.
X a fost lansat în aprilie în Statele Unite ale Americii, cu o altă variantă a melodiei „All I See”, o colaborare cu rapperul Mims. În ciuda promovării intensive, inclusiv o apariție în emisiunea Dancing with the Stars, X a fost un eșec comercial, debutând și ocupând poziția maximă pe locul 139. Criticii au dat vina vânzării slabe pe alegerea ca prim single a melodiei „All I See”, care nu fusese încă testată în Marea Britanie, unde artista avusese mult succes. Minogue a numit piața muzicală din Statele Unite „dificilă”, spunând că „Uneori e greu să-mi dau seama unde mă potrivesc eu în acea industrie”.La sfârșitul lunii decembrie, s-a aflat că Minogue va fi printre cei onorați de Elisabeta a II-a a Marii Britanii cu Ordinul Imperiului Britanic datorită serviciilor oferite muzicii. Minogue a declarat „Sunt aproape la fel de surprinsă pe cât sunt de onorată. Sunt foarte emoționată că am fost luată în seamă de Marea Britanie, casa mea adoptată, în acest fel.” A primit OIB oficial de la Prințul Charles în iulie 2008. La scurt timp, Minogue a fost votată „Cea mai iubită celebritate a Marii Britanii”. În mai 2008, Minogue a primit și Ordre des Arts et des Lettres din partea Franței, aceasta fiind cea mai mare onoare culturală a Franței.
Pe 15 septembrie 2008, s-a anunțat că Minogue va cânta în Dubai la probabil cea mai scumpă petrecere privată din lume, fiind plătită cu 4.4 milioane de dolari. Pe 3 decembrie 2008 s-a anunțat că albumul X a fost nominalizat la Premiile Grammy la categoria „Cel mai bun album dance/electronic”, însă a pierdut în fața formației Daft Punk.Pe 1 noiembrie Minogue a reînceput turneul KylieX2008, concertând în America de Sud, Asia și Australia. Turneul a fost un succes, strângând între 60 - 70 milioane de dolari, fiind cel mai lung din cariera cântăreței. Ultimul concert a fost susținut în Melbourne pe 22 decembrie.La începutul anului 2009, Minogue a lansat Boombox, un album cu remixuri ale pieselor de pe cele mai recente albume de studio, începând cu Light Years. Începând cu 30 septembrie, cântăreața a plecat într-un turneu nord-american, intitulat For You, For Me Tour, și s-a terminat pe 13 octombrie în New York.
Într-un interviu cu revista Billboard, Minogue a confirmat că înregistrează un nou album: „Va fi pop, dance ... Mi-ar plăcea să găsesc un stil ceva mai nou, să fie următorul pas pentru mine. Am o idee, dar nu pot să vă spun. Încă mai lucrez la ea.'' În iulie 2010, Minogue a lansat al unsprezecelea album de studio, Aphrodite. Albumul a avut ca producător executiv pe Stuart Price, care au contribuit, de asemenea, la scrierea pieselor împreuna cu Minogue, Calvin Harris, Jake Shears, Nerina Pallot, Pascal Gabriel, Lucas Secon, Keane Tim Rice-Oxley și Kish Mauve. Albumul a primit recenzii favorabile din partea criticilor și a debutat pe primul loc în Marea Britanie, mai exact la 22 ani după ce primul ei single a ajuns numărul 1 în Regatul Unit. Single-ul „All The Lovers” a fost un succes și a devenit al 33-lea single de top 10 în Regatul Unit. Deși single-urile  ulterioare de pe album, „Get Outta My Way”, „Better Than Today” și „Put Your Hands Up” nu a reușit să ajungă în top zece în UK Singles Chart. Cu toate acestea, toate single-urile lansate de pe albumul au ajuns în US Billboard Hot Dance Club Songs.
Deasemenea a înregistrat un single împreună cu Taio Cruz numit „Higher”. Pentru a încheia înregistrările sale în 2010, ea a lansat un album „A Kylie Christmas”, care a inclus cover-uri ale cântecelor de Crăciun, cum ar fi „Let It Snow” și „Santa Baby”.În 2011, Minogue a pornit în turneul Aphrodite: Les Folies Tour, care a vizitat Europa, America de Nord, Asia, și Africa. Acesta a devenit cel mai mare turneu al ei până în prezent și a fost întâmpinat cu recenzi pozitive, lăudând conceptul.În 2012, Minogue a început o serie de activități în scopul celebrării a 25 de ani în industria muzicala, care este de multe ori cunoscuta sub numele de „K25” și a început cu turneul Anti Tour, care a inclus piese B-side, demo-uri și rarități din catalogul ei muzical, a lansat apoi single-ul „Timebomb” în luna mai, care a ajuns pe primul loc în ARIA Dance Chart și în US Hot Dance Club Songs, un al treilea album „greatest hits” –The Best Of Kylie Minogue în iunie și un box-set - K25 Time Capsule în octombrie, care cuprinde toate single-urile ei de până atunci sub forma unor cd-uri. Odată cu acestea, a participat la diverse evenimente din întreaga lume, inclusiv în Sydney, la Jubileul de Diamant al Reginei Elisabeta a II-a, și la BBC Park din Londra.
Minogue a lansat, de asemenea, un album-compilație, The Abbey Road Sessions, în octombrie 2012, Albumul conține versiunile orchestrale a 15 hit-uri  din decursul celor 25 de ani de muzică și un single nou, „Flower”, scris de ea în perioada de după operația de cancer mamar. Acesta a fost înregistrat la Abbey Road Studios din Londra, unde a fost produs de Steve Anderson și Colin Elliot și a primit recenzii favorabile din partea criticilor de muzică, debutat pe locul doi în Regatul Unit.Minogue a jucat în doua filme; o scurtă apariție în filmul independent american Jack & Diane și un rol principal în filmul francez Sfintele motoare. Jack & Diane a deschis Festivalul de Film de la Tribeca la 20 aprilie 2012, în timp ce lansarea lui Holy Motors a avut loc la Festivalul de Film de la Cannes, la care a fost prezentă și Minogue.
În ianuarie 2013, Minogue și managerul ei Terry Blamey, cu care a lucrat de la începutul carierei sale muzicale, s-au separat. În următoarea lună, ea a semnat un contract cu casa de discuri Roc Nation. În septembrie ea a colaborat cu cantautoarea italiană Laura Pausini pentru single-ul „Limpido”, care a fost un hit numărul-unu în Italia și a primit o nominalizare pentru „World's Best Song” la premiile World Music Awards din 2013.În martie 2014, Minogue a lansat cel de-al doisprezecelea album, Kiss Me Once. Albumul include contribuții din partea lui Sia Furler, Mike Del Rio, Cutfather, Pharrell Williams, MNEK și Ariel Rechtshaid. Acesta s-a poziționat la numărul unu în Australia și numărul doi în Regatul Unit. Single-urile de pe album, „Into the Blue” și „I Was Gonna Cancel”, nu s-au clasat în top-ul zece din UK Singles Chart, poziționându-se pe locurile 12 și 59, respectiv. În luna septembrie, Minogue a pornit în turneul Kiss Me Once Tour.În ianuarie 2015, Minogue a apărut ca vocalist invitat pe single-ul lui Giorgio Moroder – „Right Here, Right Now” acesta devenind cel al 12-lea său hit de locul 1 în U.S. Dance Chart pe 18 aprilie 2015. În martie același an, contractul lui Minogue cu Parlophone Records s-a terminat, aceasta rămânând doar cu acordul de lansări muzicale cu Warner Music Group pentru Australia și Noua Zeelandă. Ulterior Minogue a apărut în rolul lui Susan Riddick în filmul San Andreas, lansat în mai, cu Dwayne Johnson și Carla Gugino în rolurile principale. În septembrie 2015, a fost lansat un extended play cu Fernando Garibay, intitulat Kylie + Garibay. Producători ai EP-ului au fost Garibay și Giorgio Moroder. În noiembrie, Minogue a colaborat cu duo-ul Nervo pentru piesa „The Other Boys”, alături de Jake Shears și Nile Rodgers. Acesta a devenit al 13-lea său cântec de top în U.S Dance Chart, urcând-o în clasamentul artiștilor cu cele mai multe piese de Nr.1 în U.S. Dance Chart pe locul 8, alături de Whitney Houston, Enrique Iglesias și Lady Gaga.În decembrie 2015, Minogue a fost invitatul special la Desert Island Discs de pe BBC Radio 4. Alegerile ei a inclus „Dancing Queen” de ABBA, „Purple Rain” de Prince și „Need You Tonight” de INXS. În noiembrie 2015 Minogue a lansat primul ei album de Crăciun, Kylie Christmas. În 2016 a înregistrat tema filmului „Absolutely Fabulous”, „This Wheel's on Fire”. Albumul de sărbători Kylie Christmas a fost relansat în noiembrie cu numele Kylie Christmas: Snow Queen Edition.
În februarie 2017, Kylie Minogue a semnat un contract cu BMG Rights Management prin care albumul Golden va fi lansat la nivel internațional. În decembrie 2017, Minogue și BMG au semnat un parteneriat cu casa de discuri Mushroom Music — care va lansa albumul sub divizia Liberation Music în Australia și Noua Zeelandă. În 2017, Minogue a colaborat la cel de-al paisprezecelea album al său cu textieri și producători precum Amy Wadge, Sky Adams, DJ Fresh, Nathan Chapman, Richard Stannard, The Invisible Men și Karen Poole, iar înregistrările au avut loc la London, Los Angeles și Nashville, ultimele fiind și cele care au influențat înregistrarea cel mai mult. Albumul Golden a fost lansat pe 6 aprilie 2018 cu „Dancing” fiind principalul disc single al acestuia.Pe 29 iunie 2019 Kylie Minogue a lansat o compilație cu cele mai mari hituri ale ei, Step Back in Time: The Definitive Collection, cu „New York City” ca single principal.
Pe lângă rolul în serialul Neighbours, Minogue a apărut și în diferite filme și seriale. În 1989 a jucat în The Delinquents, filmul prezentând povestea unei tinere fete care trăiește în Australia anilor 1950. Lansarea a coincis cu popularitatea ei în serialul Neighbours, astfel, cu toate că filmul și performanța ei au primit recenzii negative, a fost un succes la box-office.  
A apărut și în filmul Street Fightes, bazat pe jocul de lupte cu același nume. Pelicula a fost criticată, la fel ca și interpretarea artistei, The Washington Post numind-o „Cea mai proastă actriță din toate țările în care se vorbește engleza”.Regizorul de film Baz Luhrmann, a distribuit-o în filmul Moulin Rouge! (2001), unde a jucat rolul lui Absinthe, Zâna Verde, cântând o strofă din Sunetul Muzicii. În 2002, Minogue și-a „împrumutat” vocea unei tinere fete, Florence, pentru filmul de animație Caruselul magic, lansat în 2005. De asemenea, a cântat melodia de la începutul filmului, și a fost unul din cei doi actori a cărei voce nu a fost înlocuită pentru lansarea în America de Nord.
În aprilie 2007, News of the World a publicat o știre conform căreia Minogue avea să joace rolul unei „femei cyborg sexi”, într-un episod special de Crăciun al serialului Doctor Who. Vestea a fost negată inițial de producătorul executiv al serialului, dar o declarație a cântăreței a indicat că va juca în acel episod, dar nu ca rău-făcător cum se crezuse inițial. Aceasta a jucat rolul unei chelnerițe, pe o variantă spațială a vasului Titanic. Episodul a fost difuzat pe 25 decembrie 2007, fiind vizionat de 13,31 milioane de telespectatori, cel mai mare rating al seriei din 1979.Kylie a mai avut o apariție la televiziune, The Kylie Show fiind difuzat în Marea Britanie pe 10 noiembrie 2007. Programul (ce a fost difuzat un singur episod) a cuprins interpretările unor cântece ale artistei, precum și diferite scene, precum cea în care fostul iubit și partener pe platourile de filmare din Neighbours Jason Donovan n-o recunoaște, și o ceartă între cântăreață și sora ei, Danii. Programul a avut un rating mare, de 5,03 milioane de telespectatori. Minogue a apărut și în filmul documentar White Diamond, care cuprindea reîntoarcerea ei pe scenă în timpul turneului din 2006, Showgirl - The Homecoming Tour. A fost lansat pe DVD în decembrie 2007.
În 1990 Minogue a avut o relație cu vocalistul trupei INXS, Michael Hutchence, care i-a dus mai departe încercările da a fi acceptată de către o audiență matură. Acesta a declarat că hobby-ul lui preferat era „s-o corupă pe Kylie”, compunând melodia „Suicide Blonde” a trupei pentru ea.În 1997, Minogue s-a implicat într-o relație cu fotograful francez Stephane Sednaoui, care a descris-o ca fiind o combinație între „o gheișă și supereroină manga”. Acesta i-a făcut fotografii care i-au evidențiat cântăreței farmecul, cu scopul de a atrage o nouă audiență, aceasta inspirându-se din artiști ca Shirley Manson și Garbage, Bjork și U2, dar și din muzicieni pop japonezi precum Pizzicato Five și Towa Tei (cu care a colaborat pentru melodiile „GBI: German Bold Italic” și „Sometime Samurai”).
Relațiile ei, inclusiv cea încheiată cu actorul francez Olivier Martinez, au apărut pe prima pagină a ziarelor. În februarie 2008 au apărut multe zvonuri în presă despre o nouă relație între Minogue și Martinez când au fost văzuți împreună în Paris. Acestea spuneau că cei doi vorbeau despre o posibilă împăcare și începerea unei familii, dar cântăreața a negat zvonurile. Minogue a declarat: „Am luat cina cu fostul meu iubit și acum mă pomenesc cu o dezbatere dacă vom avea o familie sau nu. Nici măcar n-am vorbit de așa ceva.” Din 2008 până în 2013, a avut o relație cu modelul spaniol Andres Velencoso. În noiembrie 2015, Minogue a confirmat faptul că are o relație cu actorul britanic Joshua Sasse. Anunțul logodnei a fost făcut pe 20 februarie 2016 în The Daily Telegraph. În februarie 2017, Minogue a confirmat încheierea relației dintre cei doi.
Diagnosticarea cancerului la sân a cântăreței a dus la amânarea restului turneului, și retragerea ei din festivalul Glastonbury. Spitalizarea și tratamentele ei în Melbourne a dus la o scurtă, dar intensă perioadă de publicitate, în special în Australia, unde prim-ministrul de atunci, John Howard, și-a declarat susținerea față de Minogue.
 Minogue a intrat în operație pe 21 mai 2005 la spitalul privat Cabrini din Malvern. Prieteni precum Olivia Newton-John (supraviețuitoare a aceleași boli) le-a transmis fanilor și jurnaliștilor să respecte intimitatea cântăreței. La scurt timp, Minogue a început să facă chimioterapie, ca parte a tratamentului de însănătoșire.
Minogue a făcut o declarație publică, mulțumind fanilor pentru sprijin, sfătuindu-i să nu-și facă griji. Pe 8 iulie 2005 și-a făcut prima apariție în public după operație, vizitând o secție pentru copii bolnavi de cancer a spitalului Melbourne Royal Children. S-a reîntors în Franța unde și-a terminat tratamentul la institutul Gustave-Roussy, de lângă Paris.În decembrie 2005, Minogue a lansat un single disponibil doar în format digital, „Over the Rainbow”, o înregistrare din turneul Showgirl. La începutul anului 2006, ziarele au publicat știri conform cărora Minogue a început să lucreze la un nou proiect și că se simte mai bine. În iunie 2006 a început să lucreze la noul album, colaborând cu Scissor Sisters, Steve Anderson, Richard Stannard, Johnny Douglas și Ash Tomas, în același timp făcând pregătiri pentru a continua turneul, schimbându-i numele în Showgirl Homecoming Tour.
Cartea ei pentru copii, The Showgirl Princess, scrisă în perioada de convalescență, a fost publicată în octombrie 2006, iar parfurmul ei, „Darling”, a fost lansat în noiembrie. La reîntoarcerea în Australia pentru turneu, a comparat lupta ei cu cancerul cu o bombă nucleară. Când a apărut în emisiunea The Ellen DeGeneres Show în Statele Unite, Minogue a vorbit despre cum cancerul ei nu fusese depistat inițial, declarând „Dacă cineva poartă halat alb și folosește instrumente medicale mari nu înseamnă neapărat că are dreptate”, dar mai târziu a vorbit cu respect despre doctori.
De-a lungul vieții profesionale, Minogue a fost un subiect mereu prezent în viata presei, atât în Marea Britanie cât și în Australia, chiar și atunci când succesul ei a fost fluctuant. Eforturile ei de a fi luată în serios ca muzician au fost uneori împiedicate de poziția sa, care atrage multă atenție și publicitate, după cum nota publicația The Australian, care scria în 1997: „când trebuie să porți după tine o imagine de dimensiunea celei pe care o are Kylie, este greu ca muzica pe care o produci să se ridice la nivelul publicității acerbe, mai cu seamă într-o țară care nu se prea dă în vânt după pop.”După ce a jucat rolul „fetei din vecini” la începutul carierei, Minogue a început să abordeze teme adulte: o relație matură în „Better the Devil You Know”, lesbianism și transexuali în „What Do I Have to Do”, linie erotică în „Confide in Me” și prostituție în „On a Night Like This”. A purtat costume sumare în multe dintre videoclipurile sale, cele mai cunoscute fiind cele din „Spinning Around” și „Can't Get You out of My Head”. Și-a satirizat imaginea în unele clipuri, notabil în „Did It Again”, unde patru din imaginile importante din cariera ei, „Kylie indie”, „Kylie dance”, „Kylie sex” și „Kylie dulce”, se luptau pentru supremație. Schimbările de imagini și sexualitatea debordantă au dus la critici, fiind comparată cu Madonna.În 1993, Baz Luhrmann i-a făcut cunoștință artistei cu fotograful Bert Stern, cunoscut pentru lucrările sale cu Marilyn Monroe. Stern a fotografiat-o în Los Angeles, și comparând-o cu Monroe a zis că „are o vulnerabilitate similară”.
În ciuda succesului comercial și acceptarea ei ca sex simbol, sexualitatea i-a fost criticată, criticii considerând că se folosește de trupul ei pentru a ascunde lipsa talentului. A fost descrisă de unii ca fiind „drăguță, dar lipsită de talent”. Miki Berenyi din formația Lush a zis că „...e păcat că are atâta credibilitate când sunt atât de multe femei cu sute de ori mai multe talent”. La premiile Q pentru muzică din 2007, la care Minogue a câștigat premiul Q Idol, Ian Brown, fostul solist al formației The Stone Roses, a atacat-o verbal pe aceasta, spunând: „Sincer, nu știu ce caută Kylie la un eveniment legat de muzică. Nu cred că e drăguță. Nu cred că arată bine. Muzica ei e gunoi -  face muzică pentru copii. Îmi pare rău dacă pare că o pun la pământ, dar sunt mulți care fac muzică, și ea nu este unul dintre ei”.Minogue a vorbit adesea despre stabilitatea din echipa cu care lucrează. Părinții ei, Ron și Carol Minogue, sunt implicați în cariera acesteia; mama ei i-a fost alături în fiecare turneu, iar tatăl, contabil, este consilier financiar. Stock, Aitken & Waterman, alături de managerul care a impresariat-o din 1987, au făcut comentarii cum că artista ar fi fost „făcută la comandă”, o afirmație parțial confirmată chiar de Minogue: „dacă ai semnat cu o casă de discuri, într-un fel cred că poți spune că ești fabricat. Ești un produs și vinzi un produs. Nu înseamnă că nu ești talentat și că nu poți lua decizii despre ceea ce vei face, ceea ce nu vei face și despre unde vrei să mergi. Într-un final, da, e numele meu, și trebuie să-l promovez. Dar nu se poate fără o echipă. Așa că încerc să lucrez cu cei mai buni oameni cu care pot, și iau de la ei ceea ce pot. Sper, ceea ce e mai bun.” William Baker a comparat statutul ei de sex simbol cu o sabie cu două tăișuri: „s-a folosit de sex appeal atât de mult, încât acum eclipsează ceea ce este ea de fapt: o cântăreață pop.”
În ianuarie 2007, muzeul Madame Tussaud's din Londra a dezvelit noua statuie de ceară a artistei. Aceasta este a patra statuie de ceară a lui Minogue, și numai Elisabeta a II-a a Regatului Unit are mai multe modele create. Pe 23 noiembrie 2007, o statuie de bronz care o înfățișa pe cântărață a sculptorului Peter Corlett a fost dezvelită pentru vizite permanente, în Melbourne. Pentru a fi creată statuia, artistului i-a luat 3 luni, modelul fiind o ospătăriță care avea aceleași dimensiuni ca Minogue.
Minogue a primit credibilitate în lumea modei, datorită asocierii numelui ei cu cel al unor designeri celebri precum Jean Paul Gaultier și John Galliano, ultimul descriind-o ca fiind „o combinație între Lolita și Barbarella.”În 1998, Minogue a fost model de lenjerie intimă pentru compania H&M. Recent, a fost sursa de inspirație a aceleași firme pentru o ediție limitată de costume de baie, apărând într-o reclamă pentru a o promova. Colecția a fost trimisă magazinelor în mai 2007, și include bikini, eșarfe și costume de baie. În 2000, Minogue a cântat la ceremonia de închidere a Jocurile Olimpice de vară de la Sydney. Creat de Michael Wilkinson, costumul lui Minogue, era alcătuit dintr-un corset de mătase roz, și headdress acoperit cu diamante. Costumul este acum găzduit la muzeul Powerhouse din Sydney.Cunoscută pentru flerul în materie de modă, Minogue a fost adăugată pe lista „Cele mai prost îmbrăcate vedete” întocmită de PETA, după ce a fost văzută purtând o geantă din piele de piton. În februarie 2008, cântăreața și-a lansat al treilea parfum, „Showtime”, pe lângă propria colecție de mobilă, Kylie at Home.

Lăstunul de casă (Delichon urbicum; numit și lăstun-de-fereastră sau pur și simplu lăstun) este o pasăre mică din familia rândunicilor, răspândită în Europa, Africa de nord și în zonele temperate ale Asiei. Ca și porumbelul de stâncă, odinioară întâlnit numai în locurile stâncoase, lăstunul de casă s-a adaptat rapid la condițiile urbane de viață. Este o specie migratoare, iernând în centrul Africii și în Asia tropicală. Se grupează în stoluri, populând orașele cu construcții din piatră; deseori pot fi văzuți pe cablurile de tensiune electrică. Se hrănesc cu insecte zburătoare pe care le prind în aer. Întrunesc anumite trăsături comune cu alte două specii de lăstuni — estic și nepalez — care populează Asia de sud și de sud-est.
Atât denumirea populară, cât și cea științifică sunt legate de faptul că utilizează structurile antropice. Lăstunul de casă construiește un cuib în formă de cupă din granule de noroi sub streșini sau în preajma altor structuri similare, de obicei în colonii.
Pasărea este vânată de șoimul rândunelelor (Falco subbuteo) și este afectată, ca și alte păsări, de paraziți interni, precum și de păduchi și purici, dar populația mare și arealul larg de răspândire o țin departe de pericolul dispariției. Apropierea de om a dus la unele referiri culturale.
Specia lăstunului de casă, pe atunci Hirunda urbica, a fost descrisă pentru prima dată de naturalistul suedez Carl Linné în 1758, cu ocazia publicării celei de-a X-a ediții a Systema naturae. Mai târziu, în 1854, americanul Thomas Horsfield și britanicul Frederic Moore au rezervat speciei un gen aparte — Delichon. Denumirea acestuia reprezintă o anagramă a cuvântului grecesc „χελιδών” (se citește „helidon”), care se traduce ca „rândunică”. Denumirea speciei urbicum (urbica până în 2004, când a fost schimbată conform regulilor gramaticale ale limbii latine) se traduce ca „orășenesc”. Tradusă literalmente, denumirea păsării ar suna ca „rândunică orășenească”. În limba română această sintagmă a fost înlocuită de cuvântul „lăstun”, împrumutat din slovenă, iar pentru a evita confuzia cu lăstunul-de-apă, a fost numit „lăstun de casă” (sau „lăstun de fereastră”).
Genul Delichon, cuprinzând trei specii, era inițial inclus în genul Hirunda (rândunicilor). Până nu demult lăstunul estic (Delichon dasypus), pasăre din regiunile muntoase ale Asiei centrale și de est, era considerată subspecie a lăstunului de casă (Delichon urbicum dasypus). A treia specie de lăstun este lăstunul nepalez (Delichon nepalense), care viețuiește în zonele înalte din Asia de sud. Deși toate cele trei specii se aseamănă din punct de vedere fizic, numai la lăstunul de casă burta este cu desăvârșire albă.Au fost stabilite două subspecii pentru specia lăstunului de casă. Lăstunul european D.u. urbicum, Linnaeus, 1758, populează întreaga Europă, Africa de nord și Asia până la Enisei. Lăstunul siberian D.u. lagopodum, descris în 1811 de către savantul german Peter Simon Pallas, viețuiește în Asia la est de Enisei, nordul Mongoliei și nordul Chinei. Un timp a fost considerată subspecie D.u. meridionalis, locuitoare a țărmului mediteranean. În prezent, aceasta este recunoscută ca lăstun european, dar cu ușoare abateri de la structura fizică a acestuia.
Constituția corpului nu se deosebește de cea a celorlalți reprezentanți ai familiei: corp alungit, aripi lungi și înguste, coadă forfecată, cap ușor turtit și cioc scurt. Are dimensiuni ceva mai mici decât ale vrabiei: lungimea corpului alcătuiește 12–17 cm, anvergura aripilor 20–33 cm, iar greutatea 18–19 g. Spatele, capul și partea superioară a aripilor sunt de un negru-vânăt cu nuanțe albăstrii; restul corpului este acoperit cu puf alb. Coada moderat bifurcată. Picioarele sunt acoperite de pene și puf. Masculii nu se prea deosebesc prin exterior de femele. Indivizii tineri se aseamănă cu adulții, însă au spatele negru-gri, fără luciu, și burta de o nuanță albă-cafenie. Lăstunii năpârlesc o singură dată de an, în schimb procesul este îndelungat, cuprinzându-se între lunile august și martie. Toamna își schimbă puful, iar primăvara penele.În limitele arealului său de viețuire lăstunul poate fi confundat cu rândunicile și cu alți reprezentanți ai acestei familii – rândunica de casă, lăstunul de mal, rândunica roșcată. Deosebirea constă în burta albă a lăstunului de casă, vizibilă în timpul zborului. În Africa seamănă mult cu rândunica cenușie (Pseudhirundo griseopyga). Aceasta, însă, are o burtă mai întunecată, partea superioară a cozii este cenușie, iar coada este puternic forfecată.Lăstunul de casă zboară rapid și agil, mai lejer însă decât rândunica de casă. În zbor dă din aripi în medie de 5,3 ori pe secundă. Este o pasăre comunicativă, dar cu un glas destul de slab.
Lăstunul de casă populează toată Europa, cu excepția extremităților nordice ale acesteia (peninsulele Scandinavă, Kola) și a teritoriilor de peste 66° lat.N dintre Marea Albă și Ural. În Siberia se găsește până la 65° lat.N în bazinul râului Obi, 70° lat.N în bazinul râului Enisei, 72° lat.N în bazinul râului Anabar, 71° lat.N în bazinul râului Lena, 70° lat.N în bazinul râului Alazeia și 69° lat.N în bazinul Kolîmei. Pe țărmul pacific este întâlnit până la cursul mijlociu al râului Anadîr și litoralul nordic al Mării Ohotsk. Limita sudică a arealului trece prin Siria, Iraq, sudul Iranului, sudul Afganistanului și munții Atlas.
În sălbăticie lăstunul de casă își face cuib de regulă în peșterile luminoase sau în fisurile din rocile sedimentare, cel mai des pe malul râurilor de munte. Arareori ocupă cuiburile lăstunilor-de-mal. O dată cu apariția orașelor, lăstunii au început a-și construi cuiburi pe sub streșini și cornișe, preferând pereții din piatră sau cărămidă; din această cauză sunt întâlniți mai mult în orașe decât în sate. Treptat, aceste păsări au devenit antropofile, fiind observate tot mai rar în afara așezărilor omenești. Altitudinea maximă la care viețuiesc lăstunii este de 2.200 m deasupra nivelului mării.Lăstunii vânează insecte în spații largi cu vegetație erbacee: pajiști, pășuni, terenuri agricole; de regulă în apropierea râurilor sau lacurilor. Comparativ cu alte rândunici, se țin mai mult pe lângă copaci pentru ca să se odihnească. În locurile iernării sunt întâlniți pe landșafturi similare, dar duc un mod de viață nomad, fiind observați mai rar decât rândunicile de casă și zburând la înălțimi mari. În regiunile tropicale, cum ar fi Africa de est și Thailanda, preferă locurile ridicate.
Lăstunul este o specie migratoare în tot arealul său de viețuire. Populațiile vestice iernează în Africa mai la sud de Sahara, iar cele estice — în sudul Chinei, pe podișurile himalayene și în Asia de Sud-Est. Zboară în stoluri mari, de regulă ziua (unii indivizi preferă să călătorească noaptea). În locurile de baștină se întorc mai târziu decât rândunicile, atunci când copacii încep deja a înverzi. În Transcaucazia apar în prima decadă a lunii aprilie, în sudul Ucrainei la mijlocul aceleiași luni, în nordul Ucrainei și în țările baltice la sfârșitul lui aprilie, iar în regiunea orașului Sankt-Petersburg — în prima jumătate a lunii mai. Toamna își iau zborul în august-septembrie; cu cât viețuiesc mai la nord, cu atât se pornesc mai devreme. Au fost înregistrate cazuri de migrație spre vest până la Newfoundland, insulele Bermude și Azore și spre este până în Alaska.Uneori, în timpul migrațiilor sau a sosirii în locurile de baștină au loc decesuri în masă, legate de răcirea bruscă a timpului. De exemplu, în 1974, în Alpii elvețieni au fost descoperite sute de mii de corpuri neînsuflețite; lăstunii nu au rezistat gerului și ninsorii abundente. Pe vreme rea, lăstunii se strâng grămadă într-un loc dosit și devin lâncezi, mișcările le sunt foarte lente.
Perechile se formează în timpul zborurilor migraționale sau în arealul de bază și se păstrează până la moarte. Masculii sunt, de regulă, monogami, însă uneori copulează cu alte femele; din această cauză specia este considerată poligamă. Cercetările duse de ornitologii scoțieni au scos la iveală faptul că 15% din pui nu au relație genetică cu presupusul tată, iar în 32% din cuiburi cel puțin un ou aparține unei femele străine. După ce termină de construit cuibul și asistă la depunerea ouălor, masculii pleacă deseori și pe la alte cuiburi.Timpul sosirii din ținuturile sudice variază de la o populație la alta. În Europa lăstunii sosesc în aprilie mai, iar construcția cuibului începe de la sfârșitul lui martie (nordul Africii) până la mijlocul lui iunie (Laplandia). În condiții de viață obișnuite, ei își fac cuib în peșteri mici de piatră, în despicăturile de conglomerat și calcar, de regulă pe malul râurilor de munte. Se întâmplă ca perechi de lăstuni de casă să se alăture coloniilor de lăstuni de mal și să ocupe câteva găuri în povârnișurile argiloase, lărgind în prealabil intrarea în gaură. O dată cu înmulțirea construcțiilor din piatră, majoritatea lăstunilor de casă au trecut la „casă nouă”, cuibărindu-se pe pereții caselor și pe sub poduri. Spre deosebire de rândunici, lăstunii de casă preferă pereții exteriori ai clădirilor, nu cei interiori (rândunicile cuibăresc deseori în grajduri, poieți). Pe lângă asta, ei aleg construcțiile de piatră și cărămidă, și numai în lipsa acestora cuibăresc pe clădiri de lemn.
Cuiburile se află, de obicei, sub un anumit acoperământ (acoperiș, pervazul ferestrelor, diferite acareturi). Sunt cazuri în care familia de lăstuni își face cuib pe o navă, însă ei nu bagă de seamă mișcarea vasului și sunt indiferenți la atenția pasagerilor. Unul și același cuib poate servi o familie ani de-a rândul, cu adăugirile și reparațiile de rigoare. Lăstunii de casă se adună în colonii de până la câteva zeci de indivizi, uneori acest număr atinge cifra de câteva sute de perechi. În aceste colonii mai pot intra și lăstuni de mal, rândunici roșcate. Deseori pot fi observate mai multe cuiburi pe același perete, adică mai multe familii conviețuind împreună. Conviețuirea are loc fără conflicte, totuși fiecare familie păzește numai cuibul său.Cuibul reprezintă o semisferă închisă alcătuită din bulgărașe de pământ, lipită de perete și tavan cu salivă. Diametrul cuibului este de 110–130 mm, iar înălțimea de  70–120 mm. În partea superioară este improvizată o mică intrare în formă de despicătură, către care uneori este tras un mic tub. Înlăuntrul cuibului lăstunii aranjează iarbă, puf și alte materiale moi pe care le prinde în aer. La construcția adăpostului participă și femela, și masculul, lucrând pe rând. Ei aduc în cioc bulgări umezi de pământ și formează peretele rotund al cuibului. Se întâmplă ca femelele sosite mai devreme din țările calde să purceadă la construcția cuibului fără a-și mai aștepta masculul. În vreme ce unul din părinți face rost de materiale necesare construcției cuibului, celălalt stă de strajă prin preajma acestuia. Dacă nu își păzesc cuibul, lăstunii riscă să și-l piardă, întrucât aici se pot instala cu traiul vrăbiile. Când cuibul este gata, intrarea este destul de largă pentru ca acolo să poată pătrunde o vrabie. O dată pierdut cuibul, lăstunii nu-l mai pot recupera și nu le rămâne altceva de făcut decât să construiască alt cuib în alt loc. Sunt posibile pauze îndelungate în toiul construcției cuibului, provocate de vremea rea. Construirea cuibului durează 12–14 zile.Ponta are loc de două ori pe sezon la toate populațiile, cu excepția celor nordice, unde aceasta se petrece loc o singură dată pe sezon. În cazul pieririi primilor pui, femela depune ouă a doua oară. O pontă este alcătuită din 5–6 ouă albe, punctate cu roșu, cu dimensiunile (19–20) х (13–14) mm. și greutatea de cca. 1,7 g. Clocitul durează 14–15 zile, ajungând la 20 de zile în verile ploioase. În timpul clocirii masculul se angajează să facă rost de hrană și pentru femelă, lucru greu de îndeplinit pe vreme rea, când femela se vede nevoită să părăsească cuibul pentru a-și căuta singură hrană. Puii nou-născuți sunt neputincioși, nefiind în stare nici măcar să spargă coaja ouălor — aici intervin părinții. Puii sunt apți de zbor la vârsta de 22–32 zile, rămânând dependenți de părinți încă o săptămână. Uneori, primii pui ajută părinții în îngrijirea puilor din ponta a doua.Deseori apar mărturii ale încrucișării lăstunilor de casă cu alte rândunici, predominant rândunicile de casă. Aceste mărturii sunt dovezi ale faptului că legătura de rudenie dintre lăstunul de casă și rândunica de casă este mai pronunțată decât se presupune, iar genurile Delichon și Hirundo ar putea fi comasate.
La fel ca toate rândunicile, lăstunii de casă se hrănesc cu insecte zburătoare, pe care le prind în aer. În sezonul reproductiv zboară, de obicei, la 21 m deasupra solului, anticipând vremea rea sau rece la altitudini mai mici. Zborul la altitudine joasă nu prevestește numaidecât ploaie — în serile calde de vară, când aproape de sol se strâng mai multe insecte, lăstunii vânează și ei mai jos. În timpul ploii nu vânează, ci așteaptă la dos — în cuib sau sub alt adăpost. Arealul de hrănire se întinde, de obicei, până la maxim 450 m de la cuib, de regulă într-un spațiu deschis (pășune, vâlcea, câmp, panta unui munte). În arealul de iernare lăstunii se hrănesc la altitudini mult mai mari — aprox. 50 m deasupra solului — și nu se stabilesc pe un teritoriu anumit.Rația alimentară este alcătuită, în linii mari, din insecte mici — gândaci, diptere (muște, țânțari, tăuni, diferite gâze) etc. La fel vânează și fluturi, greieri de câmp. Se alimentează în cantități mai mici și cu păianjenii atârnând în aer. De albine nici nu se ating. Captura o înghit întreagă, chiar și gândacii cu înveliș de chitină tare. Digestia decurge foarte intensiv.
Cel mai mare pericol pentru lăstuni îl prezintă șoimii rândunelelor, la fel de rapid ca și ei, care capturează prada în aer. Lăstunii reușesc însă să scape ușor de alți urmăritori, datorită abilităților lor în ale zborului. Ei sunt mai vulnerabili pe malul apei, când își grămădesc bucăți de pământ pentru construcția cuibului. Pentru orice eventualitate, lăstunii în astfel de momente lucrează în grup.Pe corpul lăstunului parazitează diferiți purici și căpușe, inclusiv o căpușă caracteristică anume lăstunilor de casă, Ceratophyllus hirundinis. Dintre endoparaziți poate fi evidențiat Haemoproteus prognei (malaria aviară, purtători ai căreia sunt insectele sugătoare de sânge, precum țânțarii).
Lăstunul de casă ocupă o parte însemnată a Palearcticii de nord, arealul său de viețuire întinzându-se până la 10 mln. km². Conform estimărilor specialiștilor, Europa găzduiește 20–48 mln de indivizi. Numărul de indivizi în toată lumea nu a putut fi aflat cu exactitate, în schimb se știe că este încontinuu supus fluctuațiilor. Datorită acestor date, statutul lăstunului de casă în Lista Roșie a IUCN este LC (risc scăzut). De asemenea, specia nu este inclusă în lista Convenției privind comerțul internațional cu specii pe cale de dispariție ale faunei și florii sălbatice. Cu toate acestea, în Europa de vest, și mai ales în Marea Britanie, este înregistrată o scădere treptată a populației lăstunilor de casă, din care cauză în Regatul Unit starea de conservare a fost modificată în VU (vulnerabil).La fel ca și alte câteva specii de animale, lăstunii de casă au numai de câștigat în urma conviețuirii cu omul — defrișarea pădurilor le lărgește arealul de alimentație, iar orașele sunt un loc sigur pentru reproducere. Mai mulți factori influențează variația numărului populației, de exemplu construirea clădirilor noi și înăsprirea legilor privitoare la poluarea aerului conduc la prosperarea lăstunilor. În același timp, vremea rea, folosirea pesticidelor în agricultură, neajunsul de pământ umed (necesar la construirea cuibului) și rivalitatea cu vrăbiile cauzează scăderea populației în limitele unei anumite localități.
În literatura europeană rândunicile sunt evocate destul de des, însă fără specificarea speciei concrete. Sunt cunoscute câteva expresii legate de venirea primăverii care amintesc rândunicile, cum ar fi „prima rândunică”, „cu o rândunică nu se face primăvară”. Ultima expresie, devenită proverb, a apărut încă în Grecia antică, în fabula Tânărul și rândunica a lui Esop, în care un tânăr sărac își vinde ultima haină la văzul primei rândunici, după care timpul se răcește din nou și ambii îngheață de frig. Aceeași expresie o întâlnim și în Etica nicomahică a lui Aristotel: „...pentru că, așa cum cu o rândunică nu se face primăvară, la fel o singură zi sau un scurt răstimp nu fac pe nimeni absolut fericit”.După opinia specialiștilor, William Shakespeare amintește în tragedia Macbeth anume lăstunul de casă, atunci când conducătorul de oști Banquo descrie castelul, adresându-se către regele Duncan (act I, scena VI):

Latter Days este un film de dragoste american despre relația amoroasă dintre un misionar mormon care își ascunde adevărata orientare sexuală (homosexualitatea) și vecinul său, deschis față de orientarea sa. Filmul a fost scris și regizat de C. Jay Cox. În rolurile principale apar Steve Sandvoss în rolul lui Aaron, misionarul  Wes Ramsey în rolul vecinului, Christian. Joseph Gordon-Levitt joacă rolul unui alt misionar, Paul Ryder, iar Rebekah Johnson pe cel al colegei de apartament a lui Christian, Julie Taylor. Mary Kay Place, Amber Benson și Jacqueline Bisset au roluri secundare.
Latter Days a avut premiera la Festivalul Internațional din Philadelphia pentru homosexuali și lesbiene pe 10 iulie 2003. A fost lansat în mai multe orașe din Statele Unite următoarele 12 luni, dar și în alte țări, în special la festivaluri gay. A fost primul film care a avut ca subiect conflictul dintre credința mormonă și homosexualitate, iar prezentarea în unele state americane a iscat controverse. Diferite grupuri religioase au cerut ca filmul să fie retras din cinematografe și din magazinele care aveau DVD-ul, amenințând cu boicotarea.Filmul a primit recenzii mixte din partea criticilor, cu toate că s-a dovedit a fi popular printre participanții la festivaluri de film.  În 2004 scriitorul T. Fabris a transformat Latter Days într-un roman, fiind publicat de Alyson Publications.
Aaron Davis (Steve Sandvoss), un tânăr misionar mormon din Pocatello, Idaho, este trimis în Los Angeles alături de alți trei misionari pentru a răspândi credința mormonă. Aceștia se mută într-o vilă alături de Christian Markelli (Wes Ramsey), care își dorește să devină actor și colega lui, Julie, care își dorește să devină cântăreață. Christian lucrează la Lila's, un restaurant luxos deținut de o fostă actriță, Lila Montagne (Jacqueline Bisset).
Intrigat de noii săi vecini mormoni și sobrii, Christian face un pariu pe 50 de dolari cu cinicii săi colegi de servici că poate să-l seducă pe unul dintre ei. Acesta realizează în scurt timp că Aaron, cel mai neexperimentat dintre misionari, este homosexual.
Aaron și Christian fac cunoștință după câteva întâlniri în complexul de apartamente. Când Christian se taie accidental într-o bucată de metal și leșină, Aaron îl ajută, ducându-l în casă și îi curăță rana. Christian profită de situație pentru a-l seduce pe Aaron și aproape reușește, însă Aaron este deranjat de faptul că acesta îi spune că sexul „nu trebuie să însemne nimic”, replicându-i că pentru Christian „sexul este egal cu o strângere de mână”, iar după ce-l acuză că este superficial, pleacă. Îngrijorat că Aaron ar putea avea dreptate, Christian se alătură proiectului Angel Food pentru a livra mâncare unor bolnavi de SIDA.
Mai târziu, colegul lui Aaron, Paul Ryder (Joseph Gordon-Levitt), are un accident pe bicicletă. Reîntors acasă, Aaron este întâlnit de Christian, care încearcă să-l consoleze cu o îmbrățișare, însă ajung să se sărute, și nu observă când colegii lui Aaron se întorc acasă. Lui Christian i se ordonă să plece. Revine la apartamentul misionarilor a doua zi pentru a explica întâmplarea, dar i se spune că Aaron a fost trimis acasă, în dizgrație. Astfel, începe o confruntare cu Ryder, care este nervos că Christian a „corupt” un tânăr decent, fără niciun motiv anume. Christian recunoaște că inițial voia doar să câștige un pariu, dar că „nu mai e vorba despre pariu”.
Observând că Christian chiar este afectat de plecarea acestuia, Ryder îi spune că Aaron are o escală de cinci ore în Salt Lake City. Christian prinde următorul zbor și-l găsește pe Aaron stând singur în zăpadă, pe terminal, iar cei doi își mărturisesc dragostea. Datorită furtunii de zăpadă, toate zborurile sunt anulate, astfel că Christian și Aaron petrec o noapte intimă într-un motel din apropiere. Totuși, când Christian se trezește dimineața, observă că Aaron a plecat, dar că i-a lăsat ceasul de buzunar ca și amintire. Christian se întoarce dezamăgit în Los Angeles.
Sărutul lui Aaron cu un alt bărbat a încălcat regulile bisericii mormone legate de homosexualitate. Ajuns acasă în Idaho, Aaron este excomunicat chiar de către tatăl său (Jim Ortlieb). Acesta este respins de el și este certat cu asprime de către mama lui când îi mărturisește că Christian i-a spus că-l iubește. Aceasta îi spune de pariul de 50$ de care aflase și că trebuie să se roage pentru iertare, cu toate că Aaron nu este de acord, replicându-i că nu e ceva ce a făcut, ci ceva ce el este. Pentru această afirmație, Mary Key îl plesnește, făcându-l să plângă. Copleșit de disperare, încearcă să se sinucidă. Aaron este trimis apoi de către părinții lui la un institut pentru a fi „vindecat” de homosexualitate.
Christian este disperat să-l găsească pe Aaron, reușind într-un final să-i găsească adresa de acasă și numărul de telefon. O sună pe mama lui Aaron, care îi spune „Datorită ție, fiul meu și-a dus o lamă la vene; mulțumită ție mi-am pierdut fiul”. Crezând că Aaron este mort, Christian își petrece următoarele zile gândindu-se non-stop la acesta, purtând mereu ceasul de buzunar cu el. Într-o dimineață la ora 3, Julie ajunge acasă de la studioul de înregistrări și-l găsește pe Christian treaz, pe canapea. Acesta ignoră îngrijorarea Juliei și se reîntoarce în pat. Aceasta descoperă o poezie în telefonul lui Christian, și se decide s-o folosească ca bază pentru noul ei cântec.
Christian pleacă în Idaho pentru a găsi familia lui Aaron, returnându-i în lacrimi mamei acestuia ceasul. Mary Key își dă seama că a fost prea dură în judecata ei, dar e prea târziu să-l oprească pe Christian, care deja plecase. Într-o seară, Julie îi arată videoclipul ei, ceea ce-l uimește pe Christian, care realizează că o parte din versuri proveneau din poemul lui. Julie încearcă să-l convingă pe Christian că a sperat că va ieși ceva bun, cu toate că acesta se simte trădat de faptul că aceasta i-a citit și folosit jurnalul personal fără să-i ceară voie.
Într-o noapte în instituția în care era internat, Aaron aude o voce de femeie cântând și pleacă să investigheze. Descoperă un videoclip la televizor, și își dă seama că e colega lui Christian. La un moment dat vede pe ecran un mesaj care spunea că piesa descrie un prieten al interpretei, ceea ce-l determină pe Aaron să plece în Los Angeles să-l caute pe Christian. Ajuns la apartamentul acestuia, Aaron este dezamăgit de faptul că un bărbat la bustul gol îi răspunde la ușă. Crezând că aceasta este doar o aventură de o noapte și că Christian s-a întors la vechile obiceiuri, Aaron se duce la restaurantul Lilei, pe care o cunoscuse pe vremea când era misionar, ajutând-o să treacă peste moartea partenerului ei de viață. Christian este șocat dar bucuros să-l vadă pe Aaron în viață, iar cei doi se împăcă, după ce Christian îi spune că a subînchiriat apartamentul. Filmul se încheie cu o masă de Ziua Recunoștinței la care participă cei doi, colegii lui Christian și Lila.
Latter Days a fost scris de C. Jay Cox după succesul scenariului anterior, pentru Casă dulce casă. Acesta îi oferise lui Cox resursele financiare și aprecierea criticilor, putând acum să scrie o poveste de dragoste mai intimă. Personajele Christian și Aaron sunt inspirate din viața lui. Acesta a fost crescut ca și mormon, până să treacă prin procesul de coming out, și s-a întrebat ce și-ar fi spus cele două jumătăți ale sale dacă s-ar fi întâlnit.Latter Days a fost filmat în 24 de zile cu un buget estimat la 850.000$. Finanțarea a venit de la investitori privați care voiau să vadă filmul făcut. A fost distribuit de TLA Releasing, o companie independentă de distribuție a filmelor, printr-un parteneriat cu Funny Boy Films, care este specializat în mass-media cu teme gay.
Steve Sandvoss în rolul lui Aaron Davis: Aaron este un tânăr mormon din Pocatello, Idaho care în timpul misiunii sale de a predica credințele mormone, se îndrăgostește de Christian și trebuie să aleagă între sexualitatea sa și biserică. Producătorii au trecut prin multe castinguri înainte să-l aleagă pe Sandvoss, despre care au spus că „ne-a dat pe spate”.
Wes Ramsey în rolul lui Christian William Markelli: Un petrecăreț care dorește să devină actor, Christian își schimbă ideea de fericire când se îndrăgostește de noul lui vecin, Aaron. Ramsey a declarat la interviul inclus pe DVD: „Personajul lui Christian, a fost pe multe nivele, intrigant mie. Am fost foarte bucuros și m-am simțit binecuvântat să am șansa să spun povestea prin ochii lui”.
Rebekah Johnson în rolul Juliei Taylor: Colega de apartament a lui Christian, Julie încearcă să reușească în industria muzicală și să-l ajute pe acesta să-și revină din depresie.
Amber Benson  în rolul lui Traci Levine: Traci s-a mutat din New York în Los Angeles pentru a deveni actriță, și lucrează la restaurantul Lilei pentru a se întreține. Lui Traci nu-i place viața din Los Angeles, dar la sfârșit admite că nici New York-ul nu i-a plăcut așa mult.
Khary Payton în rolul lui Andrew: Andrew își dorește de asemenea să devină actor, dar petrece majoritatea timpului la Lilla, bârfind și spunând glume. Este infestat cu HIV pozitiv de ceva timp, cu toate că boala nu a început să-și arate efectele.
Jacqueline Bisset în rolul Lilei Montagne: Lila conduce Lila's, restaurantul unde Christian, Traci, Julie, și Andrew lucrează. Iubitul ei muribund este internat în spital, iar ea se află în dilema de a alege dacă să-l mențină în viață sau nu. Despre faptul că personajul său este foarte spiritual și sarcastic cu celelalte personaje, Bisset a spus: „Îmi place umorul, așa că, chiar mi-a plăcut să fac acele glume”.
Joseph Gordon-Levitt în rolul lui Paul Ryder: Un tânăr misionar, partenerul lui Aaron, Ryder nu este bucuros de faptul că locuiește în L.A. sau că are un vecin homosexual. Gordon-Levitt trebuia inițial să joace rolul lui Aaron, dar producătorii l-au crezut perfect pentru rolul lui Ryder.
Rob McElhenney în rolul lui Harmon: Harmon este cel mai mare dintre cei patru misionari, fiind considerat liderul lor.
Dave Power în rolul lui Gilford: Elder Gilford este partenerul misionar al lui Harmon.
Erik Palladino în rolul lui Keith Griffin: Keith este un homosexual bolnav de SIDA. Cox a spus că interpretarea lui Erik nu era așa cum și-o imaginase el inițial, dar că n-ar putea să-și imagineze pe altcineva jucându-l pe Keith.
Mary Kay Place în rolul lui Gladys Davis: Mama habotnică a lui Aaron, care nu poate accepta faptul că fiul ei e gay, trimițându-l pe acesta la o instituție pentru a-l „vindeca”.
Jim Ortlieb în rolul lui Farron Davis: Tatăl lui Aaron, care-l excomunică pe acesta din comunitate după ce află despre orientarea sexuală a acestuia.
Linda Pine în rolul lui Susan Davis: Susan, sora lui Aaron, este singura din familie care acceptă înclinația sexuală a acestuia. Ea este cea care a descoperit tentativa de sinucidere a lui Aaron.
Latter Days a avut premiera la Festivalul Internațional din Philadelphia pentru homosexuali și lesbiene pe 10 iulie 2003. Audiența a apreciat filmul atât de mult, încât i-au oferit ovații. Când distribuția a urcat pe scenă, au mai primit un „rând” de ovații. Filmul a avut parte de o recepție similară o săptămână mai târziu la Outfest, și la Festivalul Internațional de Film Palm Spring. Una dintre persoanele care au participat la Outfest a declarat: „A fost atât de realistic încât m-a speriat. M-am simțit expus când detalii din experiența mea și a altora pe care o cunoșteam au fost expuse pe marele ecran pentru ca toți să privească”. Producția a fost difuzată și la festivaluri de film din Seattle și Washington înainte să fie lansat de-a lungul Statelor Unite în următoarele 12 luni. Aceasta a mai fost lansată în câteva țări, în special la festivale gay, precum cele din Barcelona și Madrid (unde a fost de asemenea o alegere populară) și Mexico City. În 2005 a primit nouă premii pentru cel mai bun film.Latter Days a fost interzis de lanțul de cinematografe Madstone Theaters, motivând că „nu se ridică la calitatea noastră artistică”. Compania care a lansat filmul a fost presată cu boicoturi și proteste de către grupurile conservatoare pentru a anula lansările planificate. La box office-ul nord american Latter Days a avut încasări de 834.685$ din maxim 19 cinematografe. Recenziile au fost de-asemenea mixte: Scheck Frank de la The Hollywood Reporter a scris că „scenariul lui Cox, cu toate că ocazional conține clișee endemice atât de multor filme cu tematică gay, în general tratează subiectul neobișnuit, cu dignitate și complexitate.” Criticul de film Roger Ebert i-a dat două stele și jumătate din patru, scriind că: „filmul ar fi putut fi (a) o poveste de dragoste gay sau (b) un atac asupra bisericii mormone, dar încearcă să fie (c) ambele de-odată”  Au fost și recenzii pozitive, un critic spunând că Latter Days a fost „cel mai important film gay din ultimii cinci ani”. Los Angeles Times a fost de asemenea de acord, spunând: „odată romantic, pământesc și critic din punct de vedere social, Latter Days este un film dinamic plin de umor și patos”.  Pe site-ul Rotten Tomatoes 45% din critici i-au dat o recenzie pozitivă producției, bazat pe 44 de recenzii, cu un scor aproximativ de 5,4/10.
C. Jay Cox a declarat că filmul este în special despre povestea de dragoste dintre cele două personaje. De asemenea este explorată și atitudinea religioasă în fața homosexualității și dilema homosexualilor religioși, nevoiți să aleagă între ceea ce sunt și în ceea ce cred. Un film non-ficțional cu teme similare care a fost în contrast cu Latter Days este Trembling before G-d.Cox a mai spus că este și o foarte mare ironie, atât în film cât și în viața reală, că o religie atât de concentrată pe importanța familiei, le distruge pe unele prin credința despre homosexualitate. De fapt, Cox nu crede că cineva poate fi și mormon și gay în același timp, iar filmul relevă, conform unei recenzii de pe site-ul killermoviereviews.com, că există o spiritualitate intrinsecă adevărată mai profundă decât o recitare seacă a unui ritual.
Eric Allaman a orchestrat coloana sonoră a filmului după ce s-au încheiat filmările, compunând o mare parte din ea chiar el. Câteva din scenele care prezintă trecerea rapidă a timpului, precum cea în care Christian îl caută pe Aaron la aeroport au fost orchestrate în stilul muzicii techno. Trei cântece au fost scrise de regizor pentru a fi interpretate de Julie: „Another Beautiful Day”, „More” și „Tuesday 3 AM”. Allaman a fost foarte impresionat de compozițiile lui Cox, astfel că cei doi au compus mai multe piese pentru fundalul filmului.Albumul ce conține coloana sonoră oficială a fost lansat pe 26 octombrie 2004. Datorită unor motive cauzate de contract, Rebekah Johnson nu a apărut pe album, piesele interpretate de ea fiind cântate de Nita Whitaker.
În 2004, scenariul pentru Latter Days a fost adaptat într-un roman de către T. Fabris, fiind publicat de Alyson Publications. Cartea este o prelucrare fidelă a filmului, dar au fost adăugate câteva scene care explică aspecte confuze din film și au fost incluse mai multe informații despre trecutul personajelor. De exemplu, Ryder îi spune lui Christian unde se află Aaron deoarece el însuși a fost rănit sentimental de o fată în timp ce se pregătea pentru misiune. În roman sunt adăugate și scene de dialog scoase din film.În Franța titlul filmului a fost schimbat în La Tentation d'Aaron („Tentația lui Aaron”) iar coperta DVD-ului îl arată pe acesta nud într-o ipostază sugestivă. Un nou trailer a fost de asemenea lansat, conținând mai mult material sexual decât cel original.În Italia Latter Days este distribuit de Fourlab, având ca titlu alternativ Inguaribili Romantici.

Leona Louise Lewis (n. 3 aprilie 1985, Londra, Regatul Unit) este o cântăreață de muzică pop, soul și R&B. Ea a devenit cunoscută în urma participării la emisiunea-concurs The X Factor, pe care a câștigat-o la finalul anului 2006.Albumul de debut al interpretei, intitulat Spirit a stabilit noi recorduri mondiale, fiind comercializat în peste șase milioane de exemplare pe plan internațional. Cântecul „A Moment Like This” a fost descărcat de pe internet de peste 50.000 ori în primele treizeci de minute de la apariție, stabilind astfel un nou record în Regatul Unit. De asemenea, „Bleeding Love” este numit cel mai bine vândut single al anului 2007, cu aproape 1 milion de exemplare în evidențele din Marea Britanie și 3,5 milioane în S.U.A.. Vânzările înregistrate confirmă succesul interpretei, iar Lewis beneficiază de cel mai puternic debut al unei cântărețe engleze în Statele Unite ale Americii.Cel de-al doilea album al interpretei, intitulat Echo, a debutat pe cea mai înaltă treaptă a clasamentului britanic și a primit două discuri de platină în Regatul Unit, semnificând vânzări de peste 600.000 de copii în regiunea respectivă. La finele anului 2009, Leona Lewis a înregistrat cântecul principal al coloanei sonore a filmului științifico-fantastic Avatar. Piesa, intitulată „I See You (Theme from Avatar)”, a fost nominalizată la Globul de Aur, la categoria „Cel mai bun cântec original”. Debutează ca actriță în 2014, în filmul Pe o rază de soare. În 2016 joacă pentru prima dată pe Broadway, interpretând rolul Grizabellei din producția Cats.Având un timbru de mezzo-soprană, Lewis posedă o întindere vocală de aproximativ patru octave. Genurile muzicale abordate de Leona Lewis variază de la pop clasic până la R&B contemporan sau soul.Leona Lewis este vegetariană de la vârsta de doisprezece ani, dar și o susținătoare a drepturilor animalelor iar pentru acțiunile caritabile întreprinse, interpreta a fost numită „Personalitatea anului 2008” de către PETA.
Leona Louise Lewis s-a născut la data de 3 aprilie, 1985 în burgul londonez Islington. Este unul dintre cei trei copii ai cuplului format din ofițerului afro-caraibean de origine guianeză Josiah „Joe” Lewis și asistenta socială cu ascendenți galezi Marie Lewis, interpreta având doi frați, Kyle și Bradley. Din momentul în care Billie, vărul Leonei a murit la vârsta de paisprezece ani, având leucemie, interpreta a fost protejată intens de părinții săi. În copilărie părinții Leonei au remarcat înclinațiile acesteia spre domeniul muzical și au înscris-o la cursurile școlii locale Sylvia Young Theatre School. Ulterior, tânăra interpretă a frecventat cursurile Academiei Italia Conti și Școlii BRIT, până la vârsta de șaptesprezece ani, când părinții săi nu o mai puteau susține pe plan financiar.În adolescență, Lewis a învățat să cânte la pian și chitară, iar primele sale piese le scria la vârsta de doisprezece ani, dorindu-și să devină o cântăreață profesionistă. Avându-le ca sursă de inspirație pe divele muzicii soul Minnie Riperton și Eva Cassidy, Lewis a participat la câteva concursuri muzicale, pe care le-a câștigat. După încheierea studiilor, Lewis a lucrat ca recepționistă și chelneriță pentru a-și putea plăti orele de înregistrări la un studio local. Concomitent, Lewis a continuat să scrie și înregistreze numeroase cântece, care au fost incluse pe un album demonstrativ, intitulat Twilight.Deși până la vârsta de douăzeci de ani Lewis a compus și înregistrat un nou album demonstrativ, numit Best Kept Secret, interpreta nu a semnat un contract de management până la momentul respectiv. Din momentul în care cariera interpretei părea să intre într-un declin evident, Lewis a abandonat industria muzicală, până când, la insistențele iubitului său, ea a participat la preselecțiile concursului The X Factor.
În vara anului 2006 Leona Lewis a participat la audițiile concursului muzical The X Factor, interpretând șlagărul „Over the Rainbow”, al cântăreței americane Judy Garland. După încheierea audițiilor și stabilirea participanților, Lewis și-a făcut debutul în spectacolul de deschidere al celui de-al treilea sezon, pe data de 14 octombrie, 2006. Pe parcursul competiției, Lewis a avut interpretări intens aclamate de membrii juriului, format din Simon Cowell, Louis Walsh și Sharon Osbourne. Aceștia au comparat-o cu câteva dintre divele muzicii pop, precum Mariah Carey, Whitney Houston și Celine Dion.În finala competiției, formația britanică Take That a însoțit-o pe Lewis pe scenă, interpretând alături de ea piesa „A Million Love Songs”. Ulterior, unul dintre membrii grupului, Gary Barlow, declara: „Această fată (Leona Lewis – n.n.) este probabil de cincizeci de ori mai talentată decât oricare alt concurent pe care concursul The X Factor avut vreodată.”. Fiind invitat în emisiunea televizată a lui Oprah Winfrey, Simon Cowell a mărturisit că pe parcursul competiției Lewis a evoluat considerabil, „transformându-se dintr-o cântăreață talentată într-un superstar.”.La data de 16 decembrie 2006, Lewis a fost numită câștigătoarea concursului The X Factor, primind peste opt milioane de voturi din partea telespectatorilor. Premiul cel mare a constat în semnarea unui contract de management în valoare de un milion de lire sterline cu Syco, una dintre cele mai renumite case de discuri din Regatul Unit. La data de 17 decembrie a început comercializarea primului disc single ce poartă semnătura interpretei. Acesta reprezintă o preluare a șlagărului cântăreței americane Kelly Clarkson, „A Moment Like This”.
Cântecul a stabilit un nou record mondial, fiind descărcat digitale de peste 50.000 în primele treizeci de minute de la lansare. La data de 24 decembrie, „A Moment Like This” a câștigat prima poziție în clasamentul britanic UK Singles Chart, însumând 571,253 exemplare comercializate, cifră care depășea suma vânzărilor tuturor cântecelor prezente în top 40 la acel moment. Cântecul s-a bucurat de succes masiv în Regatul Unit, fiind comercializat în peste un milion de exemplare, fiind totodată și cea mai bine vândută piesă în domeniul digital din anul 2006.La finele anului 2006, casa de discuri locală The Schizofreniks începea comercializarea unui disc EP, intitulat It's All for You. Produsul, înregistrat de Lewis înainte de a participa în concursul The X Factor, nu s-a bucurat de succes, nefiind promovat de interpretă.La data de 16 ianuarie, 2007, piesa „A Moment Like This” a primit o nominalizare în cadrul premiilor BRIT la categoria „Cel mai bun cântec britanic”, iar la scurt timp a câștigat premiul Ivor Novello la aceeași categorie. În fembruarie, 2007 interpretei i-a fost oferit un contract pentru promovare în S.U.A.. Având o valoare estimată la cinci milioane de lire sterline, acesta angaja casa de discuri J Records să finanțeze și promoveze primele cinci albume de studio ale Leonei Lewis.
În primăvara anului 2007, prin intermediul unui comunicat de presă, era confirmată colaborarea producătorilor Simon Cowell și Clive Davis în vederea înregistrării albumului de debut al interpretei. Ulterior, Leona Lewis a călătorit în S.U.A., unde a lucrat alături de producători muzicali cu renume precum Dallas Austin, Ryan Tedder și Jesse McCartney.
La data de 22 octombrie începe comercializarea cântecului „Bleeding Love” în Marea Britanie, disc single care anticipează lansarea primului album al interpretei, intitulat Spirit. Ambele discuri obțin succes, iar Spirit este vândut în peste 375.000 de exemplare în prima săptămână, ulterior primind nouă discuri de platină pentru trei milioane de copii comercializate în Regatul Unit. De asemenea, „Bleeding Love” este numit cel mai bine vândut single al anului 2007, cu aproape 1 milion de exemplare în evidențele din Marea Britanie și 3,5 milioane în S.U.A.. Vânzările înregistrate confirmă succesul interpretei, iar Lewis beneficiază de cel mai puternic debut al unei cântărețe engleze în Statele Unite ale Americii.Ulterior „Bleeding Love” a devenit un hit în întreaga lume, câștigând prima poziție din clasamentele de specialitate din treizeci și patru de țări. Albumul Spirit a primit recenzii favorabile din partea criticilor de specialitate, care au apreciat abilitățile vocale ale interpretei, dar care au criticat banalitatea produsului discografic.Primăvara anului 2008 este etapa lansării la nivel internațional a albumului Spirit, simultan cu publicarea celui de-al doilea disc single al interpretei, compus din două cântece, „Better in Time” și „Footprints in the Sand”. La scurt timp Leona Lewis devine primul interpret britanic care câștigă poziția întâi în prestigiosul clasament Billboard 200, având în promovare albumul de debut. Spirit primește discul de platină în Statele Unite, înregistrând vănzări de peste un milion de exemplare. Versiunea distribuită în America de Nord conține două piese diferite față de versiunea standard: „Forgive Me” și „Misses Glass”, cântece considerate a fi mai potrivite pentru publicul american.În cursul anului 2008, pentru a promova albumul Spirit, Leona Lewis a participat la câteva festivalul de renume din San Remo, dar și la concertul organizat în onoarea lui Nelson Mandela, care a împlinit la data de 18 iunie vârsta de nouăzeci de ani. De asemenea, Lewis a apărut într-un episod al competiției muzicale American Idol, iar ulterior în cadrul premiilor MTV Asia Awards, unde a primit un premiu la categoria „Debutul anului”.
La data de 24 august 2008, Lewis a interpretat melodia „Whole Lotta Love” împreună cu Jimmy Page în cadrul ceremoniei de închidere a Jocurilor Olimpice de vară de la Beijing, apariția celor doi reprezentând tranziția dintre Beijing și Londra.Leona Lewis a înregistrat un cântec în scopuri caritabile, alături de alte paisprezece interprete cunoscute, cum ar fi Beyoncé Knowles, Carrie Underwood, Keyshia Cole, Mariah Carey, Natasha Bedingfield sau Rihanna. Piesa, intitulată „Just Stand Up!”, face parte din campania „Stand Up To Cancer” și a fost interpretată în cadrul evenimentului Fashion Rocks 2008. După lansarea cântecului în format digital, single-ul a atins poziția cu numărul 11 în Billboard Hot 100.Începând cu data de 3 noiembrie 2008 este comercializat cântecul „Forgive Me”, anticipând astfel lansarea versiunii de lux a albumului de debut, Spirit. Cântecul s-a bucurat de succes în Europa, ajutând albumul de proveniență să rămână în clasamentele de specialitate pentru mai multe săptămâni consecutive. La finele anului 2008 este lansat următorul disc single al interpretei, intitulat „Run”, o preluare a unui șlagăr lansat anterior de formația britanică Snow Patrol. Fiind disponibilă doar în format digital, piesa a stabilit un nou record, fiind comercializată în peste 69.000 de exemplare în primele două zile de la lansare. Ulterior, „Run” a câștigat prima poziție în clasamentele de specialitate din Anglia și Irlanda și a primit discul de platină.Datorită vânzărilor ridicate și a popularității dobândite de albumul Spirit, Leona Lewis a obținut patru nominalizări în cadrul premiilor BRIT, dar câștigă și câteva alte premii precum „Cea mai bună interpretă britanică”, oferit la gala Premiilor Capital 2008. La data de 8 decembrie Lewis primește trei nominalizări la Premiile Grammy — „Înregistrarea anului” și „Cea mai bună voce pop feminină” pentru „Bleeding Love”, respectiv „Albumul anului” pentru Spirit.La data de 9 ianuarie 2009 este lansat cel de-al șaselea cântec de pe albumul Spirit. Intitulat „I Will Be”, discul single este o preluare a unei piese înregistrate anterior de cântăreața canadiană Avril Lavigne. Piesa s-a bucurat de succes moderat în America de Nord, iar pentru a o promova, Lewis a avut o apariție specială în emisiunea Late Show with David Letterman.
Unul dintre albumele demonstrative înregistrate de Leona Lewis înainte de participarea la emisiunea The X Factor, intitulat Best Kept Secret, a început să fie comercializat în S.U.A. în ianuarie 2009, fără a beneficia de promovare. Concomitent interpreta a lucrat în Los Angeles alături de producători cu renume precum Justin Timberlake și Ryan Tedder, alături de care a pus bazele noului său album de studio. La data de 15 septembrie 2009 are loc lansarea cântecului „Happy” în Regatul Unit, disc single care anticipează lansarea celui de-al doilea album al interpretei, intitulat Echo. Pentru a promova piesa, Lewis a susținut un recital în cadrul concertului VH1 Divas și a avut o interpretare în finala concursului America's Got Talent. La scurt timp cântecul „Happy” a devenit un hit, ocupând poziții înalte în clasamentele de specialitate din Europa.La data de 9 noiembrie 2009, cel de-al doilea album al interpretei, Echo, a început să fie comercializat pe plan internațional. Discul a debutat pe locul întâi în clasamentul britanic, fiind comercializat în prima săptămână de la lansare în aproximativ 161.000 de exemplare. La scurt timp albumul a primit două discuri de platină în Regatul Unit, semnificând vânzări de peste 600.000 de copii în respectiva regiune.
Albumul Echo a fost lansat în S.U.A. la data de 17 noiembrie, iar recenziile criticilor de specialitate au fost favorabile, discul fiind aclamat pentru variațiile sale stilistice. La începutul lunii decembrie a început comercializarea celui de-al doilea disc single al materialului Echo, intitulat „I Got You”, iar pentru a-l promova Lewis a avut o apariție în emisiunea Late Night with David Letterman. La finele anului 2009, Leona Lewis a lucrat alături de James Horner și Simon Franglen, alături de care a înregistrat principala piesă a coloanei sonore dedicate filmului științifico-fantastic Avatar. Piesa, intitulată „I See You (Theme from Avatar)”, a fost nominalizată la Globul de Aur, la categoria „Cel mai bun cântec original”.În ianuarie 2010 Leona Lewis a înregistrat un cântec în scopuri caritabile alături de douăzeci și doi de interpreți cu renume precum Mariah Carey, Susan Boyle, Kylie Minogue sau Robbie Williams. Piesa, intitulată „Everybody Hurts”, a făcut parte din campania „Helping Haiti” și a devenit un hit la scurt timp de la data lansării, câștigând cele mai înalte trepte ale clasamentelor de specialitate din Regatul Unit și Irlanda. În luna aprilie a aceluiași an interpreta imprima un duet în compania cântărețului italian Biagio Antonacci; compoziția, intitulată „Inaspettata (Unexpected)”, a fost extrasă pe disc single și promovată printr-o apariție în emisiunea televizată Io Canto.Pentru a promova cele două materiale discografice lansate până în momentul respectiv (albumele de studio Spirit și Echo), Leona Lewis s-a îmbarcat în primul său turneu în perioada mai-iulie 2010. Purtând numele The Labyrinth, turneul a fost inspirat de filmul cu același nume, a fost format dintr-o serie de douăzeci de concerte și s-a bucurat de succes critic și comercial. La data de 29 noiembrie 2010 apare primul album în concert al cântăreței, The Labyrinth Tour – Live from The O2, disponibil în format CD și DVD. În luna decembrie a aceluiași an piesa „I See You (Theme from Avatar)” primea o nominalizare la Premiile Grammy, categoria „Cel mai bun cântec scris pentru un film sau o televiziune”.
În primăvara anului 2011 Leona Lewis începea sesiunile de înregistrare pentru un nou album de studio, printre producătorii implicați în acest proiect numărându-se Ryan Tedder, Dallas Austin sau Ne-Yo. Ulterior interpreta declara că noul material va fi „diferit față de ce au auzit în trecut oamenii din partea sa”, iar presa specula că Lewis ar putea aborda muzica dance-dubstep. Pe 26 august Lewis anunța că albumul va purta numele Glassheart, va fi lansat în noiembrie și va fi precedat de un disc single intitulat „Collide”. Cântecul a fost lansat la data de 4 septembrie, a primit recenzii favorabile din partea publicațiilor de specialitate, însă nu s-a bucurat de succesul scontat, obținând poziții notabile doar în clasamentele din Regatul Unit și Irlanda. În aceeași perioadă DJ-ul suedez Avicii o acuza pe interpretă de plagiat asupra uneia dintre piesele sale, „Penguin”; Conflictul a fost rezolvat în instanță, Avicii primind drepturi de autor asupra cântecului. La finele lunii septembrie Lewis a anunțat amânarea albumului Glassheart și a declarat că a „găsit noi surse de inspirație”; ea a menționat că va continua să înregistreze noi piese, lansarea discului urmând să aibă loc în primăvara anului 2012. La data de 9 decembrie 2011 Leona Lewis a lansat primul său disc disc EP, intitulat Hurt; conținând trei preluări ale unor piese britanice de succes, materialul a primit recenzii favorabile din partea recenzorilor și a fost catalogat drept „o colecție sobră dar frumoasă”.Albumul Glassheart a fost lansat la data de 26 martie 2012 prin intermediul casei de discuri Syco. În februarie 2013, Lewis a părăsit firma care o impresaria, Modest! Management. Tot atunci a anunțat că va începe înregistrările la cel de-al patrulea album de studio al ei, care va fi lansat la sfârșitul anului 2013. În Julie 2013, Lewis a dezvăluit faptul că albumul va fi o colecție de cântece de Crăciun „cu influențe Motown” și că va conține atât piese clasice, cât și originale. Albumul, intitulat Christmas, with Love, a fost lansat la 2 decembrie 2013, iar primul single de pe acesta, „One More Sleep”, a fost lansat la 5 noiembrie 2013. Lewis a interpretat piesa și în semifinala The X Factor din 8 decembrie 2013.
La 23 septembrie 2013, s-a anunțat că Lewis va juca în Holiday!, un film musical inspirat din muzica anilor '80. În februarie 2014, filmul a fost redenumit în Walking on Sunshine, fiind lansat la 27 iunie 2014. Între timp, Lewis a înregistrat un duet cu Michael Bolton intitulat „Ain't No Mountain High Enough”. Piesa face parte de pe albumul cu același nume lansat în Regatul Unit la 5 mai 2014. Pe 17 mai 2014, la Finala Cupei Angliei, Lewis a interpretat două cântece: imnul „Abide with Me”, care se cântă de regulă înaintea fiecărui meci, și imnul național. Pe 27 mai, la World Music Awards 2014, Lewis a cântat un cover după „La La La” alături de Naughty Boy, piesă interpretată inițial de Naughty Boy în colaborare cu Sam Smith.
Pe 3 iunie, Simon Cowell a anunțat că Lewis va părăsi casa de discuri Syco Music după șapte ani. Lewis semnase deja cu Island Records UK, parte a Universal Music Group. La 11 septembrie 2015 artista lansează albumul I Am, de pe care au fost extrase trei discuri single: „Fire Under My Feet”, „I Am” și „Thunder”. Albumul a avut parte de recenzii pozitive din partea criticilor, însă a avut încasări mai slabe ca precedentul album, cu numai 8.500 de exemplare vândute în prima săptămână, față de 27.000 câte a avut „Glassheart”.
Pe 26 mai 2016, s-a anunțat faptul că Lewis va debuta pe Broadway, jucând rolul Grizabellei din Cats, regizat de Andrew Lloyd Webber începând cu iulie 2016. A renunțat la rol după patru luni, pe 9 octombrie 2016. În iunie 2016 Lewis își reziliază contractul cu Island Records, declarând că „ceva n-a mers.” Mai târziu în acea lună, a lansat piesa „(We All Are) Looking for Home”, un single caritabil creat în colaborare cu Diane Warren pentru fundația canină Vanderpump, prin care se opunea Festivalului cărnii de câine din Yulin. În 2017, Lewis a semnat un contract de modelling contract cu Wilhelmina Models. În decembrie 2017, Lewis a cântat în onoarea lui Lionel Richie la ce-a de-a 40-a ediție a Kennedy Center Honors.În februarie 2018, Leona Lewis a colaborat cu Calum Scott la relansarea piesei „You Are the Reason” ca duet. A ajuns până pe poziția a 43-a în Regatul Unit, intrând și în clasamente din Europa, Statele Unite și Noua Zeelandă. A primit discul de argint din partea BPI și de aur de la RIAA. În mai 2018 Lewis a cântat la National Memorial Day Concert din Washington D.C. În iunie 2018, a colaborat cu Pitbull la „Amore”, cântec de pe coloana sonoră a filmului Gotti din 2018. În octombrie 2018, Lewis a interpretat piesa „Headlights”, produsă de Hellberg. În noiembrie 2018, Lewis a cântat la cea de-a 92-a paradă de Ziua Recunoștinței organizată de Macy's în New York. În decembrie 2018, Lewis a interpretat într-un duet piesa de Crăciun „One More Sleep” la emisiunea The X Factor care a avut loc pe Wembley Arena din Londra. Cântecul a reintrat în UK Singles Chart pe poziția a opta.În februarie 2019, Lewis a apărut în șase episoade ale serialului The Oath al Sony Crackle. În martie 2019, Lewis a interpretat Endless Love cu Miguel, împărțind scena cu Lionel Richie, Ne-yo și Shania Twain la gala The Power of Love, care strângea fonduri pentru Clinica Cleveland. În mai 2019, s-a dat publicității faptul că Lewis va fi unul din invitații emisiunii Songland difuzată de NBC, prin care se caută noi textieri.
Încă de la debutul său din emisiunea The X Factor, Leona Lewis a stârnit interesul juriului prin intermediul calităților sale vocale și interpretative, iar ziarele din Regatul Unit nu au ezitat să o compare pe aceasta cu celebre cântărețe contemporane precum Mariah Carey sau Whitney Houston. Având un timbru caracteristic mezzo-sopranelor, Lewis posedă o întindere vocală care însumează aproximativ patru octave. Criticul muzical Neil McCormick afirma că Lewis are abilitatea de a cânta piese variate, susținând că „Ea are capacitatea de a interpreta melodii, de la impunătoarele note grave până la cele mai înalte note în falset, alunecând cu eleganță și cu un control impresionant prin toate unduirile și modulațiile acelor melodii.”Majoritatea criticilor de specialitate au aclamat calitățile interpretative ale cântăreței, însă unii jurnaliști i-au numit vocea „impresionant de flexibilă, dar lipsită de tărie și stil”. De asemenea, recenzorii albumului Spirit criticau lipsa de personalitate a Leonei astfel: „a fi capabil să cânți totul bine este doar jumătatea plină a paharului, iar dacă personalitatea [Leonei] este prezentă [pe disc], atunci este foarte bine ascunsă.”
În primăvara anului 2008 interpreta a suferit o infecție puternică în gât cauzată de o amigdalită netratată corespunzător. Deși medicii au sfătuit-o în prealabil să facă o pauză și să se odihnească, aceasta nu a putut urma recomandările acestora din cauza programului încărcat. Ulterior, fiind speriată de faptul că și-ar putea pierde vocea, Lewis și-a format un program strict înaintea concertelor.
Genurile muzicale abordate de Leona Lewis variază de la pop clasic până la RnB contemporan sau soul. Motivul omniprezent în cântecele interpretei este dragostea, teme precum feminismul, senzualitatea și dramatismul apărând și ele frecvent în materialele discografice ale acesteia. Albumul de debut al interpretei, intitulat Spirit, a fost recomandat „persoanelor care iubesc baladele”, conținutul său variind de la cel mai sofisticat cântec, „Bleeding Love”, până la compoziții „ușor aspre” precum „Whatever It Takes” sau „Take A Bow”. Odată cu lansarea discului single „Run”, Lewis a explorat orizonturile muzicii pop-rock, prin interpretarea sa valorificând întrega capacitate emoțională a versurilor.Cel de-al doilea material discografic al Leonei Lewis, intitulat Echo, se înclină mai mult spre stilul muzical soft rock față de albumul de debut, care are o orientare preponderent R&B. Conform recenziei făcute de jurnalistul Nick Levine, punctul culminant al discului, din punct de vedere emoțional, o surprinde pe „Lewis tânguindu-se «Salvează-mă!» pe un fond sonor ridicol de tensionat, sprijinit și de un cor, în cântecul «Broken».” Deși majoritatea cântecelor sale sunt balade sau compoziții lente, Leona Lewis interpretează și compoziții influențate de muzica dance și R&B contemporană, cele mai elocvente exemple fiind „Forgive Me” și „Outta My Head”.
Leona Lewis este vegetariană de la vârsta de doisprezece ani, dar și o susținătoare a drepturilor animalelor. Interpreta a mărturisit că nu poartă „haine, pantofi sau poșete din piele”, fiind numită de Organizația Pentru Protecția Animalelor „cea mai sexy vegetariană” din lume în anii 2008 și 2009. În toamna anului 2008, afaceristul egiptean Mohamed Al-Fayed i-a oferit interpretei suma de un milion de lire sterline, pentru a deschide sezonul reducerilor în magazinele sale, însă Lewis a refuzat propunerea pentru că unul dintre aceste magazine comercializa haine confecționate din piele naturală. Pentru acțiunile sale, Leona Lewis a fost numită „Personalitatea anului 2008” de către PETA.În vara anului 2009 interpreta i-a oferit unui bărbat 100 de dolari în schimbul iepurelui pe care îl plimba în lesă pe o stradă din Londra. Ulterior, Lewis s-a alăturat unei campanii a Societății Mondiale pentru Protecția Animalelor, filmând un videoclip de promovare. Interpreta își motiva alegerea făcută astfel: „Un motiv pentru care animalele sunt atât de vulnerabile la cruzime este acela că nu există un acord universal între națiuni care să confirme faptul că animalele suferă și simt durerea. Campania pentru o declarație universlă pentru bunăstarea animalelor ar putea fi începutul sfârșitului cruzimii asupra animalelor din întreaga lume.”.În toamna anului 2009 cântăreței i s-a oferit suma de un milion de lire sterline pentru a apărea într-un pictorial al revistei Playboy din America, însă Lewis a refuzat propunerea. În octombrie 2009, Muzeul Madame Tussaud's din Londra a dezvăluit statuia de ceară a interpretei, care a fost realizată în patru luni, iar costurile de producție s-au ridicat la suma de 150.000 de lire sterline.La data de 14 octombrie 2009, Leona Lewis a lansat o autobiografie ilustrată, intitulată Dreams. În timpul lansării, eveniment care a avut loc într-o librărie din Londra, interpreta a fost agresată de Peter Kowalczyk, un bărbat în vârstă de douăzeci și nouă de ani. Conform martorilor, acesta a lovit-o cu pumnul în față pe Lewis, iar la scurt timp el a fost mobilizat de către garzile de corp, deși râdea isteric. Ulterior bărbatul a fost internat într-un ospiciu pentru o perioadă nedeterminată de timp.Pe parcursul anului 2009 Leona Lewis s-a implicat în producerea primului său parfum. Intitulat „Leona Lewis — Eau de Parfum”, produsul a început să fie comercializat în cea de-a doua jumătate a anului, conținând aromă de mandarine și lemn de cedru. La finele anului 2009 Lewis își anunța intenția de a lansa o linie vestimentară ecologică, alături de Stella McCartney; proiectul va căpăta contur pe parcursul anului 2010.
Leona Lewis a fost implicată într-o relație de lungă durată cu Lou Al-Chamaa, un electrician pe care îl cunoaște de la vârsta de unsprezece ani. Într-un interviu acordat publicației Daily Mirror interpreta a mărturisit că ea și Al-Chamaa au fost prieteni buni în copilărie, iar adolescența și-au petrecut-o pe acceași stradă și în aceleași locuri. Interpreta are tatuate la încheietura mâinii stângi câteva litere și simboluri ebraice, simbolizând relația celor doi. Fiind întrebată ce reprezintă tatuajul, Lewis a preferat să nu dezvăluie semnificația acestuia, numindu-l „ceva extrem de privat”. Într-un interviu acordat unei publicații, la finele anului 2009, Lewis mărturisea că, după ce a câștigat concursul The X Factor, relația sa cu Lou Al-Chamaa a trecut prin câteva momente dificile; de asemenea, interpreta se declara nesigură de această relație. Cei doi concubini s-au despărțit în iunie 2010 din cauza lipsei de comunicare și a programului încărcat al Leonei Lewis.

Leopard 2E (E fiind o abreviere de la España, Spania în limba spaniolă) este o variantă a tancului principal de luptă german Leopard 2, adaptat la cerințele Armatei Spaniole, care l-a achiziționat ca parte a unui program de modernizare a armamentului denumit Programa Coraza (Programul Blindate). Programul de achiziție a tancului Leopard 2E a început în 1994, la cinci ani după anularea programului tancului Lince care a culminat cu acordul privind transferul a 108 tancuri Leopard 2A4 către Armata Spaniolă în 1998. Producția locală a tancului Leopard 2E a fost demarată în luna decembrie a anului 2003. În ciuda producției întârziate din cauza fuziunii dintre firmele Santa Bárbara Sistemas și General Dynamics și a problemelor legate de producție dintre anii 2006 și 2007, 219 tancuri Leopard 2E au fost livrate Armatei Spaniole.
Leopard 2E este o îmbunătățire majoră față de tancul M60, pe care l-a înlocuit în unitățile spaniole mecanizate și blindate. Dezvoltarea sa a reprezentat un volum total de 2,6 milioane ore de muncă, 9 600 dintre acestea având loc în Germania. Costul total s-a ridicat la 1,9 miliarde euro, Leopard 2E fiind printre cele mai costisitoare variante ale tancului Leopard 2 construite până în prezent. Producția locală a reprezentat 60%, vehiculele fiind asamblate la Sevilla de către Santa Bárbara Sistemas. Leopard 2E are un blindaj mai gros la turelă și la plăcile frontale ale cutiei blindate decât varianta germană Leopard 2A6 și folosește un sistem de comandă și control spaniol, similar celui instalat pe tancurile germane Leopard 2. Tancul va rămâne în dotare cel puțin până în anul 2025.
În 1987, Armata Spaniolă era dotată cu 299 de tancuri franceze AMX-30E, asamblate de către firma Santa Bárbara Sistemas, și 552 de tancuri americane M47 și M48 Patton. Tancurile AMX-30E au fost introduse în dotare în anul 1970, în timp ce tancurile americane au fost introduse în uz la mijlocul anilor 1950. Deși tancurile M47 și M48 din dotarea Spaniei au fost modernizate la standardele M47E and M48E, fiind aproape echivalente cu tancul M60, Armata Spaniolă le considera depășite. În 1984, când a decis să înlocuiască tancurile Patton, guvernul spaniol și-a declarat intenția de a construi local un nou tanc principal de luptă, cunoscut de atunci sub denumirea de Lince. Cinci companii și-au făcut publică intenția de a participa la licitație, între care Krauss-Maffei într-un parteneriat cu Santa Bárbara Sistemas, GIAT cu ceea ce avea să devină mai târziu Leclerc (tancul italian MK3), General Dynamics cu tancul M1 Abrams și Vickers cu proiectul Valiant. Deși ofertele care includeau M1 Abrams și Valiant nu au fost acceptate, licitația a continuat până în 1989 când a fost oficial anulată.În schimb, guvernul spaniol a decis să înlocuiască vechile tancuri Patton cu tancuri americane M60 retrase din Europa Centrală în concordanță cu Tratatul cu privire la Forțele Armate Convenționale în Europa. Deși inițial Armata Spaniolă urma să primească 532 de tancuri M60 și M60A1, în final au fost livrate doar 260 de tancuri M60A3, dintre care 244 au fost introduse în serviciul activ al armatei. La sfârșitul anilor 1980, Ministerul Apărării din Spania a aprobat un program de modernizare pentru 150 de tancuri AMX-30E și un program de reconstrucție pentru cele 149 de vehicule de acest tip rămase pentru a le readuce la starea lor tehnică inițială. Cu toate acestea, nici tancurile M60 și nici cele de tipul AMX-30 nu reprezentau o îmbunătățire a parcului spaniol de tancuri M47 și M48 Patton.Întrucât parcul existent de tancuri nu îndeplinea cerințele Armatei Spaniole, Spania a deschis negocieri cu Germania și compania Krauss-Maffei privind posibilitatea unei viitoare colaborări în legătură cu următorul tanc spaniol, și a trimis o delegație militară în Germania în anul 1994. Deși germanii au oferit Spaniei tancuri Leopard 1 excedentare și echipament sovietic inclus în Armata Germană după reunificarea Germaniei, guvernul spaniol a refuzat aceste oferte și a făcut presiuni pentru modelul Leopard 2.
În luna martie a anului 1994, Ministerul Apărării din Spania a creat Programa Coraza 2000 (Programul Blindate 2000), care s-a concentrat pe achiziția și integrarea armamentului nou destinat modernizării Armatei Spaniole. Programul includea Leopard 2E și mașina de luptă a infanteriei Pizarro, precum și elicopterul de atac Eurocopter Tiger. Obiectivul programului s-a extins la integrarea a 108 tancuri Leopard 2A4, predate în leasing Spaniei la sfârșitul anului 1995. În afară de achiziții, Programa Coraza era menit să pregătească din punct de vedere logistic Armata Spaniolă pentru introducerea noilor echipamente.
Un memorandum de înțelegere a fost semnat la 9 iunie 1995 între guvernul german și cel spaniol, punând bazele achiziției a până la 308 tancuri Leopard 2E noi-nouțe. Acestea urmau a fi asamblate în Spania de către Santa Bárbara Sistemas, 60-70% dintre componente urmând a fi fabricate de către companii din Spania. Producția urma să aibă loc între anii 1998 și 2003. În plus, guvernul german a convenit să împrumute pentru cinci ani Armatei Spaniole 108 tancuri Leopard 2A4 pentru instrucție. Aceste vehicule au fost livrate între lunile noiembrie 1995 și iunie 1996. În 1998, Spania a fost de acord să achiziționeze tancurile Leopard 2A4 împrumutate și să reducă numărul tancurilor Leopard 2E noi-nouțe la 219 vehicule. În 2005, s-a declarat că cele 108 tancuri Leopard 2A4 vor costa Spania 16,9 milioane de euro, sumă care urma a fi plătită până în 2016.Tancurile Leopard 2A4 echipau Brigăzile X și XI Mecanizate de Infanterie, care la vremea respectivă formau o parte a Eurocorps. După demararea producției tancului Leopard 2E și echiparea celor două brigăzi mecanizate de infanterie cu acest model, tancurile Leopard 2A4 au fost transferate Regimentului de Cavalerie Blindat Alcántara, cu garnizoana la Melilla.
Tancul spaniol Leopard 2E are la bază modelul Leopard 2A6, și include blindajul suplimentar ascuțit al variantei Leopard 2A5 la turelă. Acest blindaj suplimentar maximizează grosimea blindajului pe care un proiectil perforant subcalibru, stabilizat cu aripioare, cu manșon detașabil, trebuie să o parcurgă pentru a pătrunde în volumul interior al turelei. În mod similar variantei suedeze Leopard 2S (Strv 122), Leopard 2E are un blindaj mărit la plăcile frontale ale cutiei blindate, pe arcul frontal al turelei și la plafonul turelei, greutatea vehiculului fiind de aproape 63 de tone. Nivelul de protecție al vehiculului este augmentat de către blindajul încorporat în structura tancului în timpul procesului de fabricație, spre deosebire de blindajul adăugat ulterior după asamblare, cum este cazul variantelor germane Leopard 2A5 și 2A6. Drept consecință, Leopard 2E este unul dintre cele mai bine protejate tancuri Leopard 2 aflate în uz.Tancul este înarmat cu tunul de calibrul 120 mm Rheinmetall L55 și este capabil de a folosi un tun de calibrul 140 mm. Atât comandantul tancului, cât și ochitorul, au camere termice identice, din a doua generație, derivate din cele folosite de Sistemul de Lansare Ușor TOW 2B. Acestea sunt integrate de către Indra și Rheinmetall Defense Electronics. Indra furnizează sistemul de comandă și control al tancului, denumit Leopard Information and Command Equipment (abreviat LINCE, în  română Echipamentul de Informare și Comandă Leopard). Printre diferențele dintre tancul spaniol Leopard 2E și celelalte tancuri Leopard 2A6 se numără un motor auxiliar, fabricat de către SAPA, un sistem de climatizare cu aer condiționat și perne de cauciuc pentru șenilele vehiculului în scopul prelungirii duratei de exploatare pe terenul neregulat din Spania. Aproximativ 60% din fiecare Leopard 2E a fost fabricat în Spania, spre deosebire de 30% pentru Leopard 2S fabricat în Suedia.Deși contractul final pentru fabricarea tancului spaniol Leopard 2E a fost semnat în 1998, cu o rată de producție de patru tancuri pe lună, primul Leopard 2E a fost construit abia la sfârșitul anului 2003. Această întârziere a fost cauzată, în mare parte, de fuziunea dintre Santa Bárbara Sistemas și General Dynamics, și datorită rezervelor firmei germane Krauss-Maffei de a împărtăși tehnologia tancului Leopard 2 cu o companie rivală care fabrica tancul M1 Abrams. Krauss-Maffei a livrat 30 de tancuri Leopard 2E între 2003 și 2006. Producția firmei Santa Bárbara Sistemas a fost întârziată după ce asamblarea tancurilor a fost demarată; între lunile ianuarie și noiembrie 2007, de exemplu, doar trei dintre cele 43 de tancuri Leopard 2E care trebuiau livrate Armatei Spaniole au fost livrate în practică, alte 15 exemplare fiind livrate până la sfârșitului anului pentru a compensa problemele anterioare legate de producție. Până la 1 iulie 2006, Armata Spaniolă a primit 48 de tancuri Leopard 2E și nouă vehicule de tractare Büffel, adică un sfert din contract, producția fiind planificată a se încheia până în 2007. Drept consecință, producția tancului Leopard 2E a fost extinsă până în anul 2008.Leopard 2E a înlocuit tancul Leopard 2A4 în unitățile mecanizate spaniole, care la rândul lor au înlocuit tancurile M60 din unitățile de cavalerie. Ambele versiuni ale tancului Leopard 2 sunt prevăzute a fi menținute în uz până în 2025. În ceea ce privește scara industrială, producția și dezvoltarea tancului Leopard 2E reprezintă suma de 2,6 milioane de ore de muncă, inclusiv 9.600 în Germania. Tancul este unul dintre cele mai costisitoare modele de Leopard 2 construite vreodată.
Armata Spaniolă și-a înlocuit tancurile M60 și AMX-30 cu Leopard 2 între anii 1995 și 2008, o îmbunătățire considerabilă a capacității de luptă. Anterior, Armata Spaniolă era înzestrată cu tancuri M47 și M48 din seria Patton, care au fost modernizate până la echivalența cu tancul M60 la sfârșitul anilor 1970 și în anii 1980. Atât Leopard 2A4, cât și Leopard 2E sunt dotate cu un tun mult mai puternic decât cel prezent pe tancurile AMX-30 și M60. Motorul de 1500 cai-putere (1100 kW) al tancului Leopard 2 asigură o putere mai mare decât motorul de 750 cai-putere (559 kW) al tancului M60A3 și cel de 850 cai-putere (633 kW) al tancului AMX-30EM2. Pe de altă parte, Leopard 2 are mai puține lovituri la dispoziție, deși acestea sunt mai mari decât cele ale tancului M60A3.

„Like a Virgin” este primul single al cântăreței americane Madonna de pe al doilea album de studio, Like a Virgin, lansat pe 6 noiembrie 1984, fiind inclus și pe compilațiile de hituri The Immaculate Collection (1990) și Celebration (2009). Versurile și textul au fost compuse de Billy Steinberg și Tom Kelly, doi muzicieni necunoscuți la acea vreme; după succesul obținut cu Madonna, au compus pentru Whitney Houston, Cyndi Lauper și The Bangles. Deși inițial o baladă, din cauza versului „like a virgin”, piesa a devenit un cântec pop cu versuri de dragoste, ce descriu devotamentul etern.
Piesa a debutat la prima ediție a premiilor MTV (1984), provocând polemici aprinse datorită interpretării scandaloase a Madonnei, fiind considerat unul din cele mai memorabile momente din cultura pop. Cântecul a fost primit pozitiv, atât de către criticii muzicali cât și de ascultători, iar în urma interpretării, a avut un mare succes, devenind primul ei disc single care a atins prima poziție în Australia, Canada, Japonia și Statele Unite, atingând top 5 în Africa de Sud, Germania, Irlanda, Israel și Marea Britanie. În prezent este considerat un moment cheie în muzica pop, „Like a Virgin” fiind numit ca unul dintre cântecele semnătură ale muzicienei, cântăreața interpretându-l în cinci din cele opt turnee ale sale, notabil în Blond Ambition (1990), unde a fost amenințată cu închisoarea în Canada datorită coregrafiei explicite sexual.
Pentru cele 1.000.000 de exemplare vândute în Statele Unite, Recording Industry Association of America i-a oferit discul de aur Madonnei.
Piesa a fost compusă de Billy Steinberg și Tom Kelly. Compozitorul piesei, Billy Steinberg a scris versurile în timp ce conducea o camionetă în via tatălui său:
Kelly s-a așezat la pian și a încercat să compună o baladă sensibilă potrivită cu ele. Cu toate că a reușit parțial, mereu se bloca la refren la structura „like a virgin”, neputând introduce astfel de cuvinte pe un ritm de baladă. Kelly îi propuse lui Steinberg să renunțe la acea parte, dar acesta nu a fost de acord, spunându-i că este un vers foarte special. Frustrat, Kelly a început să compună melodia pe un ritm mai rapid, iar în timp ce cânta versurile Steinberg l-a oprit, spunându-i că „așa trebuie să sune cântecul.” Cei doi au înregistrat un demo, Kelly cântând în falset iar Steinberg ca voce secundă. Piesa le-a fost oferită mai multor artiști care au refuzat-o, în special datorită titlului considerat „riscant”, până când Madonna a acceptat să o înregistreze. Casa ei de discuri, Sire Records, nu a avut nimic împotriva acestui lucru, mai ales datorită faptului că aceasta nu lansase decât un album până atunci, fiind cunoscută publicului mai mult ca un artist dance.Producătorul piesei a fost Nile Rodgers, principalul producător al albumului Like a Virgin, deși inițial refuzase piesa, considerând-o „stupidă și răsuflată”. Rodgers a declarat că „am luat un demo deloc impresionant și l-am transformat într-o piesă grozavă”, cu toate că Steinberg l-a contrazis după aflarea veștii, spunând că de fapt a copiat exact înregistrarea demonstrativă:
Varianta finală a cântecului este asemănătoare cu cea demo, Madonna interpretând finalul la fel ca în originalul de Steinberg, cântând chiar și ultimele versuri („When your heart beats, and you hold me, and you love me...”), lucru neobișnuit, ca un artist să se inspire atât de mult dintr-o piesă demo, cu toate că Stenberg și Kelly s-au declarat flatați de acest lucru. Linia melodică a piesei este similară cu cea din piesele „Billie Jean” de Michael Jackson și „I Can't Help Myself” de The Four Tops. Madonna a făcut referire la aceste asemănări, incluzând elemente din cele două cântece în interpretările live din turneele Virgin („Billie Jean”) și Who's That Girl („I Can't Help Myself”).Madonna s-a declarat deranjată de modul în care a fost perceput mesajul piesei: „Pentru mine, eu cântam despre cum un anume lucru mă făcea să mă simt într-un anumit fel, ca nouă, dar toți ceilalți l-au interpretat ca spunând «Nu mai vreau să fiu virgină»”.
„Like a Virgin” este un cântec pop rock cu versuri de dragoste, ritmul melodiei conținând doar câteva sincope, de aici rezultând ritmul dansabil al acestuia, vocea cântăreței fiind dinamică. În cântec se folosește doar câte un acord pe spații mari, acesta fiind utilizat pe tot parcursul acestuia. Se remarcă utilizarea proeminentă a sintetizatorului, la fel ca pe majoritatea albumului, precum și o sonoritate sintetică. Chitara bas este un laitmotiv. La secțiunea de mijloc, vocea Madonnei precum și nivelul de disonanță sunt evident marcate de introducerea acordurilor de sol major, mărind ambiguitățile emoționale. Versurile descriu sentimentul „de nou” oferit de o relație reușită, prezentând promisiunile romantice făcute unul altuia (en. - „Gonna give you all my love”, „I'll be yours 'till the end of time”, ro. - „Îți voi da toată iubirea mea”, „Voi fi a ta până la sfârșitul timpului”), precum și efectul benefic de a avea pe cineva (en. - „Yeah, your love thawed out”/„What was scared and cold”, ro. - „Yeah, iubirea ta a topit”/„Ce era speriat și rece”). Strofele sunt în general mult mai încrezătoare decât refrenul, aceasta prezentând un contrast plin de îndoieli și ambiguități precum: „frică”/„fantezie erotică”, „durere”/„plăcere” sau „fată”/„băiat”.
Q Magazine l-a numit ca fiind unul din hiturile ei esențiale  iar Yahoo Music a numit cântecul ca fiind unul dintre cele mai bune de pe album, editorul de la revista Blender fiind de acord, numind piesa ca fiind cea mai remarcabilă de pe album. Debby Miller de la Rolling Stone a numit piesa ca fiind „nemaipomenită”, criticul muzical Robert Christgau fiind de aceeași pǎrere, considerând-o „grozavă”, iar Tower Music, „îndrăzneață”.All Music Guide a descris cântecul ca fiind, alături de „Material Girl”, cel mai bun de pe album, precum și hitul care a făcut-o un idol, iar în recenzia pentru Rhapsody, Mike McGuirk a susținut că „Like a Virgin”, „Material Girl” și „Dress You Up” sunt piesele responsabile pentru dominația Madonnei în muzica pop/dance. De asemenea, Sherry Frady de la Associated Content a apreciat vocea senzuală a Madonnei de pe single ca fiind răspunzătoare pentru succesul obținut. Bill Lamb de la About.com a numit cântecul al 8-lea cel mai bun al anului 1984, spunând că fără Madonna, piesa nu și-ar fi atins niciodată potențialul maxim.Jim Farber de la Entertainment Weekly a numit-o ca fiind cea care a ridicat „miza” Madonnei, în timp ce editorul de la Sputnik Music l-a numit „posibil cel mai faimos cântec al acesteia. Cu toate că începutul sună la fel ca orice cântec de până atunci, partea de la refren este magică” numind piesa chiar ca fiind „revoluționarǎ în mai multe moduri”.Versurile piesei ce descriu fidelitatea fațǎ de partener au fost apreciate de The New York Times, cu toate că The Guardian le-a numit nerușinate.
Videoclipul a fost regizat de Mary Lambert și a fost filmat în Veneția, Italia și parțial în New York, fiind primul ei videoclip important din punct de vedere artistic. Acesta prezintă două personaje, interpretate de Madonna - unul plimbându-se pe străzile orașului într-o rochie de mireasă, personificare a inocenței, și altul dansând într-o gondolă, îmbrăcat în stilul caracteristic Madonnei în acea perioadă, personificare a sexualității. A debutat pe MTV în toamna anului 1984 și a devenit un succes instant, fiind nominalizat la categoriile „Cea mai bună regie artistică într-un videoclip” și „Cea mai bună imagine într-un videoclip”. Lambert regizase și videoclipul pentru „Borderline”, având să regizeze și celebrele clipuri pentru „Material Girl” și „Like a Prayer”.Deși „Borderline și „Lucky Star” fuseseră des difuzate de MTV, „Like a Virgin” și următoarele videoclipuri au fost difuzate în mod repetat, postul fiind la un moment dat poreclit „Madonna Show”.În 1985, un videoclip cu interpretarea live a piesei din Turneul Virgin filmat în Detroit, Michigan a fost lansat pentru a promova Live - The Virgin Tour. Această versiune a fost nominalizată la categoria „Cea mai bună coregrafie” în cadrul MTV Video Music Awards. Un alt videoclip live a fost lansat în mai 1991, de această dată cu o interpretare din turneul Blond Ambition pentru a promova filmul documentar În pat cu Madonna. Această versiune a fost de asemenea nominalizată la categoria „Cea mai bună coregrafie”, dar și la „Cel mai bun videoclip al unei artiste”.Videoclipul original a fost votat de către telespectatorii MTV Latin America, cel mai bun videoclip al tuturor timpurilor, fiind numit de către VH1, al șaselea cel mai bun videoclip al anilor '80, precum și al 61-lea cel mai bun videoclip al tuturor timpurilor. MTV l-a clasat pe locul 8 în „Top 25 cele mai difuzate videoclipuri”.Acesta a fost inclus pe compilațiile video: Madonna (1984), It's That Girl (1987), She's Breathless (1990), The Immaculate Collection (1990), The Madonna Collection (2000), The Ultimate Collection (2000) și Celebration: The Video Collection (2009).
Madonna a interpretat „Like a Virgin” pentru prima dată live la prima ediție a premiilor MTV Video Music Awards în septembrie 1984, înainte de lansarea propriu-zisă a piesei, devenind unul din cele mai cunoscute momente ale istoriei muzicii pop. Îmbrăcată într-o rochie de mireasă și purtând o curea cu însemnul „Boy Toy”, Madonna și-a făcut intrarea pe un tort de nuntă uriaș. După coborârea de pe tort, cântăreața a avut o coregrafie provocatoare, făcând câteva mișcări sexuale sugestive și ridicându-și rochia, până la punctul în care i s-a văzut jartiera, simulând în același timp orgasmul, ceea ce a dus la mari controverse. Momentul a fost clasat Entertainment Weekly pe locul 1 în clasamentul „50 Pop Culture Moments That Rocked Fashion”, iar de MTV pe locul 10 în „Top 10 deschideri ale VMA”, cu toate că a fost a doua interpretare a serii. La aniversarea a 20 de ani de MTV Video Music Awards, Britney Spears și Christina Aguilera și-au adus omagiile față de acea interpretare, Madonna alăturându-li-se pe acordurile piesei „Hollywood” după ce Spears și Aguilera au cântat refrenul piesei „Like a Virgin”. La sfârșitul unui refren din „Hollywood”, Madonna le-a sărutat pe Spears și Aguilera pe buze, momentul fiind îndelung dezbătut de presă. Acesta a fost numit de către MTV cea mai memorabilă interpretare din deschiderea Video Music Awards.Pentru a promova cântecul, Madonna a susținut recitaluri în emisiunile Top Of The Pops și Solid Gold în luna decembrie, la ambele purtând o perucă roz , precum și într-o serie de emisiuni difuzate pe teritoriul Japoniei, în luna februarie.
La câteva luni după interpretarea de la MTV VMA, artista a cântat piesa în primul ei turneu, The Virgin Tour (1985), fiind inclus în ultimul segment al acestuia. Costumația purtată a fost din nou o rochie albă de mireasă cu un buchet de flori în mână, cei doi dansatori fiind îmbrăcați într-o costumație de blug alb. La intrarea pe scenă, Madonna i-a întrebat pe fani: „Will you marry me?” (ro. - „Vreți să vă căsătoriți cu mine?”). La începutul primului refren, cântăreața a aruncat buchetul în public, iar după cel de-al doilea, a interpretat o coregrafie inspirată de cea de la premiile MTV din anul anterior. În timpul piesei, artista a cântat și un vers din „Billie Jean” de Michael Jackson, cele două piese având o linie melodică asemănătoare. Turneul a fost lansat pe casetă video, iar pentru a-l promova, Warner Bros. a lansat această interpretare ca videoclip, fiind nominalizat la categoria „Cea mai bună coregrafie” în cadrul MTV Video Music Awards 1986.Cântăreața a interpretat piesa și în primul ei turneu mondial, Who's That Girl Tour (1987). Spre deosebire de turneul Virgin, aici Madonna a interpretat cântecul într-un colaj cu „Dress You Up” și „Material Girl”, folosind și câteva elemente din „I Can't Help Myself (Sugar Pie Honey Bunch)”, interpretată în original de formația The Four Tops. De-a lungul colajului, Madonna a fost îmbrăcată într-o rochie roz ciudată, purtând o pălărie asortată și ochelari negri mari. În timpul interpretării piesei „Like a Virgin”, cântăreața a dansat printre muzicienii de pe scenă și cântăreții de back-up, începând să se dezbrace de haine, rămânând într-un final în corsetul negru purtat la începutul spectacolului. La sfârșit, Madonna a flirtat cu un dansator tânăr, care era îmbrăcat precum un mire. Interpretarea s-a terminat cu câteva note din „I Can't Help Myself (Sugar Pie Honey Bunch)”.Interpretarea piesei în turneul Blond Ambition (1990) a provocat controverse mai aprinse decât cea de la premiile MTV. Aici, cântecul a fost reorchestrat, devenind o piesă cu influențe orientale. Madonna a purtat în timpul interpretării faimoasa bustieră aurie, creată de Jean-Paul Gaultier, una din cele mai cunoscute obiecte de vestimentație ale ei. Cântăreața stătea pe un pat acoperit cu mătase roșie, alături de ea stând doi dansatori cu sâni falși, care pe parcursul piesei au mângâiat-o și atins-o constant. Pe măsură ce cântecul se apropia de sfârșit, devenind mai intensiv și erotic, Madonna a început să se miște tot mai repede, într-un final simulând masturbarea pe pat. Datorită interpretării explicite, cântăreața a fost amenințată cu închisoarea în Canada dacă nu schimbă partea ce conținea scena de masturbare; totuși, deși spectacolul a rămas nealterat, Madonna nu a fost pusă sub acuzare. În timpul documentarului În pat cu Madonna, aceasta a glumit pe seama acestei întâmplări, numind Canada un „stat fascist”Pentru turneul Girlie Show (1993), cântecul a fost transformat într-o parodie. Îmbrăcată într-un frac și purtând pe cap un joben, Madonna a interpretat piesa cu un accent german, inspirată de rolul actriței germane Marlene Dietrich în filmul The Blue Angel (1930), incluzând chiar și câteva versuri din „Falling In Love Again (Can't Help It)”, piesă cântată de Dietrich în film. Aceasta a fost ultima interpretare a cântecului de către Madonna, până în 2003 în timpul turneului promoțional American Life, unde a cântat-o la cerința publicului, deși reticentă, prefăcându-se că uită cuvintele. Artista s-a parodiat pe sine, în timpul unuia dintre refrene coborând de pe scaun și mergând puțin în genunchi și mâini, referire la interpretarea piesei de la prima ediție a premiilor MTV.
Cântăreața a refuzat să interpreteze piesa în turneele Drowned World Tour (2001) și Re-Invention Tour (2004), spunând că nu o va mai cânta decât dacă „cineva i-ar da o grămadă de droguri.”Ultimul turneu în care „Like a Virgin” a fost inclus a fost Confessions Tour (2006). Piesa a fost inclusă în primul segment al spectacolului, cel ecvestru, fiind a treia melodie interpretată. În timpul primei strofe, cântăreața urcă pe o platformă care duce la o șa mecanică, ce se învârte într-un cerc, începând apoi să facă mișcări acrobatice pe aceasta, odată cu începerea refrenului. Spre deosebire de interpretările anterioare, această versiune este mult mai asemănătoare cu cea de pe album, cu toate că și aceasta a fost remixată, de această dată de Stuart Price, rezultând într-un cântec euro dance. Pe fundal, apar imagini cu radiografiile Madonnei după accidentul de călărie din vara anului 2005, precum și imagini care prezintă călăreți aruncați de pe cai agitați. Spre finalul piesei, cântăreața coboară de pe șa, ajungând pe scenă, unde ritmul din „Like a Virgin” se transformă în cel din „Jump”.„Like a Virgin” a fost interpretat și în turneul Sticky & Sweet, însă nu ca piesă oficială, ci în secțiunea de cereri. Piesa a fost cântată în Dusseldorf, Roma, Valencia, Paris, Vancouver, Oakland, Denver, Buenos Aires și São Paulo, fiind una din cele mai cerute melodii, alături de „Express Yourself” și „Dress You Up”.
În timpul concertului de la Stadionul Olimpic din Roma, Madonna a dedicat cântecul Papei Benedict al XVI-lea. Aceasta a spus:  Voi dedica cântecul acesta Papei, pentru că știu că mă iubește. Sunt un copil al lui Dumnezeu! Și mai știți ceva?...[Începe să cânte primul vers din „Like a Virgin”]. Vaticanul nu a făcut niciun comentariu asupra acestui incident.
„Stay” (versiunea de pe album)Disc single promo„Like a Virgin” (Extended Dance Mix)Disc single promo S.U.A.„Like a Virgin” (versiunea de pe album)
Piesa a fost preluată de mai mulți artiști, precum Incubus (versiune indie), The Thrills și Teenage Fanclub (versiune rock), Texas Lightning (versiune country), Marilyn Manson (versiune rock), Angela Aki (acompaniată doar de un pian)  și Britney Spears alături de Christina Aguilera la premiile MTV 2003. O versiune jazz a „Like a Virgin” a fost înregistrată de Cooltrane Quartet pentru albumul Jazz & '80s, iar una dance pentru albumul tribut Virgin Voices Vol. 1: A Tribute to Madonna de către Annabella Lwin Of Bow Wow Wow. Tori Amos a cântat piesa în timpul turneului Dew Drop Inn Tour pe 7 mai 1996. Aceasta nu a mai interpretat-o de atunci deoarece „varianta mea pentru «Like a Virgin» este absolut vulgară - nu poate fi difuzată nicăieri; nu e potrivită nici măcar pentru cablu”. Formația Marfar a interpretat piesa în timpul emisiunii Dănutz SRL de pe TVR1, vocalista Tonina Tarnosche purtând o bluză albă de dantelă și o jartieră, iar în mână ținea un buchet de trandafiri albi, moment referitor la prima interpretare a cântecului. În timpul emisiunii ÎnTrecerea anilor (ediția anii 1950 versus 1980), Claudia Pavel a interpretat piesa cu instrumentația originală de pe album.Formația Mad'House a lansat un cover după piesă în 2002, de pe albumul Absolutely Mad. Deși nu a avut un succes la fel de mare ca preluarea după „Like a Prayer”, a devenit un succes de top 20 în Spania.
În 1985, la scurt timp de la lansarea piesei, „Weird Al” Yankovic a lansat o parodie a cântecului, intitulată „Like a Surgeon” (ro. - „Ca un chirurg”), lansând și un videoclip pentru a-l promova. Deși se zvonea că Madonna a fost cea care l-a rugat pe Yankovich să facă parodia, de fapt, un prieten comun al celor doi a auzit-o pe cântăreață întrebându-se când va face acesta o parodie la cântecul ei. Acesta i-a povestit lui Yankovich întâmplarea și titlul sugerat de artistă. „Weird Al” a fost încântat de idee, și a pus-o în aplicare. Videoclipul piesei conține câteva referințe la Madonna: „Weird Al” se plimbă și dansează pe o targă într-un stil asemănător Madonnei pe gondolă, în câteva secvențe apare un leu plimbându-se prin spital, iar una dintre asistente era îmbrăcată în stilul asemănător cântăreței în acea perioadă. Videoclipul face și o referire la piesa „Lucky Star”, „Weird Al” dansând alături de doi dansatori pe un fundal alb, moment asemănător cu videoclipul anterior al artistei.În prima scenă din filmul Reservoir Dogs, regizat de Quentin Tarantino, personajul Mr. Pink începe o dezbatere spunând că „piesa «Like a Virgin» este despre o fată căreia îi plac sculele mari. Tot cântecul este o metaforă referitoare la sculele mari. Fata este cu un tip, care i-o trage așa tare, încât o doare - ca prima dată”, cu toate că este contrazis de Mr. Blue, care-i zice că de fapt este „despre o fată care este foarte vulnerabilă”.La începutul episodului 8 din sezonul 5 al serialul tv Dădaca, Yetta cântă o parte din refren, sărbătorind faptul că se va recăsători.Piesa a fost inclusă în filmul muzical Moulin Rouge!, fiind interpretată de personajele Harold Zidler (Jim Broadbent) și Duce (Richard Roxburgh). Roxburgh a declarat că scena respectivă a fost cel mai distractiv de filmat din tot filmul. În filmul Bridget Jones: La limita rațiunii (2004), personajul principal, interpretat de Renée Zellweger, ajuns într-o închisoare thailandeză, le învață pe colegele ei de celulă versurile corecte ale piesei. „Like a Virgin” a fost inclus și într-un moment karaoke din filmul Iepurașul casei (2008).Rapperul Eminem a parodiat interpretarea Madonnei din turneul mondial Blond Ambition în videoclipul său, „Just Lose It”; îmbrăcat ca aceasta, Eminem imită coregrafia acesteia, încadrat de doi dansatori cu sâni falși, ca în varianta originală. La un moment dat, acesta coboară de pe pat, dar este împins accidental de Michael Jackson, interpretat tot de el, într-un sfeșnic, apărând astfel scântei puternice. Din cauza aceasta, părul lui Jackson ia foc, ceea ce-l determină să fugă de pe scenă.Mai multe seriale au numit episoade din acestea după titlul piesei, precum serialele americane Veronica Mars și Dawson's Creek, comedia canadiană Instant Star, sitcomurile americane Ellen și Grounded for Life, precum și un film sud corean. Într-un episod din sezonul patru al serialului american Anatomia lui Grey, personajul Cristina Yang cântă piesa în timp ce recoltează inimi de la cadavre. Odată cu refrenul, o stagiară, Lexie Grey, începe și ea să cânte alături de aceasta, ceea ce o face pe Yang să se uite urât la ea, determinând-o să se oprească.În martie 2009, la aniversare a 70 de ani ai revistei Glamour, Lindsay Lohan a recreat momentul de la deschiderea premiilor MTV din 1984, pozând într-o rochie inspirată de cea purtată de cântăreață la eveniment, având o postură asemănătoare cu una dintre mișcările făcute de Madonna. După celebra interpretare la celebrarea a 20 de ediții de MTV Video Music Awards a Madonnei, Christinei Aguilera și Britney Spears, la aniversarea a 25 de ani de MTV VMA, Katy Perry a interpretat piesa, cu toate că vocea acesteia a fost intens criticată. Rochia purtată de Rihanna la premiile MTV din 2010 a fost comparată cu cea purtată de Madonna în 1984.Pe 20 aprilie 2010, cântecul a fost inclus în episodul al cincisprezecelea din primul sezon al serialului nord american, Glee, în episodul dedicat special Madonnei, The Power of Madonna și a fost inclus pe EP-ul cu același nume.Cântecul a fost inclus în varianta pentru Broadway a filmului Priscilla, Queen of The Desert, alături de alte hit-uri ale artistei, precum "Holiday", "Material Girl și "Like a Prayer".
Cântecul, videoclipul precum și unele interpretări din turnee sunt considerate momente importante în istoria muzicii pop, piesa fiind adesea numită una din cele mai bune ale tuturor timpurilor, dar și una din cele mai de succes ale cântăreței.
1 Listele erau aranjate cronologic sau alfabetic, niciun cântec nefiind declarat câștigător.
„Like a Virgin” a fost un succes uriaș în America de Nord, atingând prima poziție în toate revistele importante care publicau topuri muzicale, inclusiv Cash Box (cinci săptămâni), Billboard (șase săptămâni), Radio & Records (trei săptămâni) și RPM (o săptămână).Piesa a atins locul 1 în majoritatea clasamentelor Billboard în care a intrat, devenind un succes de top 10 la radiourile de muzică R&B. Cântecul a staționat pe locul 1 în topul vânzărilor de discuri single timp de patru săptămâni și cu o săptămână mai mult pe aceeași poziție în topul difuzărilor radio; în urma succesului în topurile componente, „Like a Virgin” a debutat pe locul 40 în Billboard Hot 100 (cel mai bun debut al Madonnei în acest top până atunci) și a atins locul 1 șase săptămâni mai târziu, unde a staționat în total șase săptămâni (cea mai lungă perioadă pe locul 1 a cântăreței până la „Take a Bow”). Piesa a urcat relativ repede în clasamentul Hot 100, atingând locul 1 pe 22 decembrie. În ciuda succesului în topul vânzărilor și difuzărilor radio, „Like a Virgin” a fost un succes modest printre publicul matur, petrecând doar două luni în clasamentul Adult Contemporary, atingând doar locul 29. Cântecul a devenit al doilea hit ce atinge locul 1 în Billboard Hot Dance Club Play, după dubla față A „Holiday”/„Lucky Star” din 1983. Piesa a debutat în clasament pe 24 noiembrie 1984 pe locul 26, atingând top 10 săptămâna următoare. Pe 15 decembrie, „Like a Virgin” a atins treapta cu numărul 1, staționând pe această poziție până în ianuarie.Ulterior, Madonna a primit discul de aur pentru vânzările discului single. În clasamentul sfârșitului de an al revistei Cash Box piesa a ocupat locul 29. Like a Virgin” a fost al doilea cel mai de succes single al anului 1984 în Statele Unite conform Billboard, după „Careless Whisper” de George Michael, fiind clasată în clasamentul sfârșitului de an al ARC Weekly, pe primul loc.În ARC Weekly, cântecul a debutat pe locul 30, cel mai bun debut al Madonnei până atunci. În următoarea săptămână a ajuns în top 20, atingând treapta cu numărul 19. Piesa a atins locul 1 după trei săptămâni, la cinci de la intrarea în clasament. La fel ca în Billboard Hot 100, cântecul a staționat pe poziția maximă timp de șase săptămâni, coborând însă repede din top, ieșind din acesta după patru ediții de la ultima săptămână petrecută pe locul 1.„Like a Virgin” a debutat pe 24 noiembrie 1984 în topul oficial canadian, pe locul 71, în timp ce „Lucky Star” se afla în top 10. Debutul piesei a fost atunci, al doilea cel mai slab debut al Madonnei (după „Lucky Star”). Săptămâna următoare a urcat vertiginos pe locul 47, intrând în top 20 în ultima ediție a clasamentului din anul 1984, la doar cinci săptămâni de la debut, fiind atunci single-ul cu cea mai rapidă urcare pentru Madonna în Canada. În prima săptămână a anului 1985, „Like a Virgin” urca pe locul 4, devenind primul succes de top 5 al cântăreței în această țară. Săptămâna următoare a urcat două locuri, fiind oprit să ajungă locul 1 de cântecul de caritate „Do They Know It's Christmas”, cu toate că în următoarea ediție a reușit să-l detroneze, obținând astfel primul ei single care a atins locul 1 în Canada. Piesa a stat în top 10 încă patru săptămâni, coborând în afara acestuia în săptămâna de după debutul piesei „Material Girl” ieșind din top 30 doar după intrarea cântecului „Crazy for You” în clasament. Cu toate că avea concurență chiar de la două piese proprii, „Material Girl” și „Crazy for You”, ambele fiind în top 10 în același timp, „Like a Virgin” a rezistat în top 23 de săptămâni, ieșind din top doar la o săptămână după debutul piesei „Angel”.Piesa s-a bucurat de succes și în Australia, unde a atins locul 1, ocupând poziția timp de cinci săptămâni - cele mai multe pentru cântăreață după „Papa Don't Preach” și la egalitate cu dubla fațǎ A „Vogue”/„Keep It Together”, bucurându-se de același succes și în Brazilia și Japonia.
„Like a Virgin” a fost un hit și în Europa, cu toate cǎ răspunsul publicului nu a fost la fel de copleșitor ca cel din restul lumii. Cântecul a fost primul single al Madonnei care a intrat în clasamentele muzicale din Austria, Franța și Norvegia, în toate trei atingând locul 8. În Elveția, „Like a Virgin” a fost primul șlagăr de top 10 al cântăreței, fiind și ultimul până la „Into the Groove”. În clasamentul olandez, piesa s-a bucurat de mai mult succes, debutând pe locul 8 pe 1 decembrie, fiind cel mai bun debut al piesei, alături de cel din topul norvegian. De-a lungul lunii decembrie a staționat pe ultimele locuri din top 10, atingând treapta cu numărul 4 în a doua ediție din ianuarie, coborând însǎ apoi repede din clasament. Cele mai bune poziții ale cântecului în Europa au fost în Belgia, unde a atins locul 2 și Regatul Unit, unde a atins locul 3, devenind primul hit de top 5 al Madonnei în această țarǎ. Piesa a mai atins top 5 în Germania și Irlanda și top 20 în Italia și Suedia, în ambele țǎri fiind cea mai bună poziție a Madonnei de până atunci.
„Like a Virgin” a devenit primul hit de top 10 al Madonnei în unele clasamente precum cel canadian, elvețian și francez. În numărul din 7 decembrie 2000 al revistei Rolling Stone, cântecul a fost numit ca fiind al patrulea cel mai grozav cântec pop al tuturor timpurilor, fiind întrecut doar de The Beatles, The Rolling Stones și Nirvana. Mai târziu, piesa a fost clasată pe locul 8 în topul organizat de VH1, „100 cele mai grozave cântece ale anilor '80”. La aniversarea a 50 de ani de ediții ale revistei Billboard, „Like a Virgin” a fost poziționat pe locul 95 în Billboard Hot 100 All-Time Top Songs.

Limba croată (hrvatski jezik) este o limbă indo-europeană din ramura limbilor slave, grupul limbilor slave de sud, subgrupul occidental al acestora, vorbită de croați. Din punctul de vedere al sociolingvisticii, este în același timp una din variantele limbii abstand comune sârbilor, croaților, bosniacilor și muntenegrenilor, denumită tradițional prin termenul „limba sârbocroată”, și o limbă ausbau cu propriul său standard.
Croata este limba maternă a 5-6 milioane de vorbitori, fiind limbă oficială în Croația, în Bosnia și Herțegovina, în Serbia (Voivodina) și în Muntenegru. O vorbesc și minoritățile naționale croate din țările învecinate, precum și emigranți croați în Europa Occidentală, America de Nord, America de Sud și Australia. Și în România există o mică comunitate de vorbitori de croată, în județul Caraș-Severin.
Din punctul de vedere al variantelor sale regionale, croata cunoaște o împărțire în trei dialecte, štokavian, kajkavian și čakavian, și o împărțire supradialectală, în grupurile de graiuri (i)jekaviene, ekaviene și ikaviene. Baza limbii croate standard o constituie dialectul štokavian și graiurile (i)jekaviene.
Primele fragmente scrise în limba croată s-au păstrat în texte slavone din secolul al XI-lea. Cultura croată s-a dezvoltat în legătură cu creștinismul catolic adoptat de croați, iar limba croată a evoluat odată cu dezvoltarea literaturii în diversele dialecte. Standardul limbii croate s-a conturat în secolul al XIX-lea, în concordanță cu cel al limbii sârbe, de care în unele perioade ulterioare s-a apropiat, iar în altele s-a îndepărtat, în funcție de condițiile istorico-politice.
Din punctul de vedere al tipologiei lingvistice, croata este o limbă flexionară în aceeași măsură ca majoritatea limbilor slave și în grad mai mare decât limba română.
Numărul total al croaților este estimat la aproximativ șase milioane. Dacă despre cei din Croația și din celelalte foste republici iugoslave se poate afirma că vorbesc limba croată, nu se poate spune câți din alte țări limitrofe sau mai îndepărtate o vorbesc, exceptând cazurile unde numărul vorbitorilor a fost înregistrat în statistici. Croații sunt răspândiți în lume după cum urmează:
Mai există un număr estimat la 50-60 de mii de vorbitori de croată care trăiesc în landul austriac Burgenland și în regiuni limitrofe din Ungaria și Slovacia, care vorbesc o variantă regională standardizată a limbii, numită croată de Burgenland.
Croata este limbă oficială în Croația, în Bosnia și Herțegovina, în Muntenegru și în provincia Voivodina din Serbia. Este totodată una dintre limbile oficiale ale Uniunii Europene.
Croata mai are statut de limbă minoritară în Austria (Burgenland) și în Italia (Molise). În România, limba croată poate fi folosită în raporturile cu administrația publică locală, în localitățile unde ponderea celor care o au ca limbă maternă este de peste 20%. Este cazul în localitățile Carașova și Lupac din județul Caraș-Severin.
Dialectele limbii croate se disting după forma pronumelui interogativ referitor la subiectul nume de lucru: što – kaj – ča „ce”. Prin urmare sunt trei dialecte:
dialectul štokavian (štokavski), vorbit în cea mai mare parte a Croației și de către croații din Bosnia și Herțegovina;
dialectul kajkavian (kajkavski), în nord-vestul Croației, în principal la Zagreb și în împrejurimi;
dialectul čakavian (čakavski), în sud-vestul Croației, în principal la Rijeka, în Istria și în toate insulele.Există și o stratificare supradialectală, după modul în care a evoluat sunetul ĕ din limba slavă veche, notat cu litera ѣ (numită „iat”). Pronunțarea acesteia determină în limba croată:
grupul de graiuri (i)jekaviene ((i)jekavski), în care „iat” a evoluat în je, în unele cuvinte (čovjek „om”) și în ije, în alte cuvinte (rijeka „râu”). Sunt vorbite în unele părți din Croația, în principal la Dubrovnik și în cea mai mare parte a Bosniei și Herțegovinei.
grupul de graiuri ekaviene (ekavski), în care „iat” a devenit e (čovek, reka). Se vorbesc în unele părți din Croația, în principal la Zagreb și în împrejurimi.
grupul de graiuri ikaviene (ikavski), în care „iat” a evoluat în i (čovik, rika). Sunt răspândite în principal la Split, Šibenik, Zadar, Ogulin, în regiunea istorică Lika (în cea mai mare parte corespunzând cantonului actual Lika-Senj) și în unele părți din Bosnia și Herțegovina.Limba croată standard se bazează pe dialectul štokavian cu pronunțare (i)jekaviană.
Primele texte apar la croați în secolul al IX-lea, scrise în limba slavonă cu alfabetul glagolitic, dar nu s-au păstrat. Cele mai vechi texte glagolitice croate păstrate datează din secolul al XI-lea, majoritatea fiind gravate în piatră, ca de exemplu stela de la Baška (insula Krk). Este primul text în limba slavonă în care apar și elemente ale limbii poporului, fiind remarcabil prin dimensiuni și prin importanța textului, care conține prima mențiune păstrată despre poporul croat.
Din secolul al XII-lea începe să se folosească și alfabetul chirilic. Alfabetul latin se folosește abia din secolul al XIV-lea, coexistând o vreme cu primele două. Folosirea glagoliticului durează până la sfârșitul secolului al XV-lea, iar în unele regiuni de pe litoral, până la începutul secolului al XIX-lea.
Până în a doua jumătate a secolului al XV-lea, literatura este scrisă în slavona croată. Perioada culminantă a acesteia sunt secolele al XIV-lea și al XV-lea, reprezentată de lucrări precum Cartea de rugăciuni a cneazului Novak (1368, regiunea Lika din nord-vestul Croației), Evangheliarul din Reims (1395, denumit după orașul din Franța unde a ajuns până la urmă), Cartea de rugăciuni a cneazului Hrvoje (1404, Split din Dalmația) și prima carte de rugăciuni tipărită (1483). Croații erau singurii catolici din Europa care erau scutiți de a folosi limba latină ca limbă liturgică și alfabetul latin.
În secolele XII-XV, limba slavă de sud vorbită pe teritoriul fostei Iugoslavii se diferențiază în multe graiuri, grupate în dialectele care există și astăzi: čakavian, štokavian și kajkavian.
Primul dialect care se desprinde este cel čakavian, în care sunt scrise primele texte laice ale limbii croate, cu elemente de slavonă, în secolul al XIII-lea: Vedere asupra țării Istriei (1275) și Codicele din Vinodol (1288). Primul dicționar croat, lucrare a lui Faust Vrančić (1595), este în principal al dialectului čakavian.
Și dialectul štokavian este atestat mai întâi cu elemente de slavonă. Prima scriere completă în acest dialect este Cartea de rugăciuni croată de la Vatican, transcrisă din dialectul čakavian în anii 1380-1400, la Dubrovnik. Literatura croată în acest dialect se dezvoltă în regiunea dalmațiană a Dubrovnikului și în Slavonia .
Ultimul intră în literatura croată dialectul kajkavian, în 1578, cu lucrarea Postil, a lui Antun Vramec. Acest dialect se afirmă din cauză că regiunile în care se vorbește nu au căzut sub stăpânirea otomană. Din secolul al XVI-lea până la începutul secolului al XIX-lea este folosit de mulți scriitori, dintre care cei mai cunoscuți sunt Blaž Đurđević, Andrija Jambrešić și Tituš Brezovački.
Limba croată modernă, adică doar puțin diferită de cea de astăzi, începe să se impună în secolele al XIV-lea și al XV-lea. Prima ei atestare de seamă este Cartea de rugăciuni croată de la Vatican.
Primele elemente de standardizare apar în secolul al XVII-lea, numit și epoca Slavismului baroc, fiind ilustrate de literatura epocii. La formarea limbii croate moderne contribuie:
activitatea lingvistului Bartol Kašić. Acest cleric iezuit redactează prima gramatică a limbii croate (Institutionum linguae illyricae libri duo, Roma, 1604), bazându-se în principal pe dialectul štokavian, deși cu multe elemente čakaviene. Același Kašić traduce Biblia (1622-1636) în varianta (i)jekaviană a dialectului štokavian. O lucrare a lui Kašić care a influențat și mai mult dezvoltarea croatei literare este Ritul roman (1640, de peste 400 de pagini), prima traducere a unei cărți liturgice catolice într-o limbă vie.
lucrările altui iezuit, italianul Giacomo Micaglia (numit în croată Jakov Mikalja). Acesta publică dicționarul croat-italian-latin Thesaurus lingvae illyricae (Loreto, 1649; Ancona, 1651), bazat în esență tot pe dialectul štokavian cu pronunțare (i)jekaviană.
lucrările clericului franciscan Matija Divković, din Bosnia: povestiri inspirate din Biblie, predici și scrieri polemice, în spiritul Contrareformei.
Standardizarea limbii croate este strâns legată de trezirea conștiinței naționale a croaților, care se înscria în tendința generală din Europa primei jumătăți a secolului al XIX-lea. În 1812, Šime Starčević a publicat la Triest Noua gramatică ilirică. Era precursorul Reînnoirii naționale croate, promovată de Mișcarea ilirică, reprezentată mai ales de tineretul intelectual de origine burgheză.
Conducătorul mișcării a fost Ljudevit Gaj, lingvist, politician, ziarist și scriitor. În lucrarea sa Kratka osnova horvatsko-slavenskog pravopisanja (Compendiu de ortografie croato-slavă) (Buda, 1830), a propus alfabetul folosit de limba croată și astăzi, bazat pe alfabetul latin, cu diacritice preluate din alfabetele limbilor cehă și poloneză, precum și o ortografie bazată pe principiul fonemic, ce se vor aplica pe tot teritoriul locuit de croați, în locul grafiilor italiană, germană și maghiară folosite în diferitele regiuni.
În această perioadă s-a impus standardul unitar al limbii croate pe baza dialectului štokavian cu pronunțare (i)jekaviană, punându-se capăt literaturii în celelalte dialecte.
Ideologia Mișcării ilirice nu se mărginea la Croația. Idealul ei era unirea tuturor slavilor de sud într-o utopică națiune ilirică, de la sloveni la bulgari, care trăiau toți sub stăpâniri străine. Aspirațiile ei se potriveau cu cele ale unor intelectuali sârbi, ceea ce a dus, pe plan lingvistic, la ideea limbii sârbocroate. Există o convergență între reforma lui Vuk Stefanović Karadžić pentru limba sârbă, care a fundamentat standardul acesteia tot pe dialectul štokavian, și cea a lui Ljudevit Gaj. Aceasta se reflectă, de exemplu, în așa-numitul „Acord de la Viena”, din 1850, semnat de șapte cărturari croați și sârbi (printre care și Vuk Karadžić), la inițiativa lingvistului sloven Franc Miklošič, care stabilea unele norme comune pentru limbile croată și sârbă.
Începând cu această epocă, domeniul lingvistic și cel politic interferează până în ziua de azi, relația dintre limba croată și limba sârbă pendulând de la epocă la epocă între ideea unei limbi unice și cea a două limbi aparte, în funcție de evenimentele istorice prin care trec vorbitorii lor.
În a doua jumătate a secolului al XIX-lea se intensifică mișcările pentru independență. Mulți croați văd posibilă realizarea acesteia numai împreună cu ceilalți slavi de sud, în primul rând cu sârbii. Episcopul croat din Đakovo, Josip J. Strossmayer, elaborează în 1866 primul program de unificare a slavilor de sud din Imperiul Habsburgic, folosind termenul „iugoslav”, și înființează la Zagreb Academia Iugoslavă de Științe și Arte. În domeniul limbii se conturează două școli principale:
Școala numită „de la Zagreb” caută să dezvolte limba croată orientându-se după alte limbi slave (slovenă, rusă, cehă) și incluzând în standard elemente din dialectele čakavian și kajkavian.
Școala numită a „vukoviștilor croați” sau a „tinerilor gramaticieni” urmează ideile lui Vuk Karadžić. Influența lor este mare la sfârșitul secolului al XIX-lea și începutul secolului al XX-lea, reușind să impună definitiv standardul pe baza dialectului štokavian și ortografia pe principiul fonemic.
Apropierea limbii croate de limba sârbă se continuă după Primul Război Mondial, de data aceasta în cadrul Regatului sârbilor, croaților și slovenilor, devenit mai apoi Regatul Iugoslaviei, create sub egida Serbiei, țară învingătoare în război. Autoritățile de la Belgrad caută să impună ideea limbii sârbocroate, ba chiar să facă din limba sârbă cu pronunțare ekaviană limba întregului stat, ceea ce nu este pe placul croaților doritori de independență.
În timpul celui de-al Doilea Război Mondial se înființează așa-numitul Stat Independent al Croației, satelit al Germaniei naziste, în care se declanșează o prigoană cumplită împotriva minorității sârbe. Pe plan lingvistic se caută îndepărtarea cât mai accentuată a limbii croate de limba sârbă, prin așa-zisa „purificare” de elementele sârbești.
În Iugoslavia comunistă de după război, promovarea limbii sârbocroate și încercările de a estompa diferențele dintre sârbă și croată devin componente ale politicii lingvistice oficiale, acceptată și de comuniștii croați, după cum reiese și din „Acordul de la Novi Sad” (1954). Semnat de 25 de lingviști și scriitori, 18 sârbi și șapte croați, în acesta se stipulează că limba comună a sârbilor, croaților, muntenegrenilor și bosniacilor este sârbocroata, care se poate numi și croatosârbă, cu două variante literare, sârbă și croată. Se decide totodată și redactarea unui dicționar unic.
În urma relativei liberalizări a regimului în anii 1960, se manifestă nemulțumirea intelectualilor croați cauzată de dominația variantei sârbe a limbii în instituțiile de stat. În 1967, șapte lingviști și scriitori croați redactează „Declarația despre situația și denumirea limbii literare croate”, în care se cere egalitatea în drepturi nu a trei, ci a patru limbi din Iugoslavia: slovena, croata, sârba și macedoneana, și încetarea dominației limbii sârbe pe plan statal și în instituțiile federale. În anii 1970 (epocă numită „Primăvara croată”), limba literară croată este declarată entitate aparte.
Odată cu independența Croației, proclamată în 1991, se accentuează tendința de separare a limbii croate de cea sârbă, prin „purificarea” ei de „sârbisme” și „internaționalisme”, evitarea împrumuturilor, reintroducerea unor cuvinte croate ieșite din uz și crearea de cuvinte noi cu bază slavă.
Această secțiune tratează succint principalele aspecte fonologice, fonetice și prozodice ale limbii croate.
Limba croată are 32 de foneme, iar scrierea sa este în mare măsură fonemică. Literele și fonemele corespund între ele în felul următor:
R între două consoane sau la început de cuvânt, urmat de o consoană, poate fi vocalic, adică să constituie nucleul unei silabe, ca o vocală, de exemplu în vrt „grădină” și rzati „a necheza”.
Deși scrierea limbii croate este fonemică în principiu, totuși există unele excepții:Fiecare vocală poate fi scurtă sau lungă, dar cele lungi nu sunt marcate în scrisul obișnuit: zlato [zlaːto] „aur”, ruka [ruːka] „mână”.
Asimilările dintre consoane (vezi mai jos) nu sunt redate în scris la sfârșit de cuvânt: šef ga pita [ʃeːv] ga pita „șeful îl întreabă”, zec [zeːd͡z] ga gleda „iepurele se uită la el”.
Înaintea unei consoane palatale sau alveolopalatale, š și ž devin alveolopalatale: grožđe ['groʑd͡ʑe] „strugure”. Nici aceasta nu apare în scris.
Numele proprii din limbile străine care folosesc alfabetul latin se scriu ca în limba de origine, dar se pronunță cu sunetele limbii croate: Köln [keln], München [minhen].
La unele forme ale unor substantive și adjective se intercalează un a între două consoane, dar la alte forme acest a dispare. De exemplu, rădăcina cuvântului care înseamnă „bătrân” este starc-, nominativul său singular fiind starac, dar în cursul declinării a cade: starca „bătrânului” (genitiv), „pe bătrân” (acuzativ). În cazul rădăcinilor de feminine terminate cu două consoane, acest a apare la genitiv plural între cele două consoane: rădăcină sestr-, nominativ singular sestra „soră”, genitiv plural sestara.
Cuvintele masculine terminate cu -ao, -eo sau -io [ex. čitao sam „am citit” (subiect masculin), anđeo „înger”, cio „întreg”] erau cândva în istoria limbii terminate cu un l dur (čital, anđel, cil) care a evoluat în o, dar numai în poziție finală de cuvânt. Acest o redevine l dacă nu mai este în poziție finală, ci este urmat de o desinență sau de alt sufix: čitala sam „am citit” (subiect feminin), anđela „îngerului” (genitiv), „pe înger” (acuzativ), cijela „întreagă”.
Când două consoane, una surdă și una sonoră, ajung în contact prin adăugarea la un cuvânt a unei desinențe sau a unui sufix, prima consoană devine la fel cu cea următoare din punctul de vedere al sonorității (asimilare regresivă). Astfel,
De exemplu, în cuvântul vrabac „vrabie”, în cursul declinării, /b/ alternează cu perechea sa surdă /p/. Aceasta apare atunci când cade /a/ dintre /b/ și /t͡s/, acesta din urmă fiind surd și asimilându-l pe /b/: vrapca (genitiv singular).
Unele consoane aflate la sfârșitul formei de nominativ a unui substantiv sau la sfârșitul rădăcinii unui verb își schimbă natura sub influența unei vocale cu care începe o desinență sau un sufix. Cazuri mai frecvente:
K, g și h înaintea lui e devin postalveolare (de exemplu la cazul vocativ singular):
Aceleași consoane devin alveolare înaintea lui i (de exemplu la nominativ masculin plural):
Încă în perioada limbii proto-slave a avut loc o palatalizare înaintea lui /j/, numită și iodizare sau înmuiere. Aceasta face ca în limba actuală, consoanele de mai jos să devină:
d și t alveolopalatale: d > đ, t > ć, de exemplu, la gradul comparativ al adjectivelor: mlad „tânăr” > mlađi „mai tânăr”, žut „galben” > žući;
l și n palatale: l > lj, n > nj: posoliti „a săra” > posoljen „sărat”, jesen „toamnă” > jesenji „de toamnă”;
z și s postalveolare: z > ž, s > š: Pariz „Paris” > Parižanin „parizian”, disati „a respira” > dišem „(eu) respir”.
Accentul care cade pe una din silabele unui cuvânt are în limba croată un dublu caracter. Este de intensitate, adică nucleul silabei este rostit cu mai multă forță decât celelalte (ca în română), dar și tonic (numit și muzical), nucleul de silabă accentuată fiind pronunțat cu un ton mai ridicat sau mai coborât decât celelalte.
Accentul poate fi de patru feluri, combinații între caracterul descendent sau ascendent și durata nucleului de consoană (lung sau scurt). În mod obișnuit, accentul se notează în scris numai în lucrările de lingvistică, în manuale și dicționare. Semnele convenționale pentru accente apar în exemplele de mai jos.
scurt ascendent: žèna „femeie”.Există câteva limitări privitoare la accentuare, principalele fiind:
În cuvintele cu mai mult de o silabă, accentul descendent nu poate fi decât pe prima silabă.
În cuvintele polisilabice, accentul poate să cadă pe oricare silabă, în afară de ultima, regulă ce se poate aplica și cuvintelor străine, dar nu obligatoriu. Astfel, cuvintele franceze se pot accentua pe penultima sau pe ultima silabă.Și vocalele neaccentuate pot fi lungi sau scurte. Cele lungi se notează (nu în scrisul obișnuit) cu ¯ (žèna „femeie” / žénā „al/a/ai/ale femeilor”). O silabă lungă neaccentuată se poate găsi numai după o silabă accentuată.
După cum se vede din exemplul precedent, caracterul accentului și durata vocalelor au valoare funcțională, bunăoară să diferențieze, ca aici, două cazuri: nominativul singular de genitivul plural. Locul accentului are de asemenea valoare funcțională (vezi Declinarea adjectivelor).
Sunt și cuvinte care nu primesc niciodată accent, și altele care uneori se accentuează, alteori nu. Prima categorie o formează encliticele, adică pronumele personale neaccentuate, formele neaccentuate ale verbelor auxiliare și particula li, a doua fiind constituită din proclitice, adică prepozițiile, conjuncțiile și particula negativă ne. Ambele categorii de clitice formează, din punct de vedere prozodic, un singur cuvânt cu cuvântul cu sens lexical din grupul lor, purtând un singur accent: în cazul unui enclitic, accentul cade pe cuvântul cu sens lexical, în cazul unui proclitic, acesta este cel accentuat, dacă cuvântul cu sens lexical are accent descendent. Exemple:
particula negativă ne: ne‿zòvi (ne neaccentuat) „nu chema”, znȃm – nè‿znām (ne accentuat) „nu știu”;
prepoziții: bez‿náde (bez neaccentuat) „fără speranță”, grȃd – ȕ‿grād (u accentuat) „în oraș”.Printre conjuncții sunt și unele care nu se pot accentua, a „iar”, da „că, să” și i „și”, dar și acestea se accentueză înaintea unei pauze: životinje ȋ, što je važno, ljudi „animalele și, ceea ce este important, oamenii”.
Morfologia limbii croate se distinge de cea a limbii române prin mai multe caracteristici. Din punctul de vedere al tipologiei lingvistice, ambele sunt limbi flexionare, dar croata este flexionară în grad mai mare decât româna, cazurile substantivelor, adjectivelor și pronumelor, precum și persoanele verbelor distingându-se mai bine prin desinențe.
masculin, de regulă posibil de recunoscut după terminația consonantică la cazul nominativ singular: grad „oraș”. Aceleiași clase de declinare le aparțin și substantivele terminate în -ao, -eo și -io (vezi Alternanța l ~ o). Sunt și substantive masculine terminate în -a: prenume masculine (Nikola), nume de profesii (vojvoda „duce”) etc., care se declină ca femininele.
feminin, în general în cazul substantivelor terminate la nominativ singular în -a: ruka „mână”. Sunt și substantive feminine terminate cu o consoană la nominativ singular: radost „bucurie”, stvar „lucru”. Acestea aparțin unei clase de declinare aparte.
neutru (substantivele cu -o sau cu -e la nominativ singular): kolo „cerc”, polje „câmp”, care se declină ca masculinele cu consoană.
Aceasta se caracterizează prin șapte cazuri, iar substantivele sunt grupate în patru clase de declinare, după terminația de la nominativ singular. Iată declinarea a patru substantive regulate din două clase de declinare cu numărul cel mai mare de substantive.
Acuzativul singular al substantivelor masculine nume de animate este identic cu genitivul lor, în timp ce acuzativul singular al masculinelor nume de inanimate este la fel cu nominativul.
Desinența la genitiv plural este -ā lung. Lungimea vocalei este cea care deosebește în primul rând genitivul plural de cel singular la substantivele masculine și neutre, precum și genitivul plural de nominativul singular la cele feminine.
Cazul acuzativ este nu numai cel al complementului direct, ci și al complementului circumstanțial de loc al verbelor care exprimă deplasarea spre un loc: Došao je u grad „(El) a venit în oraș”.
Cazul instrumental este în principal cel al complementului circumstanțial instrumental (zlatom „cu aur”), și al complementului circumstanțial sociativ (s majstorom „cu meșterul”).
Cazul locativ (totdeauna cu prepoziție) este cel al complementului circumstanțial de loc al unui verb care nu exprimă deplasarea spre un loc (Oluja je načinila velike štete u gradu „Furtuna a provocat pagube mari în oraș”). Locativul mai este și cazul complementului indirect despre care se vorbește: o odmoru „despre odihnă”.
de apartenență: bratov kaput „paltonul fratelui”, lugareva kuća „casa pădurarului”, majčino pismo „scrisoarea mamei”. Acestea sunt formate de la substantive, prin adăugarea sufixului -ov sau -ev la cele masculine, și -in la cele feminine.
Adjectivele pot avea două forme, scurtă sau lungă. Cea scurtă se caracterizează prin terminația consonantică la nominativul masculinului singular, iar cea lungă prin terminația -i la același caz:
hrvatski „croat” – adjectiv cu formă lungă.Aproape toate adjectivele calificative au ambele forme, cea lungă fiind obținută prin adăugarea lui -i la forma scurtă: smeđ > smeđi „maro”. În cazul lor, forma scurtă este numită și nedefinită, iar cea lungă este numită și definită. Acesteia îi corespunde în română adjectivul substantivat, articulat cu articol hotărât sau cu articol demonstrativ. Exemplu în context: Kupio sam jedan šešir smeđ i jedan siv. Smeđi sam ubrzo izgubio, sivi nosim i danas „Am cumpărat o pălărie maro și una gri. Pe cea maro am pierdut-o curând, pe cea gri o port și astăzi”.
Adjectivele cu o singură formă sunt folosite și ca nedefinite, și ca definite. Adjectivele de apartenență au numai formă scurtă, iar cele terminate cu -ski, -nji și -ji, precum și adjectivele la gradul comparativ și la cel superlativ relativ (vezi mai jos) – numai formă lungă.
pentru adjectivele monosilabice cu vocală lungă: bȓz „rapid” > bȑžī „mai rapid”;
pentru adjectivele bisilabice terminate la masculin în -ak, -ek, -ok: kràtak „scurt” > krȁćī;
pentru adjectivele bi- și polisilabice: srȅtan „fericit” > srètnijī, oštròūman „isteț” > oštroùmnijī.Comparația se construiește cu termenul de comparație la genitiv cu prepoziția od (Kamen je tvrđi od zemlje) sau cu conjuncția nego + nominativ: Kamen je tvrđi nego zemlja „Piatra este mai tare decât pământul”.
Sunt și adjective al căror comparativ este neregulat prin faptul că are altă rădăcină decât adejctivul la gradul pozitiv: dobar – bolji „mai bun”, zao – gori „mai rău”, velik – veći „mai mare”, malen – manji „mai mic”, dug – dulji (care are și comparativul regulat duži) „mai lung”.
Superlativul relativ de superioritate se obține din forma de comparativ, cu prefixul naj-: bliži „mai apropiat” > najbliži „cel mai apropiat”. Sunt posibile trei construcții cu adjectiv la superlativ:
prepoziția od + substantiv la genitiv: Avion je najbrži od prijevoznih sredstava „Avionul este cel mai rapid dintre mijloacele de transport”;
prepoziția među + substantiv la instrumental: Avion je najbrži među prijevoznim sredstvima;
prepoziția između + substantiv la genitiv: Između dragoga kamenja najtvrđi je dijamant „Dintre pietrele prețioase, cea mai dură este diamantul”.
la forma lungă, genitiv singular, masculin și neutru, două variante: -ōg și -ōga. Varianta mai scurtă se folosește pentru un adjectiv care urmează alt adjectiv la același caz (exemplu: gramatika hrvatskoga standardnog jezika „gramatica limbii croate standard”);
la forma lungă, dativ/locativ singular masculin și neutru, trei variante: -ōm, -ōmu și -ōme, varianta a doua fiind mai frecventă la dativ, iar a treia la locativ (aceeași utilizare a variantei mai scurte ca la genitiv: u hrvatskome standardnom jeziku „în limba croată standard”);
la forma scurtă și la cea lungă, la dativ/intrumental/locativ plural, toate genurile, trei variante: -īm, -īma și -ima, ultimele două fiind diferite numai prin cantitatea lui i.
La nominativ, vocativ, instrumental și locativ, pronumele personale au numai forme accentuate, iar la genitiv, dativ și acuzativ au forme accentuate și forme neaccentuate.
când se scoate în evidență persoana: Ja njega dobro poznajem „Pe el îl cunosc bine”;
când se opun două persoane: Pozvao je nas, a ne njih „Ne-a invitat pe noi, nu pe ei”;
după prepoziții și conjuncții: Otišla je kući bez mene „S-a dus acasă fără mine”. Când accentul trece de pe pronume pe prepoziție, pronumele nu-și schimbă forma: bèz mene.La instrumental, persoana I singular, sunt două forme accentuate: cea scurtă se folosește după prepoziții, cea lungă fără prepoziție: Što se ne bi oženio mnome „De ce nu s-ar însura cu mine”.
La acuzativ persoana a treia singular, la masculin sunt două forme neaccentuate, iar la feminin trei.
Formele neaccentuate se folosesc în general în funcție de complement fără prepoziție, înainte sau după formele verbale care exprimă sensul lexical al verbului, pronunțându-se împreună cu acesta într-un singur cuvânt prozodic: Jȃ sam te čȅkao „Te-am așteptat”. Formele me, te, se, nj, nju se pot folosi și după prepoziții, în acest caz acestea din urmă fiind accentuate: prȅdā me „înaintea mea”, zȃ nj „pentru el”.
În ceea ce privește distribuția formelor ju și je „o” (acuzativ), je se folosește în general, iar ju în vecinătatea silabei je, anume înaintea verbului auxiliar je (On ju je dočekao „El a așteptat-o”) și după cuvintele care se termină cu silaba je: Ne voli limunadu, ali pije ju kad je vruće „Nu-i place limonada, dar bea când e foarte cald”.
Spre deosebire de română, în croată există un singur pronume reflexiv, cel din tabelul de mai sus care începe cu s. Acesta se referă totdeauna la subiectul propoziției, de orice gen, număr și persoană ar fi acesta: Naškodio si sebi „Ți-ai dăunat ție însuți”. Are formă neaccentuată la genitiv/acuzativ și la dativ. Cea de acuzativ se folosește la diateza reflexivă a verbelor: Ja sam se počešljao „M-am pieptănat”, Ti si se počešljala „Te-ai pieptănat” (feminin), Sestra se počešljala „Sora s-a pieptănat”, Dječaci su se počešljali „Băieții s-au pieptănat”.
interogative: Tko stoji pred vratima? „Cine stă înaintea ușii?”, Što je pred vratima? „Ce este înaintea ușii?”;
relative: Pitaj koga hoćeš! „Întreabă pe cine vrei!”, Reci što želiš! „Spune (ceea) ce dorești!”Declinare:
čiji, -a, -e, -i, -e, -a: Čiji je to pokrivač? „A cui e cuvertura asta?”, Došli smo u grad čiji su stanovnici poznati po marljivosti „Am venit într-un oraș / în orașul ai cărui locuitori sunt cunoscuți pentru hărnicia lor”;
koji, -a, -e, -i, -e, -a: Kojim ćeš vlakom putovati? „Cu care tren vei călători?”, Koji je stigao? „Care a sosit?”, Osušile su se ruže koje je sestra presadila „S-au uscat trandafirii pe care i-a plantat soră-mea”;
kakav, kakva, kakvo, kakvi, kakve, kakva: Kakve si ljude tamo vidio? „Ce fel de oameni ai văzut acolo?”, Kakav je taj most? „Cum e podul acela? / Ce fel de pod e acela?”;
kolik, kolika, koliko, koliki, kolike, kolika: Kolika je vaša kuća? „Cât de mare e casa voastră?”În general, acestea se declină ca adjectivele: čiji și koji ca cele definite, kakav și kolik ca cele nedefinite. Ca exemplu, declinarea lui koji:
Formele reduse de dativ/locativ ale acestui pronume (kȏmu, kȏme, kȏm) se deosebesc numai prin natura accentului de cele la aceleași cazuri ale pronumelui tko: kòmu, kòme, kȍm.
moj „(al) meu”, moja „(a) mea”, moje (neutru singular), moji „(ai) mei”, moje „(ale) mele”, moja (neutru plural);
tvoj „(al) tău”, tvoja „(a) ta”, tvoje (neutru singular), tvoji „(ai) tăi”, tvoje „(ale) tale”, tvoja (neutru plural);
njegov „(al) lui”, njegova „(a) lui”, njegovo (neutru singular), njegovi „(ai) lui”, njegove „(ale) lui”, njegova (neutru plural);
nje(zi)n „al ei”, nje(zi)na „(a) ei”, nje(zi)no (neutru singular), nje(zi)ni „(ai) ei”, nje(zi)ne „(ale) ei”, nje(zi)na (neutru plural);
naš „(al) nostru”, naša „(a) noastră”, naše (neutru singular), naši „(ai) noștri”, naše „(ale) noastre”, naša (neutru plural);
vaš „(al) vostru”, vaša „(a) voastră”, vaše (neutru singular), vaši „(ai) voștri”, vaše „(ale) voastre”, vaša (neutru plural);
njihov „(al) lor”, njihova „(a) lor”, njihovo (neutru singular), njihovi „(ai) lor”, njihove „(ale) lor”, njihova (neutru plural);
svoj, -a, -e, -i, -e, -a determină (ca adjectiv) sau reprezintă (ca pronume) obiectul (obiectele) posedat(e) de subiect, indiferent de genul, numărul sau persoana acestuia: Mi se brinemo za svoj posao, a vi se pobrinite za svoj „Noi ne vedem de treaba noastră, iar voi vedeți-vă de a voastră”. Celelalte pronume-adjective posesive reprezintă (respectiv determină) de regulă obiectul posedat de altcineva (altceva) decât subiectul propoziției. Poznajem tvoju sestru. „O cunosc pe sora ta.”
Ovaj „acest(a)”, ova „această (aceasta)”, ovo (neutru singular), ovi „acești(a)”, ove „aceste(a)”, ova (neutru plural) – se referă la ceea ce este lângă vorbitor.
Taj, ta, to, ti, te, ta exprimă depărtarea medie, referindu-se, de exemplu, la ceea ce este lângă interlocutor.
Onaj „acel(a)”, ona „acea (aceea)”, ono (neutru singular), oni „acei(a)”, one „acele(a)”, ona (neutru plural) – se referă la ceea ce este departe de vorbitor, de exemplu lângă o terță persoană (nu interlocutorul).
Majoritatea acestora se formează din pronume sau adjective pronominale interogative la care se adaugă anumite elemente de compunere:
kojigod „careva, vreun”, štogod „ceva, orice”.Exemple în propoziții: Netko te pozdravio „Te-a salutat cineva”, Ništa nećeš doznati „N-o să afli nimic”, Bit ću sretan ako se nađe ikakav bolji izlaz iz ovoga položaja „Voi fi fericit dacă se va găsi vreo ieșire mai bună din situația asta”, Amo dolaze svakakvi ljudi „Aici vin tot felul de oameni”, Možda će se naći gdjekoji oštar nož „Poate s-o găsi vreun cuțit ascuțit”, Znam od svega ponešto „Știu din toate câte ceva”, Uvijek brbljaju koješta „Mereu vorbesc aiurea”, Donesi štogod da pojedemo „Adu ceva, orice de mâncare”.
Mai sunt și locuțiuni nehotărâte formate cu pronume/adjective interogative, împreună cu anumite particule scrise separat, toate cu sensul dat în română de către „ori-”:
antepusă sau postpusă: bilo.Exemple în propoziții: Nikad me neće prevariti makar kolik lažac bio „N-o să mă păcălească niciodată, oricât de mare mincinos ar fi”, Samo da naiđemo na budi kakvu vodu „Numai să găsim orice fel de apă”, Došao tko mu drago, moja su mu vrata otvorena „Vină cine-o vrea, ușa mea îi e deschisă”, Daj mu to za bilo što sau Daj mu to za što bilo „Dă-i asta pentru orice”.
Numeralele jedan „un(u)”, jedna „una, o”, jedno (neutru), dva „doi”, dvije „două” tri „trei” și četiri „patru”, inclusiv când sunt ultima cifră a unui număr, se declină.
Numeralele corespunzătoare numerelor de la 11 la 19 au fost la origine sintagme, de exemplu jedьnъ na desęte > jedanaest „unsprezece”, mod de formare slav care a fost calchiat în română.
Numeralele corespunzătoare zecilor mai mari de 10 sunt cuvinte compuse, de exemplu dva „doi” + deset „zece” > dvadeset „douăzeci”. La unele, primul component a suferit schimbări fonetice, de exemplu šest „șase” + deset > šezdeset „șaizeci”.
Numeralele corespunzătore sutelor au o variantă cuvânt compus cu numeralul sto „sută” și una din două cuvinte, cu substantivul feminin stotina derivat de la sto: dvjesto sau dvije stotine 200, tristo sau tri stotine 300, četiristo sau četiri stotine 400.
Lui 1000 îi corespund două numerale sinonime: cuvântul slav tisuća și împrumutul din limba greacă hiljada. Ambele sunt substantive feminine și se declină ca atare. Tot așa este milijarda „miliard”, iar milijun „milion” este un substantiv masculin.
Numeralele corespunzătoare lui 1, 2, 3 și 4 se declină și se construiesc cu substantivul determinat (care poate avea atribut adjectival) după cum urmează.
Jedan, jedna, jedno și numerele care se termină cu această cifră se construiesc cu substantivul la același caz ca numeralul: Ostao je bez jedne ruke „A rămas fără o mână”, Dvadeset i jedna godina je prošla „Au trecut 21 de ani”.
la genitiv singular, dacă substantivul este masculin sau neutru: dva dječaka „doi băiețași”, tri sela „trei sate”;
la nominativ plural, dacă substantivul este feminin: dvije ruke „două mâini”, tri godine „trei ani”.
La alte cazuri ale acestor numerale, substantivul este la plural, la același caz ca numeralul: Vjetar puše sa svih četiriju strana „Vântul suflă din toate cele patru părți”.Numeralele cu formă de substantiv nu se acordă în caz cu substantivul asociat lor, ci acesta este la genitiv plural: Donio mi je stotinu poklona „Mi-a adus o sută de cadouri”, Sin mu je nestao s tisućama drugih mladića „Fiul lui a dispărut cu o mie de alți tineri”.
Numeralele pet „cinci”, šest „șase”, sedam „șapte”, osam „opt” și devet „nouă”, inclusiv când sunt ultima cifră a unui număr, și cele corespunzătoare zecilor, sunt invariabile, iar substantivul determinat de ele se pune tot la genitiv plural: Već deset dana puše jak vjetar „Deja de zece zile suflă un vânt puternic”, Imala je petnaest bijelih kokošiju „Avea cincisprezece găini albe”.
Aceste numerale au desinențele specifice adjectivelor cu formă lungă. Acestea se adaugă la numeralele cardinale. În peti „al cincilea”, šesti „al șaselea”, de la deveti „al nouălea” la dvadeseti „al douăzecilea” și în celelalte numerale corespunzătore zecilor (trideseti „al treizecilea” etc.), cuvântul de bază nu suferă schimbări. La sedmi „al șaptelea” (< sedam), osmi „al optulea” (< osam), stoti „al o sutălea” (< sto), tisući „al o miilea” (<tisuća) = hiljaditi (< hiljada), milijunti (< milijun) și milijardni (< milijarda) au loc mici schimbări (căderea lui a, t de legătură etc.) La treći „al treilea” (< tri) și četvrti „al patrulea” (<četiri) sunt schimbări mai importante, iar corespunzător lui jedan și lui dva există cuvinte cu altă rădăcină: prvi „primul”, respectiv drugi „al doilea”. Ca ultima cifră a unui număr se folosesc aceleași forme ca ale cifrelor singure: dvadeset prvi „al douăzecișiunulea”, trideset drugi „al treizecișidoilea”.
Acestea sunt dvoje „doi”, troje „trei”, četvero sau četvoro „patru”, petero sau petoro „cinci” etc. De la celelalte cifre, numeralele colective se formează asemănător cu petero/petoro, cu sufixul -ero sau -oro. Se folosesc, de exemplu, pentru a desemna două persoane sau grupuri de persoane de sexe sau de vârste diferite: stol za dvoje „masă pentru două persoane” (un bărbat și o femeie), Kako ih je sedmero sjedjelo oko vatre, [...] „Cum ședeau șapte în jurul focului, [...]”.
Acestea se formează de la numeralele colective, cu sufixul -ica (dvojica, trojica, četvorica) și au tot caracter colectiv, folosindu-se numai cu nume de ființe de sex masculin, care se pun la genitiv plural: tròjica dječákā „trei băiețași”.
Fiecare cifră are un nume substantiv feminin: jedinica, dvica, trica, četvrtica, petica etc.: praviti osmice „a face opturi” (cu patinele pe gheață).
Ca și în celelalte limbi slave, verbele limbii croate se caracterizează și prin categoria aspectului, care exprimă în principal gradul de realizare a acțiunii unui verb.
Un verb imperfectiv exprimă faptul că acțiunea era, este sau va fi în curs de desfășurare, ori efectuată în mod repetat: Majka je prala / pere / će prati rublje „Mama spăla / spală / va spăla rufe”. În română, acest aspect se exprimă formal numai la trecut, prin timpul imperfect.
Un verb perfectiv exprimă faptul că acțiunea a avut sau va avea loc o singură dată, într-un singur moment, sau că a început și s-a terminat / va începe și se va termina la momente date: Majka je oprala / će oprati rublje „Mama a spălat / va spăla (și va termina de spălat) rufe”. În română, acest aspect se poate exprima formal la trecut prin timpurile perfect compus sau perfect simplu.Prezentul propriu-zis este exprimat numai de verbele imperfective, în propoziții independente sau principale. Prezentul verbelor perfective se folosește numai în propoziții subordonate și exprimă o acțiune viitoare: Kad odspavam, bit će bolje „Când voi fi dormit, va fi mai bine”.
Majoritatea verbelor formează perechi perfectiv–imperfectiv cu același sens lexical, de exemplu pisati–napisati „a scrie”. Există câteva procedee de formare a verbelor de un aspect din verbe de celălalt aspect:
Unul din aceste procedee este adăugarea la verbul imperfectiv a unui prefix provenit dintr-o prepoziție. Astfel de prefixe sunt o- și na- din exemplele precedente, care schimbă numai aspectul verbului. Alte prefixe îi schimbă mai mult sau mai puțin și sensul: pisati „a scrie” > prepisati „a copia”. Din verbul astfel derivat se formează corespondentul său imperfectiv cu același sens, cu ajutorul unui sufix: prepisivati. Sufixul este plasat înaintea terminației -ti specifică infinitivului.
Sunt și verbe perfective cu un anumit sufix, care devin imperfective cu altul. De exemplu, sufixul -i- este specific perfectivului, iar -a- – imperfectivului: lupiti–lupati „a lovi”.
Verbele croate sunt repartizate în șase clase de conjugare regulate, după sunetul final al rădăcinii formei de infinitiv, plus o a șaptea, formată din verbe neregulate. Trei clase cuprind și subclase: prima cuprinde șapte subclase, a III-a – două, a V-a – patru.
Exemplu de verb regulat de conjugarea I, subclasa a II-a, la modurile și timpurile cele mai folosite:
Verbele neregulate sunt numeroase, ca și schimbările fonetice provocate de sufixe și desinențe.
Verbul auxiliar al perfectului compus este forma de indicativ prezent a verbului biti „a fi”, care are și forme scurte, neaccentuate, cele care apar mai sus. Pentru scoaterea mai puternică în evidență a persoanei, precum și în întrebări se folosesc formele accentuate ale verbului auxiliar: Mi jesmo sve završili „Noi am terminat totul”, Jeste li čuli? „Ați auzit?”.
La formele compuse (perfect compus și condițional), participiul activ se acordă în gen și număr cu subiectul.
Viitorul se formează în general din infinitivul fără i-ul final al verbului, urmat de forma scurtă, neaccentuată a verbului htjeti „a vrea” la indicativ prezent (Pjevat ćeš „Vei cânta”), dar în prezența pronumelui personal subiect, auxiliarul ajunge înaintea verbului, care ia în acest caz forma completă a infinitivului: Ti ćeš pjevati. „Tu vei cânta.”
Conjunctivului prezent românesc îi corespunde indicativul prezent în propoziții imperative la persoana a III-a (Neka mi piše! „Să-mi scrie!”) și în propoziții subordonate: Ne bi to smio biti razlog da se počnemo svađati „N-ar trebui ca acesta să fie un motiv să începem a ne certa”.Forme mai puțin folosite:
Viitorul II se formează din indicativul prezent al verbului biti „a fi” + participiul activ: budem tresao „voi fi scuturat”. Este folosit în propoziții subordonate. Cel al verbelor imperfective exprimă o acțiune simultană cu cea a unui verb la viitorul I, iar cel al verbelor perfective – o acțiune anterioară celei a unui verb la viitorul I.
Aoristul [tresoh „(eu) scuturai”], corespunzător perfectului simplu, este folosit în principal în narațiunea literară, pentru exprimarea acțiunilor trecute terminate, ca în limba română. În limba vorbită, cu aceeași valoare se folosește perfectul compus al verbelor perfective.
Imperfectul (tresijah „scuturam”) se folosește numai în limba literară. În vorbire, în locul imperfectului se folosește perfectul compus al verbelor imperfective.
Mai mult ca perfectul se formează în două feluri: din imperfectul verbului biti „a fi” + participiul activ (bijah/bjeh pisao „scrisesem”) sau din perfectul compus al verbului biti + participiul activ (bio sam pisao). Exprimă o acțiune trecută înaintea altei acțiuni trecute. În propoziție subordonată se înlocuiește de obicei cu perfectul compus.
Condiționalul perfect se formează din condiționalul prezent al verbului biti și participiul activ al verbului cu sens lexical: bio bi tresao „ar fi scuturat”. Când exprimă posibilitatea în trecut, de obicei se înlocuiește cu condiționalul prezent, și atunci timpul se deduce din context.
Ca în limba română, și în croată există adverbe primare, precum sad(a) „acum” și tamo „acolo”, dar majoritatea provin din alte clase gramaticale, în primul rând din adjective:
Forma de nominativ singular neutru a unor adjective cu formă scurtă se folosește și ca adverb, de exemplu: brzo „rapid, repede”.
Forma de nominativ singular masculin a unor adjective cu formă lungă terminate în -skī devine adverb prin scurtarea vocalei finale: bratskī „frățesc” > bratski „frățește”.Se mai formează adverbe de la:
substantiv: ljeto „vară” > ljetos „vara trecută”, ljeti „vara, în timpul verii”;
verb: ležati „a sta culcat” > ležećke „în poziția culcat”.Pe lângă cele simple (exemplele de mai sus) se mai formează adverbe și prin compunere:
prepoziție + substantiv la cazul cerut de prepoziție: bez „fără” + trag „urmă” > bestraga „fără urmă”;
prepoziție + adjectiv: na „pe” + sljep „orb” > nasljepo „fără a se uita; orbește”;
adverb + adverb: amo-tamo „ici-colo”.Adverbele de mod, de cantitate și unele de timp și de loc au grade de comparație. Comparativul de superioritate are forma comparativului adjectivelor corespunzătoare la nominativ neutru singular, iar superlativul relativ de superioritate se formează cu același prefix. Exemplu: brzo „repede” > brže „mai repede” > najbže „cel mai repede”. Câteva adverbe au drept comparativ alt cuvânt: mnogo „mult” – više „mai mult”, malo „puțin” – manje, loše = zlo „rău” – gore.
Întrebările referitoare la diferite complemente circumstanțiale încep cu următoarele adverbe: kad(a)? „când?”, gdje? „unde?”, kamo? „încotro?”, kud(a)? „pe unde, pe ce cale?”, odakle? „de unde?”, kako? „cum?”, koliko? „cât?”, zašto? „de ce (din ce cauză; cu ce scop)?”.
De la adverbe interogative se formează adverbe nehotărâte cu aceleași elemente cu care se formează și pronume nehotărâte:
nekad(a) „cândva”, negdje „undeva”, nekamo „undeva” (spre un loc nedeterminat), nekuda „pe oriunde, pe orice cale”, nekako „cumva”;
ikad(a), igdje, ikamo, ikuda, ikako – sensurile precedente, implicând ideea de „măcar”;
nikad(a) „niciodată”, nigdje „niciunde”, nikamo „niciunde” (spre niciun loc), nikako „nicicum”, nizašto „pentru nimic”;
svakad „totdeauna”, svugdje „peste tot”, svukuda „peste tot” (spre toate direcțiile), svakako „în toate felurile”;
kadgod „cândva, uneori”, gdjegod „undeva, oriunde”.Se mai formează și locuțiuni adverbiale nehotărâte cu particule având sensul „ori-”, cu care se formează și locuțiuni pronominale nehotărâte: ma kad(a) = bilo kad(a) „oricând”, ma kako = bilo kako „oricum”, ma gdje = bilo gdje „oriunde”, ma kuda = bilo kuda „pe oriunde”.
Formând complemente și atribute împreună cu substantive sau pronume, cele mai multe prepoziții se folosesc cu un singur caz al substantivului/pronumelui:
cu genitivul: bez ”fără”; blizu „în apropierea”; do „până la”; duž „de-a lungul, în lungul”; ispod „sub, de sub”; ispred „în fața, din fața”; iz „din, de la”; iza „dincolo de, în spatele”; između „între, dintre, printre”; iznad „deasupra, de deasupra”; kod „la, lângă”; pored „alături de”; poslije „după” (în timp); prije „înainte de” (în timp); protiv „împotriva”; radi „în scopul”; umjesto „în locul”; usred „în mijlocul”; zbog „din cauza”;
cu acuzativul: kroz „prin, printre, peste”; niz(a) „în josul”; uz(a) „lângă, aproape de, în apropiere de, în preajma, în susul, în contra, cu, alături de”;
cu locativul: prema „către”; pri „cu ocazia, în momentul”, „(de) pe lângă”.Alte prepoziții se folosesc cu două sau chiar trei cazuri, în funcție de sensul lor sau de natura verbului regent:
Observație: În cazul unor prepoziții există alternanță -a ~ ∅. Vocala a este adăugată prepoziției cu scopul pronunțării mai ușoare, atunci când cuvântul următor începe cu aceeași consoană ca cea cu care se termină prepoziția, cu o consoană de același tip sau cu un grup de consoane: s njim „cu el”, dar sa šalom „cu o glumă”, sa mnom „cu mine”.
Particula și modalizatorul sunt considerate în gramaticile croate ca o parte de vorbire aparte. Sunt definite drept cuvinte invariabile care indică atitudinea vorbitorului față de conținutul exprimării. Multora dintre ele în română le corespund adverbe sau locuțiuni adverbiale.
Particula li este neaccentuată și apare mai ales după un verb, care poate fi și auxiliar: Vidiš li? „Vezi?”, Jesi li pjevao? „Ai cântat?”, Neće li doći? „(Oare) n-o să vină?” Este folosită și după pronume sau adverbe interogative, ca întărire a acestora: Gdje li se samo skrila? „Unde s-o fi ascuns?”, Što li nam vrijeme nosi? „Oare ce ne aduce timpul?” Această particulă poate întări și un îndemn sau o exclamație: Trči li, trči! „Fugi, fugi!” Lijepa li si! „Ce frumoasă ești!”
Particula zar se găsește totdeauna la început de propoziție, întărind interogația și exprimând în același timp îndoiala sau mirarea: Zar ne vidiš? „Păi nu vezi?”, Zar ste zaista otišli? „Ați plecat într-adevăr?” Zar + ne adăugate unei propoziții enunțiative, o transformă pe aceasta în propoziție interogativă: Vidio si ga, zar ne? „L-ai văzut, nu?”Particule intensificatoare:
Tko god dođe, bit će svečano primljen „Oricine ar veni, va fi întâmpinat solemn”;
Iako su radili cijeli dan, ipak nisu stigli završiti posao „Deși au lucrat toată ziua, n-au reușit să termine treaba”;
Aceste prticule exprimă gradul unei calificări: gotovo „aproape”, jedva „abia”, još „și (mai)”, malo „puțin”, mnogo „cu mult”, naročito „mai ales”, osobito „deosebit de”, posve „cu totul”, potpuno „pe de-a-ntregul, complet”, previše „prea”, prilično „considerabil de”, sasvim „cu totul”, skoro „aproape”, veoma „foarte”, vrlo „foarte”. Exemple în propoziții: Ona je mnogo veća „Ea este cu mult mai mare”, Bio je vrlo malen „Era foarte mic”.
Particula da + verb la persoana a doua a indicativului prezent exprimă un îndemn: Da samo znaš što je napravio! „Trebuie să știi ce a făcut!” Cu persoana a doua a perfectului compus exprimă un ordin: Da si smjesta došao! „Să vii imediat!”
Particula neka exprimă un îndemn (Neka dođu! „Să vină!”), o permisiune (Neka radi što hoće! „Să facă ce vrea!”) sau un îndemn la a permite (Neka se djeca vesele! „Las” să se distreze copiii!”), cu referire la o terță persoană.
Particula hajde este sinonimă cu forma de persoana a 2-a singular a imperativului verbului doći „a veni” (Hajde, vlak nas neće čekati! „Hai(de), trenul n-o să ne aștepte!”), dar servește și la încurajare: Hajde, izdrži još malo! „Hai, mai rezistă puțin!”Particule afirmative și negative:
Particulele evo, eto, eno „iată, uite” exprimă trei grade de depărtare, ca pronumele-adjective demonstrative: Evo čovjeka! „Iată omul!” (aproape de vorbitor); Eto ti Marije, pa s njom možeš izaći! „Uite-o pe Marija! Poți ieși cu ea.” (aproape de interlocutor); Eno našega profesora! „Uite-l pe profesorul nostru!” (nici aproape de vorbitor, nici aproape de interlocutor). Folosită cu pronumele personale, evo se referă la persoana I, eto la a II-a, iar eno la a III-a: Evo mene! „Iată-mă!”; Eto tebe! „Iată-te!”; Eno njega! „Iată-l!” Aceste particule pot să se refere și la o propoziție sau o frază întreagă: Eto, sve sam vam rekao! „Iată, v-am spus totul!”; Evo, to je sve što znam! „Iată, asta e tot ce știu!”
Pas je doista vrlo sličan vuku „Câinele seamănă într-adevăr foarte mult cu lupul”;
Njihove su riječi, dakako, mnogo pomogle da se stvar razjasni „Bineînțeles, cuvintele sale au ajutat mult la lămurirea chestiunii”;
To se, vjerojatno, nikad neće saznati „Asta, probabil, nu se va afla niciodată”;
Istina, on o svemu tome nije imao ni pojma „Adevărul e că despre toate astea el nici habar nu avea”.
Această secțiune prezintă principalele caracterictici ale sintaxei limbii croate în comparație cu cele ale românei, privitor la tipurile de propoziții, părțile de propoziție, topica în aceasta și câteva propoziții subordonate.
Negarea predicatului se face în general cu particula negativă ne plasată înaintea sa: Ja na pitanja ne odgovaram „Eu la întrebări nu răspund”. Cu unele verbe, ne se îmbină, neschimbată cu verbele imati și htjeti, care își pierd prima silabă: imam „am” → nemam „n-am”, hoću „vreau” → neću „nu vreau”. Cu indicativul prezent al verbului biti, ne ia forma ni-: (je)si „ești” → nisi „nu ești”.
verbul auxiliar nemoj + infinitivul: Nemojte se ljutiti!Nemoj poate înlocui orice verb la imperativ negativ, care se înțelege din context: Nemojmo, braćo! „Să nu facem asta, fraților!”
Corespunzătoarea lui „nici” este particula ni corelată cu alt(e) cuvânt/cuvinte negativ(e) sau cu ea însăși: Nigdje se dosada takvo šta nije vidjelo ni čulo! „Niciodată până acum nu s-a văzut, nici nu s-a auzit așa ceva!”, Zatvorenik ne može birati ni goste ni prijatelje „Prizonierul nu-și poate alege nici oaspeții, nici prietenii”. „Nici” se exprimă cu i înaintea lui ne: Ali njih nitko i ne gleda „Dar la ei nici nu se uită nimeni”. Particula ni servește ca element prim de compunere și la formarea de pronume și adverbe nehotărâte: Nitko ništa nije krio! „Nimeni nu ascundea nimic!”, I nigdje nema nikoga! „Și nu e nimeni nicăieri!”. Prepozițiile despart particula ni de pronume/adverb: Ne možeš me zamijeniti ni sa čim „Nu mă poți înlocui cu nimic”.
Interogația totală se poate exprima prin intonație interogativă fără alt mijloc, dar și cu particule interogative. Exemple:
Ima li tu blizu kakva prazna cisterna? „Este prin apropiere vreo cisternă goală?”;
Zar misliš da je desetak godina vrijeme u kojem se može sve zaboraviti? „Crezi (oare) că vreo zece ani sunt destulă vreme ca să se poată uita totul?”.În astfel de propoziții se pot folosi unele pronume nehotărâte formate cu i-. Acesta implică sensul „măcar, cel puțin”: Je li išta pojeo?, echivalent cu Je li makar nešto pojeo? „A mâncat măcar ceva?”, Je li te itko čuo?, echivalent cu Je li te makar netko čuo? „Te-a auzit măcar cineva?”
Interogația parțială se exprimă cu pronume și adverbe interogative corespunzătoare părților de propoziție la care se referă (vezi mai sus Pronume și adjective pronominale interogativ-relative și Adverbe interogative).
Acest fel de propoziție se poate de asemenea exprima nu numai prin intonație, ci și cu ajutorul particulei li folosită în principal pentru interogație (Lijepa li si! „Ce frumoasă ești!”) și cu o particulă specifică, ta: Ta nismo više djeca! „Doar nu mai suntem copii!”
În general, aceast tip de propoziție exprimă ordinul sau interdicția, cu predicatul la imperativ: Pogledaj mi ruke! „Uită-te la mâinile mele!”, Nemojte se ljutiti na njih! „Nu vă supărați pe ei!”
da + indicativ prezent, referitor la persoana a treia: Odmah da dođu svi ovamo! „Imediat să vină toți încoace!”;
da + indicativ perfect compus, referitor la persoana a II-a [ordin sau interdicție mai categoric(ă)]: Da si se smjesta vratio kući! „Imediat să te întorci acasă!”, Da se nisi ni maknuo, jesi li čuo! „Nici să nu te miști, ai auzit?!”Un alt tip de propoziție imperativă exprimă o urare sau o dorință:
cu predicatul la participiul activ: Vrag ga odnio! „Să-l ia dracu’!”, Zdravi i veseli bili! „Să fiți sănătoși și veseli!”;
cu kad(a) + condițional prezent: Samo kad ne bih ovdje morao sjediti [...] „Numai de n-ar trebui să șed aici [...]”.
Subiectul gramatical este la cazul nominativ dacă este exprimat prin substantiv sau pronume. Dat fiind că în limba croată persoanele se disting foarte bine prin desinențele verbale, nu este necesar ca subiectul să fie exprimat totdeauna printr-un cuvânt aparte; se exprimă prin pronume personal numai când este scos în evidență. Exemple: Odlazim „Plec” (subiect inclus), Slično sam mislio i ja „La fel mă gândeam și eu” (subiect exprimat și prin pronume).
Cu predicatul exprimat prin verbele biti „a fi” și imati cu sensul „a exista” folosite impersonal, sau prin particula prezentativă evo, există un subiect logic, care poate fi și la alte cazuri decât nominativul:
la genitiv: Bit će bune „Va fi răscoală”, U uglovima ima dima „În colțuri este fum”, Evo romana mog kreveta „Iată romanul patului meu”;
la dativ: Zima mi je „Mi-e frig”.Predicatul poate fi verbal sau nominal. Numele predicativ, dacă este o parte de vorbire nominală, poate fi nu numai la nominativ (ex. Ja jesam vještac „Eu chiar sunt vrăjitor”), ci și la alt caz. Cu verbul copulativ biti poate fi:
un grup nominal la genitiv fără prepoziție: Starac je [...] bio dobre volje „Bătrânul [...] era binevoitor”;
un substantiv cu prepoziție: Ja sam bez volje „Eu sunt fără voință” (la genitiv), Još ste vi u snazi „Mai sunteți în putere” (la locativ).Cu alte verbe copulative, de exemplu postati „a deveni”, numele predicativ poate fi la instrumental fără prepoziție: Zidovi su postajali sve tamnijima „Zidurile deveneau tot mai întunecate”.
Subiectul și predicatul se acordă între ele în număr și persoană, iar la formele verbale la care se folosește participiul activ, acordul se face și în gen: Gazdarica je ustala „Stăpâna casei s-a sculat”. Lipsește însă acordul în construcția prezentativă cu pronume demonstrativ ca subiect, care rămâne invariabil, la neutru nominativ singular, și predicatul nominal cu verbul copulativ biti: Ovo je moj drug „Acesta e colegul/tovarășul meu”, No, to bi bila lijepa parada! „Ei, asta ar fi o paradă frumoasă!”.
Complementul direct este în general la acuzativ, ca în română: Htio sam razveseliti tetku „Am vrut s-o înveselesc pe mătușa”. Complementul direct este însă la genitivul numit „partitiv” când se subînțelege o cantitate nedefinită a ceea ce numește complementul: Čovjek ima snage onoliko koliko mora imati snage da bi izdržao do svojega kraja „Omul are atâta putere, câtă putere trebuie să aibă ca să reziste până la sfârșitul său”.
Complementul indirect poate fi la diferite cazuri, în afara nominativului și vocativului, în funcție de regimul verbului regent:
la genitiv fără prepoziție (de regulă cerut de verbe reflexive): Sjećate li se Tanje? „Vă amintiți de Tania?”;
la dativ (fără prepoziție): Brat bratu, otac sinu, sin ocu neće više vjerovati „Fratele pe frate, tatăl pe fiu, fiul pe tată n-o să-l mai creadă”;
la acuzativ (cu prepoziție): Bacio se čovjek u trošak „S-a băgat omul în cheltuieli”;
la instrumental fără prepoziție: Čitava kuća je najednom zamirisala kruhom „Dintr-odată toată casa a mirosit a pâine”;
la instrumental cu prepoziție: S poteškoćama se nije lako boriti „Cu greutățile nu e ușor să te lupți”;
la locativ (cu prepoziție): Sve govore o srcu [...] „Toate vorbesc despre inimă [...]”.În privința complementului circumstanțial de loc exprimat prin substantiv sau pronume, este de menționat folosirea cazurilor acuzativ și locativ. Primul se folosește cu verbe care exprimă deplasarea spre un loc, al doilea – cu verbe care nu exprimă deplasarea în general sau nu deplasarea spre un loc (vezi mai sus Prepoziții).
Și adjectivele care pot avea complement își au regimul lor. De exemplu krcat „încărcat, plin până la refuz” cere instrumentalul (krcat košarama „încărcat cu coșuri”), željan „doritor” – genitivul (Dečko bio željan svijeta „Copilul era doritor să vadă lumea”), umoran „obosit” – genitivul cu prepoziția od. Tot genitivul cu od poate fi folosit după adjectivele la gradul comparativ: Kamen je tvrđi od zemlje „Piatra este mai tare decât pământul”.
Atributul substantival sau pronominal poate fi la genitiv fără prepoziție (ugao ulice „colțul străzii”, čaša vina „un pahar de vin”, čovjek dobre naravi „om cu caracter bun”), la genitiv cu prepoziție (kutija od šibica „cutie de chibrituri”) sau la alt caz cu prepoziție: žena s madežom „femeia cu aluniță” (instrumental).
Topica depinde de rolul semantic, de temă sau de remă, care i se dă uneia sau alteia din părțile propoziției și/sau de intenția vorbitorului de a scoate sau nu în evidență o parte sau alta.
Deși în limba croată topica este destul de liberă, ea rămâne o limbă SVO, adică topica este subiect + predicat + complement direct sau indirect, în următoarele condiții:
Și subiectul și complementul sunt cunoscute de interlocutori, deci nu se pune problema rolurilor de temă și de remă.
Propoziția este neutră, adică nu este scoasă în evidență niciuna din părțile de propoziție.
Din punct de vedere prozodic, toate trei părțile de propoziție sunt accentuate.Exemplu: Narod glasa za republiku „Poporul votează pentru republică”.
Aceeași este topica dacă, rămânând îndeplinite condițiile 2-7, de exemplu propoziția de mai sus răspunde la întrebarea „Ce face poporul?”, adică în răspuns subiectul este tema, iar predicatul + complementul rema. De regulă, tema precede rema.
Dacă subiectul este rema, el ajunge după predicat: Za republiku glasa narod „Pentru republică votează poporul”.
Dacă complementului i se atribuie rolul de temă, el ajunge pe locul întâi: Slavko vidi Olgu. Olgu vidimo i mi „Slavko o vede pe Olga. Pe Olga o vedem și noi”.
Dacă predicatul este un așa-zis „verb existențial”, ordinea este predicat + subiect: Pojavilo se sunce „A apărut soarele”.
Dacă predicatul este o particulă, el de asemenea stă pe primul loc: Evo romana mog kreveta (subiect logic la genitiv) „Iată romanul patului meu”.
Dacă predicatul exprimă existența sau disponibilitatea subiectului, iar complementul este unul circumstanțial de loc sau de timp, acesta se plasează înaintea predicatului, iar subiectul după: Na stolu leži knjiga „Pe masă stă o carte”, U frižideru ima šunke (subiect logic la genitiv) „În frigider este șuncă”.
Dacă în propoziție sunt două complemente, ambele stau după predicat: Perušina pruži materi ruku „Perušina întinde mâna către maică-sa”.
Dacă în propoziție există unul sau două complemente circumstanțiale exprimat(e) prin adverb(e), acesta stă / acestea stau:
înaintea predicatului, când acesta este la o formă simplă: Dragonoška malo jede „Dragonoška mănâncă puțin”;
între verbul auxiliar și partea predicatului care poartă sensul lexical, când acesta este la o formă compusă: Mjesec će noćas kasno izaći „Luna va răsări târziu la noapte”.Alte părți de propoziție stau în general cât mai aproape de cuvântul care le subordonează.
Atributul adjectival stă înaintea cuvântului determinat: Lišće pada u otvoren bunar „Frunzele cad în fântâna deschisă”.
Dacă un cuvânt are mai multe atribute adjectivale, toate stau înaintea cuvântului determinat, cele cu un sens mai larg precedându-le pe cele cu un sens mai restrâns: Spomenuo bih još neka terminološka rješenja, dijelom preuzeta iz prethodne hrvatske gramatičarske tradicije „Aș mai aminti încă câteva rezolvări terminologice, preluate parțial din tradiția gramaticală croată anterioară”.
Când un adjectiv pronominal și unul propriu-zis determină același cuvânt, primul îl precede pe al doilea: Pokupit će tvoje bijelo platno „Va cumpăra pânza ta albă”.
Adverbele cu funcția de complement al adjectivului stau înaintea acestuia: Ljudi su ga upotrebljavali u sasvim druge svrhe „Oamenii îl foloseau în cu totul alte scopuri”.
Atributul substantival și cel adverbial stă după cuvântul determinat: Tišina nad Aljmašem ogromna je „Liniștea de deasupra Aljmašului este uriașă”, Vratio sam se na poziv odavde „M-am întors la o chemare de aici”.
Orice parte de propoziție poate fi scoasă în evidență prin accentuarea sa mai puternică și plasarea ei în altă poziție decât cea pe care o ocupă atunci când nu este scoasă în evidență.
Cu complement în propoziție, subiectul se scoate în evidență prin plasarea sa după predicat, iar a complementului înaintea predicatului: Šunku donosi Slavko „Șunca o aduce Slavko”.
Fără complement în propoziție, pentru a scoate în evidență predicatul, acesta se plasează înaintea subiectului: Uređuju željezničari „Fac ordine feroviarii”.
Având complement, predicatul se scoate în evidență plasându-l după complement: Slavko Olgu prezire „Slavko pe Olga o disprețuiește”.
Numele predicativ se scoate în evidență plasându-l înaintea verbului copulativ: Dug je život! „Lungă mai e viața!”.
Pentru a scoate în evidență complementul direct, acesta se plasează înaintea predicatului: Republikance vodi Stipa „Pe republicani îi conduce Stipa”, Ova knjiga zlata vrijedi „Aur valorează cartea aceasta”.
Complementul circumstanțial este scos în evidență prin plasare la începutul propoziției: Sa svakim nešto dijeliš „Cu fiecare împarți ceva”.
Atributul adjectival se scoate în evidență prin plasarea sa după cuvântul determinat: Ivina kuća ima pročelje visoko „Casa lui Ivo are fațadă înaltă”.
Encliticele stau de regulă imediat după primul cuvânt accentuat din propoziția din care fac parte: Mi te ništa ne pitamo „Noi nu te întrebăm nimic”, Vratio sam se u sobu „M-am întors în cameră”, Jeste li dobro putovali? „Ați călătorit bine?”. Ele mai pot sta și după conjuncții care leagă propoziții, sau după alte cuvinte care introduc subordonate, chiar neaccentuate, în afară de i „și” și a „iar”: Neki su kolege već dobili upalu ... pa su ih operirali „Unii colegi au făcut inflamație și i-au operat”, Kako ste saznali da ću biti u Zagrebu? „Cum ați aflat că voi fi în Zagreb?”, Nikada nisam znao gdje sam „Niciodată n-am știut unde sunt”.
particula li + verb auxiliar + pronume personal: Pitam se da li ćete mu vi moći pomoći „Mă întreb dacă veți putea voi să-l ajutați”;
pronume personal + verbul auxiliar je: Vidio ga je samo jednom „L-a văzut numai o dată”;
altă formă enclitică de verb auxiliar + pronume personal: Znao sam da ćete je potražiti „Știam că o veți căuta”.Când sunt asociate două pronume personale neaccentuate, inclusiv cel reflexiv:
în dativ + în acuzativ: Dajte mi ga! „Dați-mi-l!”, On joj se nasmješao „El i-a zâmbit”;
în genitiv + în acuzativ: Djeca su ga se nagledala „Copiii s-au săturat să se mai uite la el”.Procliticele se plasează în felul următor:
prepozițiile înaintea cuvântului cu care formează un complement sau un atribut: Pismo je držao u ruci „Scrisoarea o ținea în mână”;
conjuncțiile înaintea cuvântului pe care îl leagă de cel precedent sau pe primul loc al propoziției pe care o leagă de alta: Plač i glad na sve strane „Plânset și foame în toate părțile”, Moram priznati da će i to biti lijepo „Trebuie să recunosc că și asta va fi frumos”, Ako ga sretneš, pozdravi ga i od mene „Dacă-l întâlnești, salută-l și din partea mea”;
particula ne înaintea cuvântului negat: Ne marim ja za to „Nu-mi pasă mie de asta”. În cazul predicatului la o formă compusă, verbul auxiliar îl urmează pe ne, unit cu acesta în cazul unor forme (vezi mai sus Propoziția negativă), separat la condițional: Kad bi se ljepota sastojala samo u veličini, onda se vodopadi ne bi mogli mjeriti sa Nijagarom „Dacă frumusețea ar sta numai în mărime, atunci cascadele nu s-ar putea măsura cu Niagara”.
Iată câteva construcții diferite de cele din română ale unor propoziții subordonate.
Cea mai simplă este una asemănătoare cu cea din română, când conjuncția subordonatoare este da, însă predicatul este la indicativ prezent cu valoarea conjunctivului din română: Izađe da se prošeta gradom „Iese în oraș să se plimbe”.
Înaintea conjuncției poate fi adverbul zato „de aceea” sau pronumele demonstrativ to cu prepoziția radi „pentru”: Oči su zato da gledaju „Ochii sunt ca să privească”, Dječak požuri radi toga da prije mraka stigne kući „Copilul se grăbește ca să ajungă acasă înainte de a se întuneca”.
Cu conjuncția da, predicatul acestei subordonate poate fi și la condițional prezent: Možda sve ovo radim samo zato da bih pokazao svoju superiornost svijetu „Poate fac toate acestea numai ca să arăt lumii superioritatea mea”.
Cu conjuncția kako, predicatul poate fi numai la condițional: Kako se dječak ne bi ugušio, oni na poklopcu ostave otvor velik kao šaka „Pentru ca să nu se înăbușească copilul, lăsară în capac o deschizătură cât palma”.
Mai este și o construcție cu li și cu predicatul la condițional forma negativă, dar fără sens negativ: Ispuhujem dim cigarete u okno ne bih li ga barem malo zatamnio „Suflu fumul țigării spre geam, ca măcar puțin să-l întunec”.Propoziția circumstanțială consecutivă poate avea predicatul la indicativ prezent (Škola je tako dosadna da svi jedva čekamo svježi zrak, slobodu „Școala e atât de plictisitoare, încât abia așteptăm aerul proaspăt, libertatea”) sau la condițional prezent cu valoarea conjunctivului românesc: Nisam ratnik da bih vjerovao u pobjedu „Nu sunt războinic, ca să cred în victorie”.
Propoziția circumstanțială condițională se poate introduce cu conjuncția ako și cu predicatul la indicativ prezent sau viitor (Ako pišeš, misli i na čitatelja „Dacă scrii, gândește-te și la cititor”, Ako ćete trčati, onda ćete steći kondiciju „Dacă veți alerga, veți avea condiție fizică”), ori la condițional: Ako bi itko u Grčkoj mogao reći da je star i sit života, onda bih ja to mogao reći „Dacă cineva din Grecia ar putea spune că e bătrân și sătul de viață, atunci eu aș putea s-o spun”. Această subordonată mai poate fi construită și cu conjuncțiile kad(a) cu condiționalul (Kada bi zemlja bila ravna, vidio bih Afriku [...] „Dacă pământul ar fi plat, aș vedea Africa [...]”), sau da cu indicativul: Da ga čujem, mislim da bih umrla „Dacă l-aș auzi, cred că aș muri”. Mai sunt și condiționale construite cu li, cu indicativul: Pišeš li, onda misli i na čitatelja „Dacă scrii, gândește-te și la cititor”.
În registrul de limbă îngrijit, se obișnuiește să se exprime procesul subordonat cu infinitivul oricând este posibil, în general când subiectul său este același cu cel al verbului regent, și când acesta exprimă:
o stare sufletească: Pa kako se nije bojao doći ovako po danu ovamo „Păi cum de nu s-a temut să vină așa pe ziuă încoace”;
obligația subiectului verbului regent: Danas moramo otići po onu cijev [...] „Astăzi trebuie să mergem după țeava aceea [...]”;
începerea/încetarea unei acțiuni: Zašto sam – onako mlad – prestao pisati? „De ce am încetat să scriu așa de tânăr?”;
competența: Znale su mi mnoge noći oteti počinak „Au știut multe nopți să-mi răpească odihna”;
încercarea: Pokušao sam pokrenuti udove „Am încercat să-mi mișc membrele”.Tot cu infinitivul se exprimă procesul subordonat cu subiect nedefinit, atunci când verbul regent este impersonal și exprimă obligația, astfel exprimându-se o obligație generală: Prije svanuća treba sakriti pušku „Trebuie ascunsă pușca înainte de ivirea zorilor”, Valja spasavati obraz grada „Se cuvine să se salveze onoarea orașului”.
În limba croată se găsesc cuvinte slave vechi din variate domenii: svjet „lume”, drvo „copac, lemn”, jelen „cerb”, čovjek „om”, glava „cap”, mali „mic”, mjesto „loc”, britva „brici”, lov „vânătoare”, pepeo „cenușă”, orati „a ara”, krava „vacă”, tkati „a țese”, stol „masă”, prag „prag”, trgovati „a târgui”, put „drum”, boj „luptă”, otac „tată”, misao „gând”, plesati „a dansa”, crkva „biserică” etc.
Limba croată standard fiind bazată pe dialectul štokavian, majoritatea cuvintelor provine din acesta, dar include și cuvinte din celelalte dialecte, de exemplu kukac „gâză” din cel kajkavian, sau spužva „burete” din cel čakavian.
Ca în română, de la un cuvânt-bază, prin adăugarea unui sufix sau/și prefix, ori suprimarea unui sufix, se formează cuvinte din aceeași familie lexicală ca și cuvântul-bază.
Modul cel mai frecvent de derivare este adăugarea de sufix sau schimbarea de sufix, prin care se formează:
nume de acțiune: izdavati „a publica, a edita” > izdavanje „publicare, editare”, početi „a începe” > početak „început”, šetati se „a se plimba” > šetnja „plimbare”, događati se „a se întâmpla” > događaj „întâmplare, eveniment”, ženiti se „a se însura” > ženidba „însurătoare”;
nume de agent: slušati „a asculta” > slušatelj „ascultător”, predavati „a preda, a conferenția” > predavač „cel care predă, conferențiar”, vladati „a domni” > vladar „domnitor”;
de la adjective: naivan „naiv” > naivnost, pun „plin” > punoća „starea de a fi plin, deplinătate”, tuđ „străin” > tuđica „cuvânt străin”, pijan „beat” > pijanstvo „beție, alcoolism”;
nume de agent: zlato „aur” > zlatar „aurar”, folklor > folkloraš „membru de ansamblu folcloric”;
substantive feminine: šef > šefica „șefă”, bog > boginja „zeiță”, kandidat > kandidatkinja;
de la substantive: mir „pace” > miran „pașnic”, društvo „societate” > društven „sociabil”, beton > betonski „de beton”, Amerika > američki „american”, miš > mišji „șoricesc, de șoarece”, lipa > lipov „de tei”;
de la verbe: plakati „a plânge” > plačljiv „plângăcios”, objasniti „a explica” > objašnjiv „explicabil”, pisati > pisaći (stol) „(masă de) birou” (literal „masă pentru scris”);
de la substantive: karta > kartati se „a juca cărți”, boja > bojiti „a colora”, mač „spadă” > mačevati se „a se lupta cu spada”, torpedo „torpilă” > torpedirati „a torpila”;
de la adjective: gladan „flămând” > gladnjeti „a flămânzi”, kiseo „acru” > kiseliti „a acri”;
de la alte verbe: gurati „a împinge” > gurkati „a împinge puțin”, pjevati „a cânta” > pjevuckati „a fredona”.Iată un exemplu de familie lexicală formată prin sufixare. De la substantivul drvo „copac, lemn”, se formează astfel șase cuvinte, dintre care trei de la cuvinte deja sufixate:
Este carasteristică pentru limba croată formarea de substantive de la verbe prin derivare regresivă, adică suprimarea sufixului de infinitiv. Exemplu: napadati „a ataca” > napad „atac”.
Prefixarea este un procedeu mai puțin productiv decât sufixarea, dar este totuși un mijloc important de formare a cuvintelor.
numai gramatical, atunci când schimbă doar aspectul unui verb, fără să-i schimbe sensul lexical;
parțial gramatical și parțial lexical, când schimbă și aspectul, și sensul lexical (vezi mai sus Aspectele verbelor);
numai lexical.La alte părți de vorbire, prefixarea este numai lexicală, inclusiv în sensul că nu transferă cuvântul în altă clasă gramaticală.
Majoritatea prefixelor sunt prepoziții la origine și pot avea variante fonetice determinate de sunetul cu care începe cuvântul prefixat. Prin adăugarea unui prefix, se pot obține:
substantive: učenik „elev” > suučenik „coleg de clasă”, predsjednik „președinte” > potpredsjednik „vicepreședinte” (prefixul pod- „sub”, cu desonorizarea lui [d] de către [p]);
diminutive: gluh „surd” > nagluh „puțin surd”, lud „nebun” > sulud „puțin nebun”;
altele: posljednji „ultim” > pretposljednji „penultim” (prefixul pred- cu desonorizarea lui [d] de către [p]);
verbe: baciti „a arunca” > izbaciti „a arunca afară”, lijepiti „a lipi” > odlijepiti „a dezlipi”, pljuvati „a scuipa” > popljuvati „a scuipa pe”, dati „a da” > predati „a preda”, kazati „a zice” > pretkazati „a prezice”, letjeti „a zbura” > uletjeti „a zbura în (interiorul a ceva)”;
adverbe: lako „ușor” > olako „(în mod) ușuratic”, daleko „departe” > predaleko „foarte departe”, jučer „ieri” > prekjučer „alaltăieri”.
Prin derivare parasintetică se formează cuvinte adăugându-se unui cuvânt-bază un sufix și un prefix în același timp. Exemple:
substantiv de la substantiv: do- „până la” + koljeno „genunchi” + -ica > dokoljenica „ciorap până la genunchi”;
adjectiv de la substantiv: bez- „fără” + voda „apă” + -an > bezvodan „lipsit de apă”;
verb de la adjectiv: o- + bez- + hrabar „curajos” + -iti > obeshrabriti (cuvânt cu două prefixe) „a descuraja”;
În limba croată, compunerea este mai productivă decât în română. Se poate efectua prin:
îmbinarea nemijlocită a două cuvinte: duhan „tutun” + kesa „pungă” > duhànkesa „pungă pentru tutun”;
îmbinarea printr-o vocală de legătură, care este în general o: riba „pește” + o + lov „vânătoare” > rȉbolōv „pescuit”.Elementele cuvântului compus pot fi:
un substantiv și un adjectiv: krvožedan (< krv „sânge” + žedan „însetat”) „însetat de sânge”;
un substantiv și un verb: dangubiti (< dan „zi” + gubiti „a pierde”) „a pierde vremea, a lenevi”;
un numeral și un substantiv: dvostolica (< dva „doi” + stolica „scaun”) „scaun pentru două persoane”, prvoborac (< prvi „prim” + borac „luptător”) „luptător din primele zile (ale revoluției sau războiului)”;
un verb și un substantiv: palikuća (< paliti „a aprinde” + kuća „casă”) „incendiator”;
un adverb și un verb: zloupotrjebiti (< zlo „rău” + upotrjebiti „a folosi”) „a abuza de”;
o prepoziție și un substantiv: nizbrdo (< niz „în jos” + brdo „deal”) „la vale”;
o prepoziție și un adverb: udesno (< u „în” + desno „la/în dreapta”) „spre dreapta”;
o prepoziție și un pronume: zatim „după aceea”.Pe lângă aceste cuvinte compuse, care au un singur accent, există și compoziții cu elementele mai puțin sudate, în care fiecare își păstrează accentul propriu. Acestea se scriu cu cratimă: spȍmēn-plȍča „placă comemorativă”, drùštveno-polìtičkī „social-politic”.
Prin acest procedeu se formează cuvinte compuse și derivate cu sufix în același timp. În afara sufixului, acestea pot avea drept bază:
un grup nominal cu atribut adjectival: srednji vijek „Evul Mediu” > srednjovjekovni „medieval”;
un nume de localitate de tip grup nominal cu atribut adjectival > nume de locuitor al localității: Stari Grad > Starograđanin;
un substantiv și un verb: očigledan (< oči „ochi” + gledati „a privi” + -an) „evident”;
un adjectiv și un substantiv: oštrouman (< oštar „ascuțit” + um „minte” + -an) „cu minte ascuțită”;
un pronume și un substantiv: ovozemaljski (< ova „aceasta” + zemlja „pământ” + -ski) „de pe lumea aceasta”;
un numeral și un substantiv: jednosmjeran [< jedan „unu” + smjer „sens (de deplasare)” + -an] „cu sens unic”;
un adverb și un substantiv: malokrvan (< malo „puțin” + krv „sânge” + -an) „anemic”;
un adverb și un verb: lakomislen (< lako „ușor” + misliti „a gândi” + -en) „nechibzuit”.Acestui mod de formare îi aparțin și cuvinte compuse + sufix zero, adică cu al doilea element constituit dintr-o rădăcină. Exemple:
substantiv + rădăcină verbală: voda „apă” + voditi „a conduce” > vodovod „rețea de distribuție a apei”;
adjectiv + rădăcină substantivală: lijevi „stâng” + ruka „mână” > ljevoruk „stângaci”;
adverb + rădăcină verbală: pravo „corect” + pisati „a scrie” > pravopis „ortografie”.
Calcurile din limba croată sunt mai ales traduceri cuvânt cu cuvânt ale unor cuvinte compuse străine, după regulile compunerii în croată. Astfel, un cuvânt ca pravopis menționat mai sus este de fapt un calc după cuvântul german Rechtschreibung și francezul orthographe. Alte exemple: vodopad (< voda „apă” + rădăcina verbului padati „a cădea”, după germanul Wasserfall) „cascadă”; kolodvor (< kolo „roată” + dvor „curte”, cf. germ. Bahnhoff) „gară”; kamenotisak (< kamen „piatră” + tisak „tipar”, cf. germ. Steindruck) „litografie”; neboder (< nebo „cer” + derati „a zgâria”, cf. englezescul skyscraper) „zgârie-nor”. Un exemplu de calc ce nu este cuvânt compus, ci sufixat, este tvrtka (< tvrd „tare, dur” + sufixul -ka, cf. italiană firma) „firmă”.
Uneori, noțiunea de calc se referă la un sens nou dat unui cuvânt deja existent în limbă, pe baza unui sens al unui cuvânt străin (calc semantic). Este cazul cuvântului miš „șoarece”, folosit cu sensul „mouse” (de calculator), din engleză.
Ca orice limbă, și croata și-a îmbogățit lexicul prin împrumuturi din mai multe limbi.
Lexicul limbii croate a fost influențat în primul rând de limbile învecinate, printre care de către limbi romanice, care au exercitat o influență mai mare asupra ei decât asupra altor limbi slave de sud. S-au păstrat cuvinte din limba dalmată (astăzi dispărută), de exemplu tunj „ton” (specie de pește) și spužva „burete”. Limba italiană a avut încă din Evul Mediu o influență mai însemnată pe litoralul Mării Adriatice și pe insule, dând în limba standard cuvinte precum barka „barcă”, balkon „balcon”, boća „bilă de popice”, și aceasta s-a continuat în epocile ulterioare, cu cuvinte ca banka „bancă”, valuta „valută”, novela „nuvelă”, kantautor „cantautor” etc. Și mai multe italianisme există în graiurile locale de pe litoral și insule.
Limba germană a influențat-o mai întâi pe cea croată vorbită în partea continentală a țării, numărul cuvintelor de origine germană în limba standard fiind estimat la 2.000. Exemple: cigla „cărămidă, țiglă”, krumpir „cartof”, logor „tabără, lagăr”, šminka „machiaj”.
Tot în partea continentală a Croației au pătruns și cuvinte maghiare, dintre care în croata standard, de exemplu: baršun „catifea”, bunda „blană”, gumb „nasture”, karika „verigă”, kočija „trăsură”.
Vecinătatea cu Imperiul Otoman a cauzat intrarea în limbă și a unor cuvinte turcești: boja „culoare”, budala „prost”, bunar „puț”, čarapa „ciorap”, čelik „oțel”, džep „buzunar”, jastuk „pernă”, kutija „cutie”, majmun „maimuță”, pamuk „bumbac”, rakija „rachiu”, šećer „zahăr”.
Pe la sfârșitul secolului al XIX-lea s-a recurs la împrumuturi din alte limbi slave. Din rusă s-au preluat, de exemplu, bodar „viguros”, dozvoliti „a permite”, sujevjerje „superstiție”, točan „exact”, vjerojatan „probabil”. Tot în secolul al XIX-lea s-au împrumutat cuvinte din cehă, mai ales în terminologia tehnică și științifică, dintre care au rămas în limba actuală: dušik „azot”, vodik „hidrogen”, vlak „tren”.
Cuvintele de origine greacă sunt în principal internaționale și nu au intrat direct din această limbă, dar există și asemenea cuvinte, de exemplu livada „fâneață, pășune”. Exemple de cuvinte internaționale grecești la origine: amfora, bakterija, dinastija, filozofija, program, telefon, televizija.
Același este cazul cuvintelor de origine latină. Cele mai vechi provin din latina bisericească și sunt de origine greacă: anđeo „înger”, bazilika, euharistija, evanđelje, katolik. Cele mai recente sunt internaționale: doktor, estimacija, formula, horor, humus, kontemplacija, memorija etc.
Și din franceză s-au împrumutat multe cuvinte, de exemplu bife „bufet”, bistro „bistrou”, grupa „grup”, meni „meniu”.
În limba croată contemporană, cele mai multe împrumuturi provin din engleză: film, gol, hardver, marketing, monitor, menadžer „manager”, tenk „tanc”, sendvič „sandviș”, šou „spectacol”, vikend.
Printre împrumuturi se pot distinge categorii după gradul lor de asimilare. Astfel există:
cuvinte care nu mai sunt simțite ca străine, fiind complet integrate morfologic: anđeo „înger”, boja „culoare”, šminka „machiaj”, vlak „tren”;
cuvinte bine integrate morfologic, dar totuși cunoscute ca străine, mai ales cuvintele internaționale de origine latină, greacă sau engleză: program, memorija, gol;
terminate cu o vocală atipică (meni „meniu”, šou „spectacol”) sau cărora li se adaugă în mod atipic desinențele cazuale: bife „bufet”, bistro „bistrou”.
În cursul formării limbii croate standard au existat perioade în care împrumuturile intrau mai ușor în limbă și altele în care erau acceptate mai greu, dar în general, în standardizarea limbii este predominant purismul anti-împrumuturi. Această tendință se observă încă din secolul al XVII-lea și se menține și în secolul al XXI-lea, manifestându-se prin formarea sau calchierea conștientă de către intelectuali a multor cuvinte ce au intrat în standard. Astfel de cuvinte sunt calcurile vodovod „rețea de distribuție a apei” și pravopis „ortografie”, amintite în secțiunea Compunere, sau exemplele din secțiunea Calcuri. Alte exemple de creații conștiente sunt glazba „muzică”, tvornica „fabrică”, učionica „sală de clasă”, časnik „ofițer”, povijest „istorie”, knjižnica „bibliotecă”, proračun „buget”.
În perioadele de apropiere între standardele croat și sârbesc, înainte și după Primul război mondial, apoi după al Doilea război mondial, sub influența limbii sârbe, al cărei standard era mai permeabil la împrumuturi, acestea au fost mai numeroase și în croată. În perioada Statului Independent al Croației (1941-1945), acesta a aplicat o politică radicală de „purificare” a limbii, și astfel de cuvinte au fost înlocuite cu cuvinte croate, dar în Iugoslavia comunistă s-a revenit în croată la cuvintele împrumutate. Exemple de astfel de cuvinte:
telegram ~ brzojavka.După proclamarea Republicii Croația în 1991, purismul lingvistic s-a reafirmat. Tendința este în primul rând de a înlocui cuvintele folosite în sârbă în general, și cele care amintesc de fosta Iugoslavie în special, printre care multe împrumuturi comune sârbei și croatei, cu cuvinte croate mai vechi, care s-au păstrat în fondul pasiv și care redevin active. De exemplu, dintre cele de mai sus se folosesc din nou dužnosnik și promidžba. Alte exemple:
sekretar(ica) ~ tajnik(tajnica) „secretar(ă)”.Astfel de împrumuturi nu dispar totuși complet, dar uneori sinonimia cu corespondentele lor slăbește, diferențiindu-se domeniile în care se folosesc. De exemplu, armija se mai folosește pentru armate străine, iar vojska mai mult pentru cea croată; ambasador tinde să fie folosit pentru ambasadorii străini sau cu sens figurat, iar veleposlanik pentru ambasadorii Croației. Secretarica apare destul de frecvent în sintagma telefonska sekretarica „robot telefonic”, tajnica tinzând să fie folosit pentru persoană.
În general, standardul limbii croate are tendința de a evita împrumuturile, dar utilizatorii „de rând” ai limbii nu se conformează automat standardului. De exemplu, împrumuturile din engleză sunt curente în registrul de limbă familiar, dar mult mai puțin curente în registrul elevat. În locul lor se propun de regulă cuvinte croate formate. Exemple:
tenk ~ oklopnik (< oklop „armură”).Alt fenomen de menționat este folosirea unor perechi de sinonime împrumut–cuvânt croat împreună, în texte de specialitate, de exemplu lingvistice. De pildă, în Barić 1997, aproape toți termenii lingvistici sunt folosiți în acest fel. Exemple: akcent – naglasak, aspekt – vid, augmentativ – uvećanica, indikativ – izjavni način, ortografija – pravopis, prefiks – predmetak, prezent – sadašnje vrijeme.
În perioadele de distanțare față de limba sârbă, cum este și cea de după 1991, tendințele puriste se manifestă și față de cuvinte standard în limba sârbă, fie autohtone, fie împrumutate, folosite și de vorbitori croați, dar neacceptate de standardul limbii croate. Astfel sunt, de exemplu: bioskop – croată kino „cinema”, gas – cr. plin „gaz”, izviniti se – cr. ispričati se „a cere scuze”, lenjir – cr. ravnalo „riglă”, nauka – cr. znanost „știință”, učestvovati – cr. sudjelovati „a colabora”, vaspitati – cr. odgojiti „a educa”, savremen – cr. suvremen „contemporan”. Nu există un acord total între lingviștii croați asupra a ce trebuie considerat sârbism. De exemplu, un cuvânt precum gvožđe „fier” este un sârbism pentru Anić 2006, Ćirilov 1992, dar nu și pentru Brodnjak 1992, sau ručak „prânz” este un sârbism pentru Ćirilov, dar nu și pentru Brodnjak.
hr  Barić, Eugenija et al., Hrvatska gramatika (Gramatica limbii croate), ediția a II-a revăzută, Zagreb, Školska knjiga, 1997, ISBN 953-0-40010-1 (accesat la 3 septembrie 2018)
en  Browne, Wayles și Alt, Theresa, A Handbook of Bosnian, Serbian, and Croatian (Manual de bosniacă, sârbă și croată), SEELRC, 2004 (accesat la 3 septembrie 2018)
en  Corbett, Greville și Browne, Wayles, Serbo-Croat. Bosnian, Croatian, Montenegrin, Serbian, Bernard Comrie (coord.), The World's Major Languages (Principalele limbi din lume), ediția a II-a, Routledge, 2009, ISBN 0-203-30152-8, pp. 330–346 (accesat la 3 septembrie 2018)
en  Grčević, Mario, Some remarks on recent lexical changes in the Croatian language (Observații despre schimbări lexicale recente în limba croată), Radovan Lucic (coord.), Lexical Norm and National Language. Lexicography and Language Policy in South-Slavic Languages after 1989, pp. 150–163, [Die Welt der Slaven. Bd. 14, Hrsg. von Peter Rehder und Igor Smirnov], München, Verlag Otto Sagner, 2002 (accesat la 3 septembrie 2018)
hr  Hitrec, Hrvoje, Stare balkanske zatucanosti (Vechi încăpățânări balcanice), Portal Hrvatskoga Kulturnog Vjeća, 17 octombrie 2011 (accesat la 3 septembrie 2018)
hr  Hrvatski jezični portal (HJP) (Portal lingvistic croat) (accesat la 3 septembrie 2018)
fr  Leclerc, Jacques, L’aménagement linguistique dans le monde (Amenajarea lingvistică în lume), Croatie. (2) La politique linguistique de croatisation (Croația. 2. Politica lingvistică de croatizare), actualizat la 11 decembrie 2015 (accesat la 3 septembrie 2018)
fr  Le Goff, Jacques, Prefață la Ivan Supičić (coord.), Trésors de la Croatie ancienne, des origines à la fin du XIIe siècle (Comorile vechii Croații, de la origini până la sfârșitul secolului al XII-lea), Paris, Académie croate des Sciences et des Arts, Somogy Éditions d’Art, Éditions Antun Gustav Matos, 1999, ISBN 2-85056-287-4 (accesat la 3 septembrie 2018)
hr  Milković, Alen, Normiranje neologizama u hrvatskome jeziku (Standardizarea neologismelor în limba croată), teză de doctorat, Biblioteca Facultății de Filozofie a Universității din Zagreb, 2010 (accesat la 3 septembrie 2018)
hr  Opačić, Nives, „Riječce za čas kratiti”, Vjenac, nr. 358, 22 decembrie 2007 (accesat la 3 septembrie 2018)
hr  Rujnić-Sokele, Maja, Pravopisni, jezični i terminološki savjeti za izradu studentskih radova (Recomandări ortografice, lingvistice și terminologice pentru redactarea lucrărilor studențești), Facultatea de Mecanică și Construcții Navale a Universității din Zagreb, 2013 (accesat la 3 septembrie 2018)
hr  Samardžija, Marko, Leksik, Mijo Lončarić (coord.), Hrvatski jezik (Limba croată), Opole (Polonia), Universitatea din Opole, Institutul de filologie polonă, 1998, pp. 133–152 (accesat la 3 septembrie 2018)
de  Schneeweis, Edmund, Die deutschen Lehnwörter im Serbokroatischen in kulturgeschichtlicher Sicht (Împrumuturile germane în sârbocroată, în viziunea istoriei culturii), Berlin, De Gruyter, 1960
hr  Schruiff, Franjo, Zur Geschichte und Entwicklung der kroatischen Volksgruppe (Contribuții la istoria și evoluția grupului etnic croat), Karall, Kristina (coord.) Gradišćanskohrvatski glasi – Sprachkurs Burgenlandkroatisch, partea I, Weitra, Bibliothek der Provinz, 1997 (accesat la 3 septembrie 2018)
hr  Silić, Josip și Pranjković, Ivo, Gramatika hrvatskoga jezika za gimnazije i visoka učilišta (Gramatica limbii croate pentru licee și școli superioare), Školska knjiga, Zagreb, 2005
hr  en  Tadić, Marko; Dunja Brozović-Rončević; Amir Kapetanović, Hrvatski jezik u digitalnom dobu (Limba croată în epoca numerică), Springer, 2011 (accesat la 3 septembrie 2018)
hu  Vig, István, A horvát nyelv (Limba croată), Lukács István (coord.), Szláv civilizáció] (Civilizația slavă), Budapesta, Bölcsész Konzorcium, 2006, ISBN 963-9704-59-8 (accesat la 3 septembrie 2018)
hr  Anić, Vladimir, Veliki rječnik hrvatskoga jezika (Marele dicționar al limbii croate), Zagreb, Novi Liber, 2006
hr  Brodnjak, Vladimir Rječnik razlika između hrvatskoga i srpskoga jezika (Dicționar al diferențelor dintre limbile croată și sârbă), Zagreb, Školske novine, 1992
hr  Ćirilov, Jovan, Hrvatsko – srpski rječnik inačica (Dicționar croato-sârb al dubletelor), Zagreb, Hrvatska sveučilišna naklada d.o.o./NIRO “Školske novine”, 1992
hr  Franičić, Anđela; Hudeček, Lana; Mihaljević, Milica, Normativnost i višefunkcionalnost u hrvatskome standardnom jeziku (Normativitate și multifuncționalitate în limba croată standard), Zagreb, Hrvatska sveučilišna naklada, 2005
hr  Maretić, Tomo, Hrvatski ili srpski jezični savjetnik (Sfetnic lingvistic croat sau sârbesc), Zagreb, JAZU, 1924
en  Franolić, Branko, The Croatian Language Today (Limba croată azi), conferință ținută la Trinity College, Cambridge, mai 2001 (accesat la 3 septembrie 2018)
ro  Filipi, Goran și Ionilă, Florin-Lazăr, Ghid de conversație român-croat, București, Niculescu
fr  Langage CroateV2.2 / Hrvatski jezik V2.2 (Limba croată) – ghid de conversație francez-croat cu înregistrări sonore (accesat la 3 septembrie 2018)
en  Learn Croatian (Învățați limba croată) – curs de limba croată cu exerciții (accesat la 3 septembrie 2018)
en  Croatian Cyrillic Script (Scrierea chirilică croată) (accesat la 3 septembrie 2018)
en  Croatian Glagolitic Script (Scrierea glagolitică croată) (accesat la 3 septembrie 2018)
en  Croatian Old Dictionary Portal (Portalul dicționarelor croate vechi) (accesat la 3 septembrie 2018)
hr  Institutul limbii și lingvisticii croate. Croatian Language Repository. Croatian Language Corpus (Corpus lingvistic croat) (accesat la 3 septembrie 2018)
hr  Institutul limbii și lingvisticii croate. Hrvatski pravopis (Ortografia limbii croate) (accesat la 3 septembrie 2018)
hr  Institutul limbii și lingvisticii croate. Iz povijesti hrvatskoga jezika (Din istoria limbii croate) (accesat la 3 septembrie 2018)
hr  Institutul limbii și lingvisticii croate. Struna. Hrvatsko strukovno nazivlje (Struna. Terminologie croată) (accesat la 14 iunie 2017)
en  Lorkovic, Tatjana, Croatia: Themes, Authors, Books. Dictionary and Language (Croația: teme, autori, cărți. Dicționar și limbă), Yale University Library. 2009 (accesat la 3 septembrie 2018)
