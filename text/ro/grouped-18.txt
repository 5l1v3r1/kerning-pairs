
În primul rând, nu consider potrivită "înfrumusețarea" paginii cu imagini care nu au o legătură directă cu paragraful în care se află (vezi schițele și acuarelele împrăștiate în întregul articol, de exemplu). Acestea ar trebui prezentate într-o galerie, la final, pentru claritate. 
În al doilea rând: în unele locuri cu densitate mare de imagini (de exemplu aici) , alinierea imaginilor și a galeriilor întrerupe textul în așa fel încât îngreunează citirea (pe rezoluția mea). De vină pare să fie mai ales tabelul "Vila Florică Socolescu" (de ce autorul a ales soluția asta în loc de o simplă galerie, nu înțeleg). Alteori, dimensiunea imaginilor forțează afișarea textului pe o coloană pe care încap abia 3-4 cuvinte.
În concluzie, cred că articolul ar beneficia de o "aerisire" - adică folosirea unui număr ceva mai mic de imagini, aranjate mai ordonat și, în general, prezentate la dimensiune mai mică. Autorul nu pare să se fi gândit că nu toată lumea folosește aceeași rezoluție la monitor. --Urzică (discuție) 25 iulie 2011 16:58 (EEST)
Am explicat pe pagina de discuție despre promovarea ca AC de ce am marcat afirmația „...și în special de Nicolae Ceaușescu care a urmărit...” ca necesitând citare. Trebuie clarificat și demonstrat cu surse:
că a urmărit (nu a obținut ca rezultat secundar al altei intenții), chiar ștergerea [...] urmelor sufletului și a arhitecturii și că într-adevăr obiectivul era cel arătat.Afirmațiile sunt foarte puternice, deci trebuie foarte bine referențiate. Altfel, astea sunt părerile noastre personale.
NC-ul se extinde pentru că nu e clar unde se poate verifica informația privind starea în care au fost retrocedate imobilele. —Andreidiscuţie 21 martie 2012 14:58 (EET)
Eu cred că partea a doua a acestui articol prejudiciază calitatea întregului, prin faptul că e sub formă de listă și foarte greu de urmărit. O soluție ar fi să se spargă în două părți. Prima să conțină biografia și lucrările mai importante (ar rămâne articol de calitate), iar a doua să fie sub formă de listă (eventual tot de calitate).
Care e diferența dintre surse și bibliografie?Salutări, --Mihai (discuție) 20 iulie 2014 20:25 (EEST)
Această evaluare este transclusă de la Discuție:Tulsa, Oklahoma/AB1. Legătura de modificare pentru această secțiune poate fi folosită pentru a adăuga comentarii.Excelentă traducere, acoperă chiar foarte bine subiectul, îl ilustrează bine și are referințe din plin. În mod cert e articol bun, poate fi propus chiar pentru articol de calitate. —Andreidiscuţie 7 noiembrie 2011 12:12 (EET)
Îl voi propune direct la AC, dar până atunci primește statutul de AB.—  Ionutzmovie  discută
Următoarele imagini au fost șterse de la Commons sau au fost marcate spre ștergere. Vă rugăm se eliminați din articol legăturile la această imagine. Dacă doriți, puteți lua parte la discuția din Wikipedia commons. Mesaj generat automat de CommonsTicker.
Greșeala mea. Nu m-am descurcat la declarația că eu sunt autorul și doream să pun figura sub licență GNU. Am pus figura în ro.wiki, de data asta, sper, corect.--Turbojet 29 septembrie 2007 11:52 (EEST)
Este o eroare la referința cu numele Atlas. Ar trebui să trimită spre lucrarea Șubenko-Șubin, L. A. (1960). Atlas - Konstrukții i shem gazoturbinîh ustanovok. Kiev: Moskva ?--Mihai (discuție) 18 iulie 2014 15:38 (EEST)
Da. Referința era într-o figură, ștearsă (?). Am refăcut referința, dar n-am acum atlasul la mine, pentru pagină. Luni. Oricum, o să revizuiesc articolul, deoarece, deși criteriile sunt tot alea, între timp am devenit mai pretențioși, ceea ce nu e rău. :) Mulțumesc pentru sesizare. --Turbojet 18 iulie 2014 15:59 (EEST)
În paragraful doi este scris "Aici și-a pierdut viața arhiepiscopul de Canterbury, Thomas Becket....etc" cu trimitere la "https://ro.wikipedia.org/wiki/Thomas_Becket". Este o eroare pentru că Thomas Becket a fost asasinat în catedrala din orașul Canterbury, unde era arhiepiscop, în 29 decembrie 1170. Dacă este vorba despre un Thomas vestit, deținut și executat în turn poate fi vorba doar de Sir Thomas More, avocat, scriitor (autorul "Utopiei"), umanist, etc. sanctificat de catolici. Acesta a fost închis, judecat și decapitat în Turn la 6 iulie 1535. Tickă Nistor.  ← Acest comentariu nesemnat a fost adăugat de Ticka nistor (discuție • contribuții) la 18 iunie 2014 23:36 (EEST).
Dacă sunteți sigur, puteți face dumneavoastră modificările de rigoare, citând surse de încredere. --Wintereu 19 iunie 2014 00:07 (EEST)Sunt mai mult decât sigur, asasinatul lui Becket fiind notoriu în istorie și numele lui lipit ca timbrul de scrisoare de catedrala din Canterbury. Era cel mai vestit loc de pelerinaj din Evul Mediu al Angliei (foarte la modă). Henric al VIII-lea este cel care a interzis cultul lui Becket, având nevoie de căruțe pentru transportul podoabelor și cârjelor ologilor vindecați la altarul lui. Modificarea cred că ar trebui făcută de cel care a scris articolul sau de "gardienii" site-ului. Surse de încredere sunt cărțile de istorie a Angliei, http://en.wikipedia.org/wiki/Thomas_Becket unde sunt și 31 de citate cu trimiteri bibliografice sau orice ghid mai de Doamne-ajută despre Anglia. Nu modific pentru că s-ar modifica stilul concepției articolului și nu ar mai avea unitatea stilistică inițială.  ← Acest comentariu nesemnat a fost adăugat de Ticka nistor (discuție • contribuții).
Andrei Stroe, cred că forma corectă pentru armurerie este armurărie.—  Ionutzmovie  discută  28 aprilie 2016 03:23 (EEST)
În articolul Criza rachetelor cubaneze se vorbește despre avionul de spionaj U2. Deci, titlul acestui articol trebuie să devină pagină de dezambiguizare.--Miehs 19 aprilie 2007 14:50 (EEST)
salut. sunt fan U2 si vreau sa contribui la pagina de wikipedia in romana. mentioney ca principala sursa de inspiratie va fi biografia oficiala a trupei, "U2 by U2".
25 Iunie 2011 - Membrii formației U2, acuzați că nu își plătesc taxele la stat.
Bono este în faliment, în ciuda faptului că se ocupă de activități caritabile, ceea ce îl face un ipocrit, în opinia membrilor irlandezi ai unei asociații non-guvernamentale.

Nu au existat mai multe unificări? Mă gîndesc și la cea din 1990. Sau aceea se cheamă reunificare? Cred că articolul ar trebui să clarifice un pic chestiunea. — AdiJapan ☎ 18 februarie 2007 08:46 (EET)
prezente Rapid pe etape: 17 (Steaua 3-3, intrat în min 83[2]), 18 (45←), 24 (83→), 28 (81→), 30 (82→) mențiune rezerva lui Sabin Ilie și la Național
2004-2005 : 3, 4, 6, 9, 15, 26, 27Sursa RomanianSoccer—  Ionutzmovie  discută  18 ianuarie 2017 19:55 (EET)
2. Denumirea subcapitolului trebuie schimbata. În loc de „Nomenclatura binară a speciei de-a lungul timpului” cu „Denumiri sinonime”, cum apare in Fauna României. Nomenclatura binară este un sistem de clasificare. 
3. Tabelul, dacă se dorește tabel, trebuie să corespunda cu modul de prezentare al informațiilor din Fauna României,  tipărită de Acadmia Română în Editura Academia Română.
Pentru clarificarea cititorului trebuie să fie trecut și autorul sau autorii care dau denumirile sinonime pentru specia Enhydra lutris despre care este vorba in articol
Deoarece nu mă știu mare expert în biologie/sistematică, vă rog să editați dvs. acel tabel dacă considerați necesar, cu toate că nu văd motivul pentru care ar trebui ștearsă coloana din dreapta conținând numele cercetătorului și anul când i-a venit în cap ideea. Cât despre Enhydra lutris, este menționat în cutie și în secțiunea cu istoricul denumirii că a fost adoptată în urma propunerii lui Linnaeus din 1758. Cu stimă, //  GikÜ  vorbe  fapte  / de unde vin / luni, 5 mai 2008, 21:16 (ora României și RM)Referitor la ultima coloana propusa pentru stergere. In revistele care contin comunicari stiintifice, in cursurile universitare si in Fauna Romaniei, cand se scriu denumiri sinonime apar ca in tabelul al doilea. Bineinteles in acele lucrari nu sunt trecute in tabele. Deci asa se scrie in aceste lucrari. Apoi denumirea unei specii se scrie astfel: numele genului, numele specii si apoi autorul care a descris pentru prima data acea specie. Deci este obligatoriu (ca denumirea sa fie complet scrisa) sa apara si autorul si anul . Asa se scrie. Ce s-a facut este un mod nou de scriere. --Jean 10 mai 2008 00:17 (EEST)
Multe dintre legaturile externe erau doar alte articole legate de vidra de mare, care probabil repetau informatii deja scrise in articol. In plus daca cineva doreste mai multe articole despre vidra, decat acesta, atunci poate folosi google, unde oricum are sanse sa gaseasca mai multe. Cel legat de craniu l-am pastrat pt. ca vorbeste depre un detaliu anume al subiectului, iar cele pt. copii ar putea fi folositoare pt. unele persoane.
Referintele le-am lasat sa nu mai fie ascunse, pt. ca nu sunt exagerat de multe. Diego_pmc Discuție 2 septembrie 2008 22:01 (EEST)
Imaginea Kalan's trail.jpg de la secțiunea Locomoție lipsește. --ANDROBETA 9 ianuarie 2011 12:26 (EET)

Articolul este disproporționat de lung și plin de amănunte inutile în raport cu importanța minoră a persoaneui (Vezi: Discuție_Utilizator:Aymeric78). A șterge articolul mi se pare cam exagerat, deși nu ar interveni niciun deficit în capacitatea de informație a ro. wikipediei, cât timp nu are articole despre oameni politici francezi mult mai importanți, cum ar fi Talleyrand sau Georges Clemaceau, să nu mai vorbim de faptul că Charles de Gaulle există doar ca "ciot". Intenționez să reduc articolul la dimensiuni adecuate, după modelul versiunii germane. Sper ca această "cură radicală" să nu fie interpretată ca act de vandalism. Cei interesați - presupunând că există și din aceștia - pot consulta versiunea franceză. MobyDick 15 noiembrie 2007 13:12 (EET)
N-am nici o problemă cu ștergerea textului în franceză (deși cine a tradus până acolo poate vroia să traducă în continuare). Dar a șterge text în limba română, ptr. care cineva a muncit a-l traduce, pe motiv că ți se pare că ar fi nu știu cum, e vandalism. Argumentul comparativ e pueril, nu te orește nimeni să dezvolți articolele despre Charles de Gaulles, George Pompidou etc. Whiteman 15 noiembrie 2007 19:16 (EET)
Domnule MobyDick, am fost surprins de faptul ca ati anulat o mare parte din textul articolului Vincent-Marie Viénot de Vaublanc, tradus de mine si de utilizatoarea Kiwitrice. Colegial ar fi fost, asta este parerera mea - si cred ca si a altor utilizatori - sa ma intrebati si pe mine, inainte de a sterge, pur si simplu, o mare parte din contributia mea la acel articol. Am vazut ca, intre timp utilizatorul Whiteman a recuperat o parte din textul sters de dumneavoastra, iar apoi, chiar dumneavoastra ati reintrodus cateva fraze pe care le-ati sters in urma cu cateva ore. Partea de sfarsit a articolului ati sters-o, fara sa aveti grija de continut. Notele si referintele le-ati sters, de asemenea. Nu pretind ca traducerea facuta de mine si de Kiwitrice ar fi perfecta. Orice articol este perfectibil. Orice utilizator o poate imbunatati. Nu pretind ca persoana Vincent-Marie Viénot de Vaublanc are o importanta deosebita in istoria Europei sau a lumii, dar, ganditi-va, va rog, ca poate pe cineva l-ar fi interesat acele probleme continute de pasajele anulate de dumneavoastra. E o munca de care dumneavoastra nu ati tinut seama. Va rog sa nu mi-o luati in nume de rau, dar nu cred ca ati procedat colegial. Doresc sa va anunt ca in prezent lucrez la continuarea traducerii si imi va fi deosebit de greu sa reechilibrez textul. Intre timp, am observat ca ati perseverat, inlocuind marea majoritate a textului cu o traducere a articolului existent in limba germana.--Lucian GAVRILA 15 noiembrie 2007 20:45 (EET)
Ce a făcut MobyDick e vandalism clar, nu înțeg de ce nu a fost avertizat (am să o fac eu), iar dacă insistă ... -- Pixi discuție 16 noiembrie 2007 00:17 (EET)Ca motiv de ștergere a unor fraze poate fi că informațiile sînt incorecte, că nu sînt susținute cu surse, că se încalcă drepturile de autor, că încalcă PDVN, că nu-s relevante pentru subiectul articolului. Importanța unei persoane este o apreciere subiectivă, nu avem norme despre cît de lung trebuie să fie un text despre o persoană. Dacă articolul devine prea lung, obiceiul e să se facă articole separate despre anumite subiecte, și să se păstreze doar o trimitere la articolele secundare în articolul principal. E normal însă să se șteargă text în altă limbă dacă de multă vreme nu s-a mai ocupat nimeni de traducere.--MariusM 15 noiembrie 2007 21:24 (EET)
Wikipedia nu este o carte tipărită. Ca urmare lungimea articolelor nu este limitată decît de cantitatea de informații (enciclopedice) disponibile despre subiect. Deci în afară de cazul cînd secțiunile șterse de MobyDick conțineau atît de multe afirmații eronate sau lipsite de interes încît nu se putea recupera nimic din ele, acțiunea de ștergere este nejustificată. Nici echilibrul dintre lungimea articolului și importanța subiectului nu este un criteriu. Putem avea articole kilometrice despre cele mai obscure localități și numai două propoziții despre o mare metropolă; cu timpul se va stabili un echilibru aproximativ, dar n-avem nici un motiv să-l forțăm noi, și în orice caz nu prin suprimarea muncii cuiva.
Tehnic vorbind articolul este în prezent cam de două ori mai mare decît ar trebui. Limita superioară a lungimii este de cca 30 KB, fără însă a fi o limită strictă. Dacă în final articolul va rămîne la cei 58 KB de acum va trebui ca editorii să se gîndească la o eventuală desprindere a unor secțiuni. De văzut și en:Wikipedia:Article size, en:Wikipedia:What Wikipedia is not#Wikipedia is not a paper encyclopedia — AdiJapan ☎ 16 noiembrie 2007 07:36 (EET)...perseverare diabolicum ! MobyDick 16 noiembrie 2007 11:06 (EET)Acest M. de Vaublanc a fost un mare intrigant la viața lui, acum a reușit să bage discordie și între noi. În orice caz, eu nu mă mai amestec, atunci când mi se răstălmăcesc intențiile mele cele mai bune privind calitatea ro.wikipediei. Dintre toate versiunile, singura cea germană are un articol adecuat asupra acestui domn, fără să facă atâta circ. Germanii au însă "Köpfchen", nu se lasă antrenați în discuții emoționale ca la noi, în care primează ambiția de "a nu fi călcat pe coadă". Oricum e timpul să facem pace. Adio ! MobyDick 16 noiembrie 2007 11:59 (EET)
Carevasăzică traducerea (în curs din câte înțeleg) a unui articol de calitate de pe wikipedia în limba franceză ar da un articol prost, neadecvat unei wikipedii care se respectă? Există subiecte și mai obscure despre care în general nu se știe prea multe. Dar, cu bibliografia potrivită, pot fi dezvoltate oricât (spre exemplu, înainte nu puteam spune decât vreo 2 propoziții despre Zilot Românul dar deîndată ce am găsit niște studii dedicate lui am reușit să scriu un articol de calitate). NU CONTEAZĂ SUBIECTUL! (sigur, în măsura în care e notabil după regulile wikipediei) Adică avem articole și despre Hitler sau Stalin, și despre parlamentari și despre o groază de personalități altfel obscure. --Alex:D|Mesaje 16 noiembrie 2007 13:28 (EET)Comparațiile cu de Gaule și Clemenceau sunt absurde. Articolele trebuie să prezinte subiectul în sine, cât mai complet, independent de alte subiecte, admițând că subiectul este de natură enciclopedică. Nu există subiecte mai importante decât altele. De altfel, tocmai subiecte mai puțin cunoscute trebuie tratate mai bine. Există mai multe persoane care au informații despre de Gaulle sau Clemenceau decât despre Vaublanc - dar asta nu înseamnă că este bine să tratăm pe de Gaulle mai puțin.Ceea ce mă îngrijorează este faptul că Wikipedia română are puține articole cuprinzătoare, care să lămurească un cititor. Chiar și unele articole de calitate nu au informații suficiente. Ar trebui să milităm pentru articole mai bune și mai complete, nu să le reducem pe cele care au informații. Nu văd dece, admițând că mă interesează un subiect, ar trebuie să mă duc la enciclopedia franceză ca să obțin informațiile necesare, pentru că anumiți vandali le elimină din Wikipedia română.Consider că ceea ce face Moby Dick este o apologie a superficialității. Este o justificare a sabotării calității Wikipediei. 
Îmi este foarte greu să înțeleg dece unii colaboratori vor cu tot dinadinsul să ajungă la o Wikipedie proastă. Ar trebui încurajați cei care scriu (sau traduc) articole bune. Afil 16 noiembrie 2007 17:16 (EET)
Vincent-Marie Viénot a suportat candidatura lui Emmanuel Marie Michel Fréteau Philippe Saint Just, ales pentru nobilimea "Baillage"-ului din Melun și care mai târziu a devenit membru al Comitetului Constitutiv în 1789 [5] aici nu inteleg nimic. Chestia cu suportatul...Asybaris01 12 aprilie 2008 14:13 (EEST)
Chiar în introducerea articolului se afirmă că: "A aparținut de Casa Regală a Bourbonilor, fiind președintele acesteia". Mi se pare absurd: o Casă Regală are în fruntea ei un rege, un prinț moștenitor, sau în unele cazuri extreme un regent, dar nicidecum un președinte... 
Iar apartenența la o Casă Regală implică un grad de rudenie cu Casa respectivă (sânge regal), ceeace nu cred că e cazul cu Vincent-Marie de Vaublanc.
Am înlăturat inadvertențele. Inadvertențele au dispărut și din originalul francez care a fost tradus în română. Mulțumesc. Luciengav (discuție) 25 noiembrie 2009 22:58 (EET)
Consider că în forma actuală sunt atinse și suficient de detaliate toate aspectele relevante pentru viața și activitatea lui Vintilă Brătianu. 
E adevărat că dacă cineva vrea să dezvolte articolul mai departe, încă e loc de scris la fiecare secțiune. Mai sunt și unele aspecte secundare care ar merita atenție (Banca Românească, cooperativele de credit rural, etc.).

Următorul fișier de la Wikimedia Commons folosite pe această pagină a fost propus pentru ștergere:
HBIwao&Me.jpgParticipați la discuția de ștergere din pagina propunerii. —Community Tech bot (discuție) 17 iunie 2019 20:07 (EEST)
By the way, the reference to www.yohanna.ru/bio.html is outdated. Link should be www.yohanna.ru/bio.php (php is the extension). I wasn't able to find how to modify the References List.
Știe cineva cum se traduce în românește Söngvakeppni Sjónvarpsins? Ar fi elegant să se treacă traducerea în paranteză, pentru ca cititorul român să înțeleagă mai bine despre de fel de concurs este vorba. BlueMonday (discuție) 30 august 2009 19:45 (EEST)Conform Google Translate, e "Cartea de bucate Sjónvarpsins"...nu prea are sens. Însă, am fost la sursa prezentată și acolo scria "Sövakeppni Sjónvarpsins", fără.--Aether (᾿Αιθήρ) 31 august 2009 03:35 (EEST)Am preluat explicația detaliată din referințe (concursul muzical de preselecție pentru Eurovision organizat de televiziunea națională islandeză) și am introdus-o în articol. BlueMonday (discuție) 31 august 2009 09:06 (EEST)
Termenul consacrat în limba română pentru fenomenul în care rezistența electrică a unui material conductor tinde spre zero este supraconductibilitate, materialul respectiv, în acest caz oxidul de ytriu-bariu-cupru, fiind supraconductor. --Bătrânul (discuție) 9 noiembrie 2014 21:04 (EET)
Mulțumesc de sugestie. Corectez acum. --Sebastianpin 9 noiembrie 2014 21:41 (EET)
Pentru o editare mai ușoară, am plasat aici secțiunile care trebuie să fie redactate/dezvoltate:
Eu cam am dubii asupra calității articolului. Este plin de cuvinte, mai puțin de înțelesuri. Exemple: „Cea mai importantă utilitate a ytriului este cea de fabricare a fosforului roșu” (confuzie între elementul „fosfor” și proprietatea „fosforescență” provenită din traducerea din limba engleză)„Chimic, ytriul închipuie aceste element mai mult decât vecinul său în tabelul periodic” (îmi scapă sensul frazei)„De obicei, cade în aceeași gamă pentru ordinea de reacție” (la fel) etc.--Looz O. Mim (discuție) 30 noiembrie 2018 10:35 (EET)
Am înlocuit exprimările respective - într-adevăr, erau, fără îndoială, rezultatul unei înțelegeri superficiale a textului din engleză. Mulțumesc pentru atenționare. Am să continui să mă uit peste articol în zilele viitoare - cu siguranță încă există astfel de scăpări; consider că nivelul englezei mele s-a îmbunătățit destul în ultimii 3 ani cât să-mi permit să fac traducerile mai abil. --Sebastianpin 30 noiembrie 2018 11:18 (EET)
@Sebastianpin:my 2¢. Ar mai trebui o periere (formă, stil etc.), o verificare externă a trimiterilor bibliografice și apoi îl voi relectura.--Looz O. Mim (discuție) 2 decembrie 2018 14:15 (EET)

Dmitri Dimitrievici Șostakovici (în rusă Дмитрий Дмитриевич Шостакович; n. 12/25 septembrie 1906, Sankt Petersburg, Imperiul Rus – d. 9 august 1975, Moscova, URSS) a fost un compozitor, pianist și profesor rus, considerat unul dintre cei mai importanți compozitori ai secolului al XX-lea.
Șostakovici a devenit celebru în Uniunea Sovietică, unde s-a aflat inițial sub protecția lui Mihail Tuhacevski, dar mai târziu a avut o relație dificilă și complexă cu guvernul. Totuși a primit numeroase distincții și premii de stat și a servit în Sovietul Suprem al Rusiei (1947-1962) și al Uniunii Sovietice (din 1962 până la moartea sa). În 1960 a devenit membru al Partidului Comunist al Uniunii Sovietice.
După ce o perioadă a fost influențat de Serghei Prokofiev și Igor Stravinski, Șostakovici și-a dezvoltat un stil hibrid, care poate fi observat în Lady Macbeth din Districtul Mtsensk (1934). Această lucrare prezintă o varietate de stiluri, inclusiv stilul neoclasic al lui Stravinski și postromantismul lui Gustav Mahler. Contrastele ascuțite și elemente ale grotescului caracterizează mare parte din muzica sa.Șostakovici a compus lucrări în numeroase genuri. Cele mai importante lucrări ale sale sunt cele 15 simfonii, 15 cvartete de coarde, 6 concerte, lucrări de cameră și lucrări pentru pian solo. În afară de lucrările clasice, Șostakovici a compus și muzica pentru numeroase filme sovietice.
Șostakovici s-a născut în Sankt Petersburg (Rusia), ca al doilea din cei trei copii ai lui Dmitri Șostakovici și a Sofiya Vasilievna Kokoulina. Bunicul patern al lui Șostakovici, având inițial numele de familie Szostakowicz, se trăgea din polonezi romano-catolici de loc din Wilejka, azi în Belarus, dar strămoșii săi direcți erau din Siberia. Un revoluționar polonez al Insurecției poloneze din 1863-1864, Bolesław Szostakowicz a fost exilat în Narym (în apropiere de Tomsk) în 1866 în represiunea ce a urmat tentativei lui Dmitri Karakozov de a-l asasina pe țarul Alexandru al II-lea. Când termenul său de exil a expirat Szostakowicz a decis să rămână în Siberia. A ajuns un bancher de succes în Irkutsk și a avut o familie numeroasă. Fiul său, Dmitri Boleslavovici Shostakovici, s-a născut în exil la Narym în 1875 și a studiat la Universitatea din Sankt Petersburg, absolvind Facultatea de Fizică și Matematică în 1899. După absolvire Dmitri a lucrat ca inginerul lui Dmitri Mendeleev. În 1903 s-a căsătorit cu Sofiya Vasilievna Kokoulina.Dmitri Dimitrievici Șostakovici a fost un copil-minune ca pianist și compozitor, talentul său devenind evident după ce a început să ia lecții de pian de la mama sa la vârsta de nouă ani. În câteva ocazii a demonstrat o abilitate remarcabilă de a ține minte tot ceea ce mama sa a interpretat la lecția precedentă și interpreta altă muzică decât cea aflată pe partitura din fața sa. În 1918 a compus un marș funebru în memoria a doi lideri ai Partidului Constituțional Democratic, uciși de marinari bolșevici.În 1919, la vârsta de doar 13 ani, a fost admis la Conservatorul din Petrograd, la acea vreme condus de Alexandr Glazunov. Glazunov a urmărit cu atenție progresul lui Șostakovici și l-a promovat. Șostakovici a studiat pianul cu Leonid Nikolaiev, compoziție cu Maximilian Steinberg și contrapunct și fugă cu Nikolai Sokolov, cu care a devenit prieten. Șostakovici a participat și la cursurile de istoria muzicii ale lui Alexandr Ossovski. Steinberg a încercat să îl ghideze pe Șostakovici pe drumul marilor compozitori ruși dar a fost dezamăgit de el când își irosea talentul și îi imita pe Serghei Prokofiev și Igor Stravinski. A suferit și de lipsă de zel politic când a picat examenul de metodologie marxistă în 1926. Primul său succes muzical a fost Simfonia nr. 1, Op. 10, care a fost compusă la vârsta de 19 ani ca lucrare de absolvire.
După absolvire Șostakovici a început o carieră de compozitor și interpret dar stilul său de interpretare era adesea neapreciat. Totuși a obținut o „mențiune onorabilă” la prima Competiție Internațională de Pian Chopin organizată la Varșovia. După competiție Șostakovici l-a întâlnit pe dirijorul Bruno Walter care a fost atât de impresionat de prima simfonie încât a decis să interpreteze premiera berlineză în acel an. Leopold Stokovski a fost și el foarte impresionat de lucrare și a dirijat premiera americană la Philadelphia în anul următor și a realizat prima înregistrare a simfoniei.
După aceea Șostakovici s-a ocupat predominant de compoziție și a început să interpreteze doar propriile lucrări. În 1927 a compus a doua simfonie (intitulată Octombrie), o lucrare patriotică cu un final coral pro-sovietic. Datorită naturii experimentale a lucrării, ca și în cazul Simfoniei nr. 3, lucrarea nu a avut parte de același entuziasm critic de care s-a bucurat prima simfonie.
În 1927 a început și relația lui Șostakovici cu Ivan Sollertinski, care îi va fi cel mai apropiat prieten al său până la moartea acestuia în 1944. Sollertinski i-a prezentat lui Șostakovici muzica lui Gustav Mahler, care a avut o puternică influență asupra sa începând cu Simfonia nr. 4.
În timp ce lucra la Simfonia nr. 2 Șostakovici a început să lucreze și la opera satirică Nasul, bazată pe o poveste de Nikolai Gogol. În iunie 1929 a avut parte de premiera concertistică împotriva dorințelor lui Șostakovici și a fost puternic atacată de Asociația Rusă a Muzicienilor Proletari. Premiera scenică a avut loc pe 18 ianuarie 1930 dar a avut parte de recenzii negative.În 1929 Șostakovici a compus prima sa muzică de film, pentru filmul mut Noul Babilon.
De la sfârșitul anilor 1920 până la începutul anilor 1930 Șostakovici a lucrat la TRAM, un teatru pentru tineretul proletar. Deși a lucrat puțin, acest post l-a apărat de atacurile ideologice. Mare parte din această perioadă a fost petrecută lucrând la opera Lady Macbeth din Districtul Mtsensk, care a avut parte de premieră în 1934. A avut parte de un succes instant atât pe plan popular cât și pe plan oficial. A fost descrisă ca fiind „rezultatul succesului general al construcției Socialiste și al politicii corecte a Partidului” și ca o operă care „ar fi putut fi compusă doar de un compozitor sovietic crescut în cea mai bună tradiție a culturii sovietice”.Șostakovici s-a căsătorit cu prima sa soție, Nina Varzar, în 1932. Dificultățile inițiale au dus la un divorț dar cei doi s-au recăsătorit când Nina a devenit însărcinată cu primul lor copil.
În 1936 Șostakovici a pierdut sprijinul oficial. Anul a început cu numeroase atacuri asupra sa în revista Pravda, în special în articolul intitulat „Talmeș-Balmeș în loc de muzică”. Șostakovici se afla într-un turneu în Arkhangelsk când a primit vestea articolului din Pravda. Cu două zile înainte de publicarea articolului în seara de 28 ianuarie un prieten l-a sfătuit pe Șostakovici să asiste la producția de la Teatrul Bolșoi a operei. Când a sosit a observat că Iosif Stalin și biroul său politic se aflau acolo. În scrisorile adresate lui Ivan Sollertinski, Șostakovici a declarat spaima pe care o simțea când vedea că Stalin se sperie de fiecare dată când alămurile și percuția interpretau prea tare. La fel de înfricoșător era modul în care Stalin și însoțitorii săi râdeau la scena de dragoste dintre Serghei și Katerina. Martorii au declarat că Șostakovici era „alb ca hârtia” când a mers pe scenă la sfârșitul actului trei pentru a face plecăciunea.
Articolul, care condamna opera ca fiind „aspră, vulgară și primitivă”, se crede că a fost scris de însuși Stalin. Prin urmare, numărul comenzilor a scăzut iar veniturile sale au scăzut cu aproape trei sferturi. Chiar și criticii de muzică sovietici care inițial au lăudat opera au fost nevoiți să își schimbe opinia. La puțin timp după publicarea articolului „Talmeș-Balmeș”, Pravda a publicat un nou articol, „Balet mincinos”, care critica baletul Pârâul limpede. Șostakovici nu se aștepta la acest al doilea articol deoarece publicul general și presa deja a acceptat această muzică ca fiind „democratică” - adică melodioasă și accesibilă. Totuși, Pravda a condamnat baletul pentru înfățișarea greșită a vieții țăranilor dintr-o fermă colectivizată.Mai mult, în 1936 a început Marea Teroare în care mulți prieteni și membri ai familiei lui Șostakovici au fost uciși sau întemnițați. Printre aceștia s-au numărat Mareșalul Tuhacevski (împușcat la câteva luni după arestare), cumnatul său Vsevolod Frederiks (un medic celebru care a fost eliberat dar a murit înainte de a ajunge acasă), prietenul său Nikolai Jileaev (un muzicolog împușcat la puțin timp după arestarea sa), soacra sa Sofia Mihailovna Varzar (astronom, trimisă într-un lagăr din Karaganda), prietena sa, scriitoarea marxistă Galina Serebryakova (20 de ani în lagăr) și colegii săi Boris Kornilov și Adrian Piotrovski (executați). Singura consolare a lui Șostakovici din această perioadă a fost nașterea fiicei sale Galina în 1936. Fiul său, Maxim, s-a născut doi ani mai târziu.
Publicarea articolelor din Pravda au coincis cu compunerea Simfoniei nr. 4. Lucrarea a marcat o schimbare stilistică pentru Șostakovici deoarece a asimilat stilul lui Gustav Mahler și al altor compozitori europeni. Simfonia a fost o problemă compozițională pentru Șostakovici deoarece încerca să își schimbe stilul. Compunerea simfoniei era într-un stadiu foarte avansat când au apărut articolele fatale din Pravda. În ciuda acestui fapt Șostakovici a continuat să lucreze la simfonie și chiar a planificat o premieră la sfârșitul anului 1936. Repetițiile au început în decembrie dar după câteva sesiuni Șostakovici, din motive aflate încă în dezbatere, a retras simfonia de la interpretare publică. Un număr de prieteni și colegi, cum ar fi Isaak Glikman, au sugerat că a fost un act de retragere voluntară ca urmare a interzicerii. Oricare ar fi motivul, este posibil că această decizie i-a salvat viața: în această perioadă Șostakovici era îngrijorat pentru familia sa și pentru el însuși. Totuși, Șostakovici nu a abandonat lucrarea și a numerotat-o 4. Lucrarea a fost adaptată într-o variantă scurtată pentru pian în 1946 și a avut premiera abia în 1961, la mulți ani după moartea lui Stalin.
Răspunsul compozitorului la această denunțare a fost Simfonia nr. 5, Op. 47, din 1937, care era mult mai conservatoare decât celelalte lucrări ale sale. A avut premiera pe 21 noiembrie 1937 în Leningrad și a avut un succes fenomenal: mulți dintre cei care au asistat la concert și-au pierdut prieteni sau membri ai familiei în urma execuțiilor în masă; prin urmare, simfonia i-a făcut pe mulți să plângă. Mai târziu Șostakovici a scris în memoriile sale: „Nu voi crede niciodată că cineva care nu a simțit nimic va înțelege Simfonia nr. 5. Bineînțeles că au înțeles, au înțeles ce se întâmplă în jurul lor și au înțeles despre ce e vorba în Simfonia nr. 5.” La finalul lucrării, aplauzele au durat o jumătate de oră.
Succesul l-a pus pe Șostakovici din nou într-o lumină bună. Atât criticii cât și autoritățile, inclusiv cei care l-au acuzat pe Șostakovici de formalism, au declarat că a învățat din greșelile sale și că a devenit un adevărat artist sovietic. Compozitorul Dmitri Kabalevski, care s-a detașat de Șostakovici când au apărut articolele din Pravda, a lăudat Simfonia nr. 5 și l-a felicitat pe Șostakovici „că nu a mai fost ispitit de tentațiile 'eronate' de dinainte”.Tot în această perioadă Șostakovici a început să compună primul cvartet de coarde. Lucrările sale de cameră i-au permis să experimenteze și să exprime idei care ar fi fost inacceptabile pentru lucrări simfonice. În septembrie 1937 a început să predea compoziție la Conservatorul din Leningrad, post care i-a oferit o anumită securitate financiară dar i-a răpit din timpul creativ.
În 1939, înainte ca trupele sovietice să invadeze Finlanda, Secretarul de Partid din Leningrad, Andrei Jdanov, i-a comandat lui Șostakovici o piesă de sărbătoare intitulată Suită pe teme finlandeze care să fie interpretată când trupele sovietice mărșăluiesc victorios pe străzile din Helsinki. Războiul de Iarnă a fost o umilință pentru Armata Roșie iar Șostakovici nu va recunoaște niciodată ca este autorul lucrării. A avut parte de premieră abia în 2001.După izbucnirea războiului dintre Germania și Uniunea Sovietică în 1941 Șostakovici, care a rămas în Leningrad, a încercat să se înroleze în Armată dar a fost respins din cauza problemelor de vedere. Pentru a compensa, Șostakovici a devenit voluntar în brigada de pompieri a Conservatorului din Leningrad. Fotografia în care el este pompier a fost publicată în ziarele din toată țara.Dar poate cea mai mare contribuție a sa din timpul războiului a fost Simfonia nr. 7. A compus primele trei părți când încă se afla în Leningrad și a finalizat lucrarea când se afla în Kuibîșev (astăzi Samara) unde el și familia sa au fost evacuați. Indiferent dacă Șostakovici a compus sau nu simfonia cu Asediul Leningradului în minte, s-a declarat oficial că este o reprezentare a rezistenței curajoase a oamenilor din Leningrad împotriva invadatorilor germani și că este o piesă autentică de artă patriotică apărută în perioada în care moralul avea nevoie de îmbunătățire. Simfonia a avut parte de premieră în Kuibîșev în interpretarea orchestrei Teatrului Bolșoi și în curând a fost interpretată și în străinătate la Londra și în Statele Unite. Totuși, cea mai importantă interpretare a fost premiera de la Leningrad din timpul asediului. Orchestra Radio mai avea doar 14 de muzicieni iar dirijorul Karl Eliasberg a fost nevoit să recruteze pe oricine care putea interpreta la un instrument pentru a interpreta simfonia.În 1943 Șostakovici și familia sa s-au mutat în Moscova. În vremea când a fost compusă Simfonia nr. 8, balanța războiului s-a înclinat spre Armata Roșie. Prin urmare, publicul și, cel mai important, autoritățile, aveau nevoie de o altă lucrare triumfătoare din partea compozitorului. În schimb au primit Simfonia nr. 8, poate cea mai sobră și violentă din punct de vedere expresiv lucrare din opera lui Șostakovici. Pentru a păstra imaginea lui Șostakovici (o punte vitală între oamenii din Uniune și Occident), guvernul a conferit lucrării titlul de Stalingrad, oferindu-i aspectul de lucrare de jelire a victimelor din timpul Bătăliei de la Stalingrad. Totuși, simfonia nu a fost scutită de critică. Se crede că Șostakovici a spus: „Când a fost interpretată Simfonia nr. 8, a fost declarată deschis ca fiind contra-revoluționară și anti-sovietică. Au spus 'De ce Șostakovici a compus o simfonie optimistă la începutul războiului și una tragică acum? La început ne rerăgeam iar acum atacăm și îi distrugem pe Fasciști. Iar Șostakovici se comportă tragic, asta înseamnă că este de partea fasciștilor.” Lucrarea a fost efectiv, deși neoficial, interzisă până în 1956.În contrast, Simfonia nr. 9 (1945) este o parodie ironică în stilul lui Haydn care intenționat a eșuat să satisfacă cerința lui Stalin pentru un „imn al victoriei”. Războiul a fost câștigat iar simfonia „frumușică” a lui Șostakovici a fost interpretată mai mult o batjocură la victoria Uniunii Sovietice decât ca o piesă de sărbătoare.
În 1948 Șostakovici, împreună cu mulți alți compozitori, a fost din nou acuzat de formalism prin Decretul Jdanov. Jdanov, Președinte Sovietului Suprem al Rusiei, l-a acuzat pe Șostakovici și pe alți compozitori (în special Serghei Prokofiev și Aram Haciaturian) că scrie muzică formalistă și nepotrivită. Acest decret făcea parte dintr-o campanie anti-formalism pentru a înlătura orice influență Occidentală în muzică. Compozitorii acuzați, inclusiv Șostakovici, au fost chemați să își ceară public iertare în fața comitetului. Majoritatea lucrărilor lui Șostakovici au fost interzise iar privilegiile familiei sale au fost retrase.
Consecințele Decretului au fost foarte aspre pentru compozitori. Șostakovici a fost printre cei care au fost concediați de la Conservator. Pentru Șostakovici poate cea mai mare consecință a fost pierderea banilor. Cei care încă se aflau la Conservator au început să fie urmăriți cu suspiciune. Nimeni nu dorea ca lucrările lor să fie interpretate drept formaliste iar mulți au ajuns să își acuze colegii că scriu sau interpretează muzică anti-proletară.
În anii următori a compus muzică în trei genuri: muzică de film pentru a-și plăti chiria, lucrări oficiale pentru a-și asigura reabilitarea oficială și lucrări serioase. Din ultima categorie fac parte Concertul pentru vioară nr. 1 și ciclul de cântece Din poezia folclorică evreiască. Ciclul a fost compus când campania antisemită postbelică a început deja.Restricțiile asupra muzicii lui Șostakovici au fost eliminate în 1949 când Stalin a decis că sovieticii erau nevoiți să trimită reprezentanți artistici la Congresul Cultural și Științific pentru Pace Mondială de la New York City iar Șostakovici ar trebui să fie unul din ei. Pentru Șostakovici a fost o experiență umilitoare care a culminat cu o conferință de presă la New York în care trebuia să citească un discurs pregătit. Nicolas Nabokov, care era prezent în public, a observat că Șostakovici a început să citească cu o voce „emoționată și tremurândă” înainte să se oprească iar „discursul a fost continuat de altcineva”. Conștient de faptul că Șostakovici nu putea vorbi liber, Nabokov l-a întrebat public pe compozitor dacă a suferit și el denunțarea recentă a muzicii lui Stravinski în Uniunea Sovietică. Șostakovici, care era un mare admirator al muzicii lui Stravinski și a fost influențat de muzica sa, nu avea de ales decât să răspundă afirmativ. Nabokov nu a ezitat să publice faptul că aceasta a demonstrat că Șostakovici „nu este un om liber, ci o unealtă obedientă a guvernului său”. Șostakovici nu l-a iertat niciodată pe Nabokov pentru această umilință publică. În același an Șostakovici a fost obligat să compună cantata Cântarea pădurilor, care îl omagia pe Stalin drept „marele grădinar”. În 1951 compozitorul a fost numit deputat în Sovietul Suprem al Rusiei Sovietice.
Moartea lui Stalin în 1953 a reprezentat cel mai mare pas spre reabilitarea lui Șostakovici ca artist creativ, ceea ce a fost marcat prin Simfonia nr. 10. Această lucrare conține un număr de citări muzicale și coduri (inclusiv motivele DSCH și Elmira, Elmira Nazirova fiind o pianistă și compozitoare care a studiat cu Șostakovici în anul dinaintea eliminării lui de la Conservatorul din Moscova) a căror semnificație este încă dezbătută. Împreună cu Simfoniile nr. 5 și 7, Simfonia nr. 10 este printre cele mai populare lucrări ale sale.
În anii 1940 și 1950 Șostakovici a avut relații apropiate cu două eleve ale sale: Galina Ustvolskaia și Elmira Nazirova. În afară de aceasta era prima căsătorie cu Nina Varzar care a durat până la moartea ei în 1954. I-a predat lui Ustvolskaia din 1937 până în 1947. Natura relației lor nu este deloc clară: Mstislav Rostropovici a descris-o ca fiind una „tandră”. Ustvolskaia i-a refuzat o cerere de căsătorie după moartea Ninei. Fiica lui Șostakovici, Galina, își amintește că tatăl ei a consultat-o pe ea și pe fratele ei Maxim despre posibilitatea ca Ustvolskaia să devină mama lor vitregă. În cele din urmă Șostakovici s-a căsătorit în 1956 cu Margarita Kainova, o activistă din Comsomol dar relația a fost una tensionată iar cei doi au divorțat trei ani mai târziu.
În 1954 Șostakovici a compus Uvertura festivă, Op. 96, care a fost folosită ca temă muzicală la Jocurile Olimpice de vară din 1980.În 1959 Șostakovici a apărut pe scenă în Moscova la sfârșitul unei interpretări a Simfoniei nr. 5 în care i-a felicitat pe Leonard Bernstein și Orchestra Filarmonică din New York (aceștia se aflau într-un turneu în Uniunea Sovietică). Mai târziu în acel an Bernstein și Orchestra din New York au înregistrat Simfonia nr. 5 pentru Columbia Records.
Anul 1960 a marcat o altă cotitură în viața lui Șostakovici: în acel an a devenit membru al Partidului Comunist. Guvernul dorea să îl numească Secretar General al Uniunii Compozitorilor dar pentru acest lucru Șostakovici trebuia să fie membru de partid. Acest eveniment a fost interpretat în mod diferit, fiind văzut ca un act de lașitate, presiune politică sau ca act din proprie voință. Pe de altă parte, aparatul politic era mai puțin represiv decât a fost înainte de moartea lui Stalin. Fiul lui Șostakovici își amintește că acest act l-a făcut pe Șostakovici „să plângă” și mai târziu a spus soției sale Irina că a fost șantajat. Lev Lebedinski a spus că Șostakovici era în pragul sinuciderii. După ce a devenit membru al partidului au fost publicate în Pravda articole sub numele său care denunțau individualismul în muzică, deși în realitate Șostakovici nu a scris aceste articole. În plus, pe lângă intrarea sa în partid, Șostakovici a început să compună omagiul său către Lenin pe care l-a promis de atâta timp. Simfonia nr. 12, care prezintă Revoluția Bolșevică și care a fost finalizată în 1961, îi este dedicată lui Vladimir Lenin și este numită „Anul 1917”. În această perioadă starea de sănătate a lui Șostakovici a început să se deterioreze.
Răspunsul muzical al lui Șostakovici la aceste crize personale a fost Cvartetul de coarde nr. 8, compus în doar trei zile. A descris lucrarea ca fiind dedicată „victimelor fascismului și războiului”, aparent în memoria celor care au murit în timpul bombardării orașului Dresda din 1945. Totuși, la fel ca și Simfonia nr. 10, acest cvartet conține citări muzicale din câteva lucrări precedente ale sale. Șostakovici i-a spus prietenului său Isaak Glikman „Am început să mă gândesc că într-o zi voi muri și niciunul nu va compune o lucrare în memoria mea așa că am compus eu însumi una”. Câțiva dintre colegii lui Șostakovici, inclusiv Natalia Vovsi-Mikhoels și violoncelistul Valentin Berlinski, erau conștienți de caracterul biografic al lucrării.
În 1962 s-a căsătorit pentru a treia oară, de această dată cu Irina Supinskaia. Într-o scrisoare adresată lui Glikman, Șostakovici a scris „singurul ei defect este că are 27 de ani. În rest este splendidă: isteață, veselă, directă și foarte plăcută”. Conform lui Galina Ustvolskaia, care îi cunoștea bine pe soții Șostakovici, această căsnicie a fost una foarte fericită: „Cu ea Șostakovici a cunoscut pentru prima dată pacea domestică... Cu siguranță ea i-a prelungit viața cu câțiva ani”. În noiembrie a dirijat pentru prima dată, dirijând câteva dintre lucrările sale în Gorki; în rest a refuzat să dirijeze, motivând acest lucru prin starea sa de sănătate și emoțiile sale.
În acel an Șostakovici a abordat din nou subiectul antisemitismului în Simfonia nr. 13 (intitulată Babi Iar). Această simfonie transpune pe muzică câteva poezii ale lui Evgheni Evtușenko; prima dintre acestea comemorează un masacru al evreilor ucraineni în timpul celui de-al Doilea Război Mondial. Opiniile sunt divizate cu privire la dimensiunea acestui risc: poezia a fost publicată în media sovietică și nu a fost interzisă dar a rămas controversată. După premiera simfoniei Evtușenko a fost forțat să adauge o strofă la poezia sa prin care să spună că rușii și ucrainenii au murit cot la cot cu evreii la Babi Yar.
În 1965 Șostakovici a venit în apărarea poetului Iosif Brodski care a fost condamnat la cinci ani de exil și muncă grea. Șostakovici a fost co-semnatar al unei petiții împreună cu Evtușenko, Kornei Ciukovski, Anna Ahmatova, Samuil Marșak și filosoful francez Jean-Paul Sartre. După aceste proteste sentința a fost comutată iar Brodski în Leningrad. Șostakovici s-a alăturat și unui grup de 25 de intelectuali ruși care au semnat o scrisoare adresată lui Leonid Brejnev prin care cereau să nu fie reabilitată reputația lui Stalin.
Spre sfârșitul vieții sale Șostakovici a avut probleme cronice de sănătate dar nu a renunțat la fumat și consumul de vodcă. Începând cu 1958 a suferit o condiție tot mai debilitantă care i-a afectat mâna dreaptă, ceea ce l-a forțat să renunțe la activitatea sa de pianist iar în 1965 a fost diagnosticat cu poliomielită. În anul următor a suferit un atac de cord și încă unul în 1971 iar câteva căzături i-au afectat ambele picioare.
Preocuparea față de propria moarte este prezentă în ultimele sale lucrări, printre ele fiind ultimele cvartete de coarde și Simfonia nr. 14 (un ciclu de cântece inspirate după poezii care au ca temă moartea). Această lucrare îl găsește pe Șostakovici la extrema sa în privința limbajului muzical. Șostakovici a dedicat lucrarea prietenului său Benjamin Britten care a dirijat premiera europeană a lucrării la Festivalul de la Aldeburgh în 1970. Simfonia nr. 15 din 1971 are, prin contrast, o natură melodică și retrospectivă, citând pe Wagner, Rossini și propria sa Simfonie nr. 4.
Șostakovici a decedat în urma unui cancer pulmonar pe 9 august 1975 la vârsta de 68 de ani și a fost înmormântat în Cimitirul Novodevici din Moscova. Chiar înainte de moartea sa a fost comemorat prin numirea Peninsulei Șostakovici din Insula Alexandru I, Antarctica. Ultima sa lucrare a fost Sonata pentru violă, care a avut premiera pe 28 decembrie 1975, la patru luni după moartea sa.
Influența muzicală a lui Șostakovici asupra compozitorilor ulteriori din afara Uniunii Sovietice era destul de nesemnificativă, deși Alfred Schnittke a preluat contrastele sale dintre dinamic și static iar muzica lui André Previn prezintă legătură clară cu stilul său de orchestrație. Influența sa poate fi observată și în lucrările unor compozitori nordici, cum ar fi Lars-Erik Larsson. Totuși, mulți dintre contemporanii său ruși și elevii săi de la Conservatorul din Leningrad au fost puternic influențați de muzica sa, inclusiv German Okunev, Boris Tișcenko (a căruit Simfonie nr. 5 din 1978 este dedicată lui Șostakovici), Serghei Slonimski și alții.
Opera lui Șostakovici este dominată de ciclul de simfonii și cvartete de coarde, câte 15 din fiecare. Simfoniile sunt distribuite destul de egal de-a lungul carierei sale, în vreme ce cvartetele de coarde au fost compuse în a doua parte a vieții sale. Printre cele mai cunoscute lucrări se numără Simfoniile nr. 5 și 7 și Cvartetele nr. 8 și 15. Alte lucrări includ operele Doamna Macbeth din Mțensk, Nasul și neterminata Jucătorii bazată pe o comedie scrisă de Nikolai Gogol; șase concerte (câte două pentru pian, vioară și violoncel), două triouri de pian și o cantitate mare de muzică de film.
Muzica lui Șostakovici prezintă influența multor compozitori pe care el îi admira: Bach în fugi și passacaglii, Beethoven în cvartetele sale târzii, Mahler în simfoniile sale și Berg prin utilizarea de coduri și citări. Dintre compozitorii ruși Șostakovici îl admira pe Modest Musorgski, ale cărui opere Boris Godunov și Hovanșcina le-a re-orchestrat. Influența lui Musorgski poate fi observată și în opera Doamna Macbeth și în Simfonia nr. 11, precum și în lucrările sale satirice precum Rayok. Influența lui Prokofiev este evidentă în primele sale lucrări pentru pian, cum ar fi prima sonată și primul concert. Influența muzicii folclorice și religioase ruse este evidentă în lucrările sale corale a capella din anii 1950.
Relația lui Șostakovici cu Stravinski era foarte ambivalentă; Șostakovici i-a scris lui Glikman: „Stravinski, compozitorul pe care îl venerez. Stravinski, gânditorul pe care îl disprețuiesc.” Era atras în special de Simfonia Psalmilor, prezentând o copie a aranjamentului său pentru pian a lucrării lui Stravinski când acesta a vizitat Uniunea Sovietică în 1962. Întâlnirea nu a decurs foarte bine, fiind observată timiditatea extremă a lui Șostakovici și „răutatea” lui Stravinski față de el".Mulți comentatori au remarcat diferența dintre lucrările experimentale de dinainte de denunțarea din 1936 și lucrările mult mai conservatoare care au urmat. Compozitorul i-a spus Florei Litvinova: „fără 'ghidarea Partidului'... aș fi arătat mai multă strălucire, aș fi folosit mai mult sarcasm și mi-aș fi dezvăluit ideile în mod direct în loc să fiu nevoit să apelez la camuflaj.” Articolele publicate de Șostakovici în 1934 și 1935 citau pe Berg, Schoenberg, Krenek, Hindemith „și în special Stravinski” printre influențele sale. Lucrări importante din prima perioadă includ Simfonia nr. 1, care combina academicismul conservatorului cu înclinațiile sale progresive; Nasul (”cea mai noncompromițătoare dintre lucrările sale de scenă„); Doamna Macbeth, care a precipitat denunțarea, și Simfonia nr. 4 au fost descrise în dicționarul Grove ca „o sinteză colosală a dezvoltării muzicale a lui Șostakovici până la acea dată”. Simfonia nr. 4 a fost și prima în care să adopte stilul lui Mahler.
Chiar și înainte de campaniile staliniste antisemite de la sfârșitul anilor 1940 și începutul anilor 1950 Șostakovici a demonstrat un interes pentru temele evreiești. Era intrigat de abilitatea muzicii evreiești „de a crea o melodie veselă pe intonații triste”. Exemple de teme evreiești pot fi observate în Cvartetul de coarde nr. 4 (1949), Concertul pentru vioară nr. 1 (1948) și Patru monologuri pe poezii Pușkin (1952), precum și în Trioul de pian în Mi minor (1944). A fost și mai mult inspirat să compună cu teme evreiești după ce a citit teza lui Moisei Beregovski despre muzica folclorică evreiască din 1946.
În 1948 Șostakovici a cumpărat o carte cu cântece folclorice evreiești și din aceasta a compus ciclul de cântece Din poezia evreiască. Inițial a compus opt cântece care aveau menirea de a prezenta dificultatea de a fi evreu în Uniunea Sovietică. Totuși, pentru a masca acest lucru, Șostakovici a mai adăugat încă trei cântece pentru a demonstra viața bună pe care o aveau evreii sub regimul sovietic. În ciuda eforturilor sale de a ascunde adevărata semnificație a lucrării, Uniunea Compozitorilor a refuzat să îi aprobe lucrarea în 1949 sub presiunea antisemitismului care se manifesta în țară. Din poezia evreiască nu a putut fi interpretată înainte de moartea lui Stalin în martie 1953 împreună cu alte lucrări care au fost interzise.
În 2004 muzicologul Olga Digonskaia a descoperit un depozit de manuscrise Șostakovici la Muzeul de Stat de Cultură Muzicală „Glinka” din Moscova. Într-un dosar de carton se aflau „300 de pagini de schițe muzicale, piese și partituri” în manuscrisul lui Șostakovici. Un prieten al compozitorului a mituit-o pe servitoarea lui Șostakovici să îi livreze în mod regulat conținutul din coșul de gunoi al biroului lui Șostakovici în loc să îl ducă la gunoi. O parte din aceste hârtii au ajuns ulterior la Glinka. Printre acestea se aflau schițe pentru pian și vocale ale unui prolog pentru o operă, Orango (1932). Au fost orchestrate de compozitorul britanic Gerard McBurney iar această lucrare a avut premiera în decembrie 2011 în interpretarea Orchestrei Filarmonice din Los Angeles.
Conform lui Gerard McBurney, opiniile în legătură Dmitri Șostakovici sunt împărțite între „o muzică originală cu o putere vizionară” și „fără valoare, la mâna a doua”. William Walton, contemporanul său britanic, îl consideră „cel mai mare compozitor al secoului al XX-lea”. Muzicologul David Fanning menționează îm Dicționarul lui Grove că „În ciuda presiunilor venite din partea politicienilor și a ideilor sale legate de umanitarism și serviciile publice, reușește să creeze un limbaj muzical de o putere emoțională colosală.”Unii compozitori moderni au fost mult mai critici. Pierre Boulez consideră că muzica lui Șostakovici este „a doua, sau chiar a treia presă a muzicii lui Mahler”. Compozitorul român Philip Herschkowitz, discipolul lui Webern, consideră că muzica lui Șostakovici este una nepotrivită timpului său. O altă plângere se referă la faptul că stilul lui Șostakovici este vulgar și strident: Stravinski a scris despre Doamna Macbeth din Mțensk că ar fi o operă „monotonă”. Compozitorul englez Robin Holloway a descris muzica lui Șostakovici ca fiind „cenușie în melodie și armonie; funcțională ca structură, cu un conținut retoric și restrâns.”În anii '80, compozitorul finlandez Esa-Pekka Salonen a refuzat să dirijeze operele sale. În 1987, el a declarat că:
Șostakovici este în multe feluri opusul lui Stravinski. [...] Când am spus că cea de-a șaptea simfonie a lui Șostakovici este o compoziție plictisitoare și monotonă, oamenii mi-au răspuns cu „Da, da, dar gândește-te la contextul simfoniei.” O astfel de atitudine nu face bine nimănui. Totuși, Salonen a făcut un compromis și a înregistrat mai multe dintre lucrările lui Șostakovici, printre care Concert pentru pian nr. 1 și 2, Concert pentru vioară nr. 1 (2010), prologul la „Orango” și Simfonia nr. 4 (2012).
Șostakovici a împrumutat din stilurile compozitorilor clasici și populari care au trăit înaintea sa; vulgaritatea muzicii populare are o influență importantă asupra „celui mai mare dintre eclectici”. McBurney urmărește acest lucru până la cercurile anvangardiste din perioada timpurie a lui Șostakovici, considerând că aceste împrumuturi au fost o tehnică deliberată folosită pentru a crea „modele de contrast, repetiție și exagerări” care i-au conferit muzicii sale o structură potrivită.
Șostakovici era din mai multe puncte de vedere un om obsesiv: conform fiicei sale era „obsedat de curățenie”; își sincroniza ceasurile din apartament și își trimitea adesea cărți poștale pentru a testa cât de bine funcționează serviciul poștal. Mikhail Druskin își amintește că încă de când era tânăr compozitorul era „fragil și emoționat”. Yuri Liubimov comentează: „Faptul că era mai vulnerabil și mai receptiv decât alte persoane era fără îndoială a caracteristică importantă a geniului său”. Spre sfârșitul vieții sale, Krzysztof Meyer spunea că „fața sa era un sac de ticuri și grimase”.Când era într-o dispoziție mai bună sportul era una din principalele sale modalități de recreere, deși prefera să fie spectator sau în galerie decât să participe (avea o calificare de arbitru de fotbal). Echipa sa favorită era Zenit Leningrad și asista regulat la meciurile lor. De asemenea, îi plăceau jocurile de cărți, în special solitaire. Era atras de scriitori sarcastici precum Gogol, Anton Cehov și Mihail Zoșcenko.
Șostakovici era prin natură o persoană timidă: Flora Litvinova a spus că „era complet incapabil să spună „nu” cuiva”. Asta însemna că era ușor de convins să semneze declarații oficiale, inclusiv o denunțare a lui Andrei Saharov în 1973. Pe de altă parte era dispus să încerce să ajute diferite persoane în calitate de Director al Uniunii Compozitorilor și Deputat al Sovietului Suprem. Oleg Prokofiev a declarat că „a încercat să ajute atât de mulți oameni încât... era acordată tot mai puțină atenție pledoariilor sale”. Când a fost întrebat dacă crede în Dumnezeu Șostakovici a spus „Nu și îmi pare foarte rău de asta”.
Răspunsul lui Șostakovici la critici, și, ceea ce este mai important, supoziția conform căreia el folosea muzica ca un fel de dizidență acoperită, sunt disputate. El a părut a se conforma cu politicile și pozițiile guvernamentale, ținând discursuri și semnând articole care urmăreau țelul partidului. Dar este evident faptul că îi displăceau multe dintre aspectele regimului, lucru confirmat de familia sa, de scrisorile trimise lui Isaak Glikman, și cantata satirică „Rayok”, care ridiculiza campania „anti-formalistă” și a fost ascunsă până la moartea sa. El a fost un prieten apropiat al Mareșalului Uniunii Sovietice Mihail Tuhacevski, care a fost executat în timpul Marii Epurări din 1937.
Nu se cunoaște exact de cât de mult Șostakovici își exprima opoziția față de regim în muzica sa. Despre viziunea revizionistă a sa a scris Solomon Volkov în cartea de memorii Свидетельство din 1979, cu Volkov susținând că memoriile i-au fost dictate de Șostakovici însuși. Cartea susținea că multe dintre lucrările compozitorului conțineau mai multe mesaje anti-guvernamentale codificate, care l-ar include pe Șostakovici într-o tradiție rusă prin care mulți artiști au fost cenzurați, începând cu poetul Aleksandr Pușkin de la începutul secolului al XIX-lea. Este cunoscut faptul că el includea în lucrările sale multe referințe și motive muzicale, cel mai cunoscut fiind DSCH, cu note care reprezintă inițialele numelui său în felul următor Dmitrij Schostacowitsch. Colaborator de lungă durată cu Șostakovici, Evgheni Mravinski, a spus că „Șostakovici își exprima foarte des intențiile prin imagini și conotații specifice.”Perspectiva revizionistă a fost susținută și de copiii săi, Maxim and Galina, și alți muzicieni ruși. Volkov a scris în Memorii și în Șostakovici și Stalin: artistul și țarul, că Șostakovici adopta poziția unui urodiv în relația cu guvernul. Printre alți revizioniști importanți se află Ian MacDonald, a cărui carte Noul Șostakovici dezbătea și alte interpretări revizioniste ale muzicii sale, și Elizabeth Wilson, a cărui Șostakovici: O viață în amintiri adună mai multe mărturii din partea cunoștințelor compozitorului.
Muzicieni și cărturari precum Laurel Fay și Richard Taruskin contestă autenticitatea acestora și dezbat semnificația „Memoriilor”, susțințnd că Volkov le-a strâns dintr-o combinație de articole reciclate, bârfe, și probabil unele informații venite direct de la compozitor. Fay aduce dovezi în articolul „Memoriile lui Volkov reconsiderate”, demonstrând că numai paginile originalului manuscris al „Memoriilor” pe care Șostakovici l-a semnat și l-a verificat este compus dintr-o selecție de interviuri date de compozitor, nici unul dintre ele nefiind controversat. (Împotriva acestei păreri, Allan B. Ho și Dmitri Feofanov au menționat că cel puțin două dintre paginile semnate conțin material controversat: de exemplu „pe prima pagină a capitolului al treilea, unde [Șostakovici] notează că placa pe care este scris «în această casă a trăit [Vsevolod] Meyerhold» ar trebui să fie scris și «Și în această casă soția lui a fost ucisă cu brutalitate.»”)
În mai 1958, în timpul unei vizite la Paris, Șostakovici a înregistrat cele două concerte pentru pian ale sale cu André Cluytens împreună cu câteva piese scurte pentru pian solo. Acestea au fost lansate pe LP de EMI, relansate pe LP de Seraphim Records și ulterior remasterizate digital și lansate pe CD. Șostakovici a înregistrat cele două concerte în Moscova în sunet stereo pentru Melodiya. De asemenea, Șostakovici a interpretat părțile de pian din înregistrarea Sonatei pentru violoncel, Op. 40, cu Mstislav Rostropovici; Sonata pentru vioară, Op. 134, împreună cu David Oistrah și Trioul de pian, Op. 67, cu Oistrah și violoncelistul Miloš Sádlo. Există și un film sonor din anii 1930 în care Șostakovici interpretează primul său concert pentru pian (deși doar finalul există înregistrat). De asemenea, există o filmare din ultimul an de viață al său în care Șostakovici supraveghează repetițiile pentru Simfonia nr. 15.
Clasa I: 1941 (pentru Cvintetul de pian), 1942 (pentru Simfonia nr. 7), 1946 (pentru muzica din Întâlnirea de pe Elba)
Premiul de Stat Glinka al RSFSR: 1974 (pentru Cvartetul de coarde nr. 14 și pentru ciclul coral „Fidelitate”)
Premiul Național „Taras Șevcenko”: 1976 (postum)Regatul UnitMedalia de aur a Royal Philharmonic Society: 1966FinlandaPremiul Sibelius: 1958Statele UniteNominalizare la Premiile Oscar pentru Cea mai bună coloană sonoră (Muzical) pentru Hovanșcina (1961)AustriaMedalie de argint pentru servicii aduse Republicii Austria: 1967DanemarcaPremiul Muzical „Léonie Sonning”: 1974
Zgomotul timpului, Julian Barnes, Editura Nemira, colecția Babel, traducerea: Virgil Stanciu - recenzie
Nicolae Dorin Goian (n. 12 decembrie 1980, Suceava) este un fotbalist român retras din activitate. În prezent este antrenor al formației de Liga a III-a CS Bucovina Rădăuți. Ca jucător era lent, dar compensa cu un plasament bun. Se remarca prin înălțime și forță, care îi permiteau să câștige cu ușurință duelurile aeriene. Urca la cornere, lovituri libere și centrări, marcând din lovituri cu capul aproape toate golurile carierei sale. Este cunoscut pentru activitatea sa ca fundaș central la echipa Steaua București, unde a format un cuplu redutabil de fundași centrali cu Sorin Ghionea. Cu Steaua a obținut două titluri de campion, o supercupă, o calificare în semifinalele Cupei UEFA și trei calificări consecutive în Liga Campionilor. Pe 6 august 2009 a semnat cu echipa italiană US Palermo, Steaua București primind în urma transferului său 2 milioane de euro. A jucat în Italia timp de doi ani, marcând un gol în 30 de partide jucate în campionatul național. În 2011 a ajuns la Glasgow Rangers, iar în 2012 s-a întors în Italia, la Spezia. Ultimul club pentru care a evoluat, înainte de a se retrage în august 2016, a fost Asteras Tripolis. A fost component al echipei naționale, pentru care a marcat cinci goluri, cel mai important gol fiind cel marcat cu Olanda. A jucat în majoritatea meciurilor din preliminarii și în primele două meciuri din Grupa D a Euro 2008. La națională făcea pereche cu Sorin Ghionea, Vlad Chiricheș sau Gabriel Tamaș.
S-a născut în Suceava unde a absolvit Școala Generală nr. 3 și Liceul cu Program Sportiv. Provine dintr-o familie de sportivi cu patru frați care au jucat fotbal în prima divizie și trei surori: Veronica, Iuliana și Mariana. Tatăl său este Vasile Goian, de profesie electrician. Mama sa, Elisabeta, de profesie croitoreasă, a fost de religie penticostală. Fratele cel mare este Liviu, fost fotbalist la CSM Suceava, Selena Bacău și Debreceni VSC. În prezent este om de afaceri și deține un post local de televiziune în Bacău, TV 1. Alt frate, Gigi, a jucat doar 23 de meciuri în Divizia A, toate pentru Foresta Fălticeni. S-a stabilit în Maryland, Statele Unite. Mezinul familiei este Lucian Goian, jucător care activează în prezent la Mumbai City. Este căsătorit cu Nadia din 2006, iar primul său copil este o fetiță, Maya, născută la 23 octombrie 2006. Din 7 ianuarie 2010 are și un băiețel, Nectarie Matei. Deține două apartamente în București, un teren în Bacău și un autoturism Audi Q7 în valoare de 100.000 €. În anul 2006 a fost suceveanul cu cele mai mari venituri, 877.830 de lei. A declarat că fotbalistul care i-a pus cele mai multe probleme a fost bulgarul Dimitar Berbatov. Este impresariat de Florin Manea. În timpul liber practică snooker și tenis de câmp. Își dorește ca pe final de carieră să se întoarcă în Suceava ca jucător sau oficial al echipei locale.
Goian face cunoștință cu fotbalul într-un cadru organizat de la vârsta de opt ani, când tatăl său l-a dus la grupele de juniori ale echipei Bucovina Suceava. Primul său antrenor, Constantin Băltățeanu, l-a băgat direct la joc, ca vârf. Goian își amintește că deși a jucat în pantofi a reușit să marcheze două goluri. Datorită calităților sale fizice a fost mutat în postul de libero. Alt antrenor care l-a format la grupele de juniori a fost Aurel Constantin. În 1997, la vârsta de 17 ani, Goian a semnat cu Foresta Fălticeni, o echipă de fotbal din Suceava, unde a jucat un sezon la echipa a doua. A debutat în fotbalul mare în sezonul 97-98 pentru Foresta II, pe atunci în Divizia B, într-un meci contra echipei AFC Rocar București. Foresta II a retrogradat în Divizia C.
Doi ani mai târziu a fost promovat la prima echipă, unde a debutat în Divizia A la vârsta de 20 de ani, pe data de 5 august 2000 într-un meci cu Gloria Bistrița, câștigat cu scorul de 2-0. A fost coleg de generație cu Daniel Bălan, Dorin Semeghin, Mihai Baicu, și Robert Niță.
În acel sezon Foresta Suceava a retrogradat și nu a mai promovat niciodată. În returul sezonului 1999–2000 a fost împrumutat pentru câteva luni la Gloria Buzău. Deși în următorul sezon Foresta a terminat doar pe locul 10 în Divizia B, Goian a fost remarcat de oficialii echipei Ceahlăul Piatra Neamț, o echipă mică din Divizia A, care l-a transferat în pauza de iarnă.
Nu a fost convocat la naționalele de juniori din cauza fizicului, antrenorii de la echipele de tineret, Constantin Aelenei și Mihai Georgescu spunând despre Goian că „încă nu-i pregătit, să mai aștepte. Trebuie să mai pună carne pe el”. O altă caracteristică fizică, dar de această dată pozitivă, a fost remarcată de antrenorul Forestei, Marin Barbu, cel care l-a promovat la echipa mare a Sucevei și l-a luat cu el la FCM Bacău. Acesta l-a comparat cu Gulliver datorită înălțimii. A mai spus că Goian era un băiat simplu și muncitor, model pentru alți copii din generație, care a venit de la o familie modestă și nu a avut niciodată probleme cu el. Cetatea, succesoarea Forestei, a încasat 12.500 € de la Palermo, reprezentând grila de formare.
Din sezonul 2002–2003 până în 2004 Goian a jucat pentru o altă echipă moldoveană, Ceahlăul Piatra Neamț, unde a jucat 45 de meciuri și a marcat 2 goluri: unul în meciul cu Sportul Studențesc din data de 
27 septembrie 2002, când a înscris golul egalării cu capul în minutele de prelungire ('92), și altul în minutul 15 al meciului cu Poli AEK Timișoara, care s-a jucat pe data de 10 mai 2003. A mai jucat două meciuri în Cupa UEFA Intertoto din 2003, în care a și marcat un gol în prima manșă a dublei cu Tampere United. Aici i-a avut ca coechipieri, printre alții, pe Angelo Alistar, Alexandru Forminte, Florin Axinia și Tiberiu Șerban. Ceahlăul a avut aceeași soartă ca Foresta și a retrogradat în a doua divizie, terminând pe primul loc retrogradabil, 14, cu 30 de puncte, unul mai puțin decât viitoarea echipă la care va juca Goian, FCM Bacău.În 2003 a semnat cu FCM Bacău, pentru care a debutat ca titular într-un meci cu Gloria Bistrița, din prima etapă a returului (13 martie 2004), pierdut de băcăuani cu 2-0. Aici a jucat 26 de meciuri în campionat și a marcat 2 goluri. Primul a fost cu Sportul Studențesc pe 23 octombrie 2004 (etapa a XI-a), cu Goian aducând egalarea în minutul 84. Al doilea gol ('31) l-a marcat peste două etape, chiar în fața Stelei. În 2004 a fost în probe la echipa franceză En Avant de Guingamp, dar nu a semnat niciun contract și s-a întors la Bacău. Începând cu etapa a opta, Dorin devine căpitanul echipei, în locul lui Florin Lovin care a fost transferat de Steaua. În meciul direct Goian i-a impresionat pe oficialii echipei Steaua București, care l-au achiziționat în pauza de iarnă. Echipa avea nevoie de bani, folosindu-i și pentru grupele de juniori. Antrenorul de la acea vreme a Bacăului, Cristian Popovici, a menționat cinci dintre calitățile lui Goian: clarviziune, intuiție, tehnică, joc aerian foarte bun și abilitatea de a șuta cu ambele picioare.
Perioada la Steaua a fost marcată de golurile din Cupa UEFA și ratarea calificării în această competiție, calificările în Liga Campionilor și titlurile câștigate. Datorită prestațiilor bune din campionat a fost chemat la Echipa națională de fotbal a României, unde a debutat pe 16 noiembrie 2005 într-un meci cu selecționata Nigeriei, câștigat de România cu scorul de 3-0. A devenit al doilea golgheter al Stelei după Nicolae Dică în Cupa UEFA sezonul 2005–06 cu 5 goluri, marcate cu Valerenga, RC Lens, Halmstads BK, SC Heerenveen și Middlesborough toate din careul de 7 metri și provenite din faze fixe. A format un cuplu redutabil de fundași cu Sorin Ghionea, cu ajutorul căruia echipa a primit cele mai puține goluri trei sezoane la rând, începând cu sezonul 2005-2006, cu 16, 22 respectiv 19 goluri.
La 4 martie 2005, Goian a semnat un contract pe cinci ani cu Steaua București, care a plătit 100.000 de dolari în 2005 și 1.000.000 € în 2007. În toamna anului 2005, după cinci ore de negocieri cu Gheorghe Chivorchian (pe atunci președintele echpei FCM Bacău), Steaua i-a mai transferat și pe Andrei Cristea, Eugen Baciu și Florin Lovin, despre care s-a vehiculat în presă că au fost câștigați de George Becali la o partidă de poker cu proprietarul echipei, Dumitru Sechelariu. A preluat tricoul cu numărul trei, lăsat liber după plecarea lui Valeriu Răchită. Ajuns la București, Goian a declarat că „Steaua are jucători valoroși și o să-mi fie greu să mă impun, dar îmi place concurența și abia aștept să mă lupt pentru un post de titular. Nu mă gândeam că o să prind un contract acum, mă consolasem cu ideea că voi rămîne la Bacău.”
A debutat la Steaua în etapa a XVIII-a, pe 3 aprilie 2005, într-un meci cu Apullum Alba Iulia, intrând în minutul 86 în locul lui Nicolae Dică. Pe 23 aprilie 2005, într-un meci cu FC Argeș (2-0) din etapa a XXI-a, intră în minutul 73 în locul lui Laurențiu Diniță. A fost pentru prima dată titular la noua sa echipă într-un meci cu Farul Constanța, în locul lui Sorin Ghionea, suspendat. Partida, disputată la data de 27 aprilie 2005, a fost pierdută de steliști cu 1-0. În iunie 2005 a jucat și pentru Steaua II în Liga a III-a, într-un meci cu FC Snagov, câștigat de steliști cu scorul de 2-0, astfel salvându-se de la retrogradare. În ultima etapă, care a avut loc la 11 iunie 2005, Steaua a învins-o pe Poli Timișoara 2-1. Goian l-a înlocuit pe Gabriel Boștină în minutul 90. În urma acestui meci Steaua câștiga al 22-lea titlu după o pauză de patru ani. Deși a jucat numai patru meciuri în primul sezon, Goian a continuat lupta pentru un loc de titular, iar în sezonul 2005–2006 a câștigat încrederea antrenorului și a devenit un titular incontestabil.
În sezonul 2005-2006, Goian devine om de bază, înlocuindu-l pe Mirel Rădoi, accidentat. Cel din urmă nu și-a mai putut relua postul de fundaș central, fiind avansat în linia mediană ca mijlocaș defensiv. Din punct de vedere al golurilor marcate, sezonul 2005-2006 a fost cel mai bun din carieră, cu 5 reușite în cupele europene și două în campionat.
Pe 18 septembrie 2005 marchează pentru prima dată în Eternul derbi, meci care s-a terminat la egalitate, scor 2-2. El a reluat din trei metri în poartă o minge șutată slab de Dică ('6). În acest meci a fost prima dată adversar al fratelui Lucian Goian.Primul gol marcat de Goian în Cupa UEFA a fost cel din meciul cu Vålerenga, care s-a jucat pe 14 septembrie 2005. Centrarea i-a fost dată de George Ogăraru, iar Goian a reluat din prima, printr-o semifoarfecă. Meciul inaugural al grupelor Cupei UEFA a fost cel cu RC Lens din 28 octombrie 2005. Goian a marcat cu capul ('17), tot din plonjon, o minge centrată de Bănel Nicoliță. Pe 15 februarie 2006 a urmat meciul din deplasare cu Heerenveen. Goian înscrie în minutul 76 un gol cu capul din plonjon, cu mingea venită din centrarea lui Boștină. Pe 30 noiembrie 2005, tot în grupe, Steaua o învinge pe Halmstads BK cu scorul de 3-0. Boștină bate perfect un corner care este reluat de Goian în poartă ('63), pentru 2-0.
Pe 29 martie 2006 a primit Medalia „Meritul Sportiv” clasa a II-a cu o baretă din partea președintelui României de atunci, Traian Băsescu, pentru că a făcut parte din lotul echipei FC Steaua București care obținuse până la acea dată calificarea în sferturile Cupei UEFA 2005-2006.A înscris al doilea gol ('25) în meciul pierdut cu scorul de 4–2 în deplasarea cu Middlesbrough din semifinalele Cupei UEFA, când Steaua a ratat calificarea în finală primind un gol în minutul 89 (meciul tur a fost câștigat cu 1-0 iar în meciul retur Steaua a condus cu 2-0 în minutul 25). Goian a greșit la primul gol al lui Massimo Maccarone ('33), respingând incorect o minge cu capul. În acest sezon a mai evoluat în meciurile cu Sampdoria (0-0), Hertha Berlin (0-0), și în ambele manșe cu Heerenveen (3-1, 0-1), Betis Sevilla (0-0, 3-0), Rapid (0-0, 1-1) și Middlesbrough (1-0, 2-4).
Cel de-al doilea gol pe care l-a dat în campionat a fost cel din partida cu CFR Cluj, din data de 14 mai 2006, atunci când a marcat cu capul în urma unui corner executat de Vasilică Cristocea ('58). În urma meciului din deplasare cu FC Vaslui din 7 iunie 2006, câștigat cu 4-0, Goian își trece în palmares al doilea titlu de campion cu Steaua, dar trăiește deziluzia ratării finalei Cupei UEFA, aceasta fiind cea mai mare dezamăgire din cariera sa.
Goian ia parte la primul meci oficial al sezonului, cel cu ND Gorica din turul doi preliminar al Ligii Campionilor 2006-2007, jucat în deplasare. Partida a fost adjudecată de steliști cu scorul de 2-0. Steaua se califică după șapte ani în Liga Campionilor, după ce o învinge pe Standard Liege. (2-2, 2-1) Goian a fost titular în ambele meciuri, dând în al doilea o pasă de 60 de metri transformată în gol de Valentin Badea. După o etapă cu FC Argeș, Goian joacă primul meci în Liga Campionilor din carieră, în compania celor de la Dinamo Kiev (4-1). A fost titular în toate meciurile din grupă: înfrângerile cu Real Madrid (0-1, 1-4), Olympique Lyon (0-3) și egalurile cu Lyon și Dinamo Kiev. Steaua termină Grupa E pe locul al treilea, și își încheie drumul european în șaisprezecimile Cupei UEFA, unde este învinsă de FC Sevilla în ambele manșe (0-2)(0-1) pe 15, respectiv 23 februarie 2007, echipă care și-a adjudecat și trofeul în acel sezon. Practic, Goian lipsește dintr-un singur meci jucat de Steaua în Europa, returul cu Gorica. A fost eliminat o singură dată, în meciul cu Pandurii Târgu Jiu. În acest sezon, marchează doar un singur gol, într-un meci de campionat cu CFR Cluj pe 26 aprilie 2007 (2-1).În Liga Campionilor 2007-2008, Goian a marcat câte un gol în meciurile cu Zagłębie Lubin și FC BATE din tururile preliminare, ajutând Steaua să se califice în faza grupelor. A înscris un gol și în meciul cu Slavia Praga, dar Steaua a pierdut meciul cu scorul de 2-1. A fost pentru prima dată căpitan al Stelei la 24 octombrie 2007 împotriva echipei spaniole FC Sevilla atunci când Nicolae Dică, primul căpitan, a fost înlocuit. Meciul s-a terminat 2-1 pentru Sevilla.Goian a fost deținut în coproprietate FCM Bacău, Steaua cumpărând doar 50% din drepturile federative ale jucătorului. O clauză din contract spunea că dacă Goian era vândut la o echipă din străinătate, Steaua trebuia să-i plătească Bacăului 50% din suma de transfer, dar nu mai mult de un milion. Gigi Becali, patronul Stelei, a plătit 1 milion de euro Bacăului pe 16 octombrie 2007 după meciul cu Slavia Praga din grupele UEFA Champions League pentru restul de 50%. Din noiembrie 2007 este impresariat de firma fraților Ioan și Victor Becali, Becali Sport.
Pe 2 mai 2008 este suspendat timp de două etape pentru afirmațiile conform cărora cei de la Oțelul Galați fuseseră stimulați financiar de CFR Cluj. Pe 1 iulie 2008, Goian a avut un conflict cu Gigi Becali, afirmând că dorea să părăsească Steaua înainte de startul noului sezon, dar nu putea pleca în viitorul apropiat din cauza sumei prea mare de transfer, iar oficialii echipei nu iau în serios ofertele pentru el. Gigi Becali a spus că el este singurul care decide suma de transfer iar Goian nu va mai fi inclus în primul unsprezece în orice circumstanțe, dar va fi vândut primului club care oferă trei milioane de euro. În cele din urmă Goian a fost iertat, fiind un jucător de neînlocuit.
Steaua se califică în grupele Champions League pentru a treia oară consecutiv, după ce trece în dublă manșă de Galatasaray SK. (2-2, 1-0) Goian marchează golul de 2-0 ('10) „cu spatele”, dintr-un corner executat de Bănel Nicoliță. Steliștii pierd în cele din urmă meciul cu Olympique Lyon (21 octombrie 2008) cu 3-5 și termină pe ultimul loc într-o grupă cu Lyon, Bayern München și ACF Fiorentina (cu care a făcut singurul punct).Primul gol înscris în sezonul de Liga I 2008-09 de Goian, și totodată ultimul pentru Steaua, a fost unul din penalty, în partida cu Oțelul Galați câștigată de Steaua cu 5-0, iar 30 iulie 2009 a fost căpitanul Stelei în victoria cu 3-0 împotriva lui Motherwell F.C. și a contribuit la primul gol, cu o lovitură de cap care a condus la autogolul lui Stephen Craigan. A ratat o lovitură de la 11 metri pentru care a fost criticat de către patronul Gigi Becali, care a cerut scoaterea lui din lista executanților.Pe 4 aprilie 2009 a fost căpitanul echipei în meciul cu Gloria Bistrița (1-0), preluând banderola de la Sorin Ghionea care era accidentat. Deși Petre Marin era veteranul echipei, antrenorul Marius Lăcătuș l-a desemnat pe Goe căpitan. În sezonul 2009-2010, joacă doar patru meciuri pentru Steaua, în dubla cu Ujpest, Motherwell FC și în meciul cu Ceahlăul Piatra Neamț, toate câștigate de echipa din Ghencea.Patronul echipei, George Becali, îi reproșa că nu pasează înainte, ci doar la coechipierii din lateral. Cu toate acestea, după plecarea lui Mirel Rădoi la Al-Hilal, patronul Stelei l-a nominalizat în rolul de căpitan. Goian i-a reproșat patronului declarațiile nepotrivite, dar l-a lăudat pentru meritul de a finanța o echipă, fiind, conform lui, primul patron care a mărit substanțial salariile și a adus jucători pe sume considerabile. Steaua nu i-a plătit 20.000 de euro pentru ultima lună de contract până când Goian a reclamat echipa la FIFA.
Fiind unul dintre cei mai curtați jucători români, în presă s-au vehiculat mai multe posibile destinații ale sale. Prețul mare fixat de patronul Gigi Becali, și, până la urmă, dorința de a nu pierde un jucător de bază, au fost factori care i-au permis să se transfere doar pe final de carieră. Majoritatea transferurilor s-au dovedit doar zvonuri apărute în presă, Gigi Becali recunoscând că nu l-a vândut pentru că nu a primit oferte.Borussia Dortmund a fost interesată de serviciile fundașului în iunie 2007, dar transferul nu s-a perfectat în locul său fiind cumpărat croatul Robert Kováč de la Juventus. Oficialii echipei VfB Stuttgart au fost impresionați de meciul făcut de Goian împotriva Olandei, unde a înscris golul victoriei și au fost dispuși să plătească € 3.8 milioane de euro pentru el dar proprietarul clubului Gigi Becali a spus că nu îl va vinde pe o sumă sub €4.5 milioane. Pe 23 iunie 2008, Stuttgart Journal a anunțat că Steaua a micșorat prețul fundașului central la €3 milioane. A fost urmărit de oficialii Stuttgartului la Campionatul European de Fotbal 2008 în meciurile cu Franța și Italia.Pe 17 octombrie 2007, Le Quotidien a lansat zvonul conform căruia Dorin Goian va fi transferat de Manchester United în iarnă. După ce „Goe” a marcat pentru România în meciul cu Olanda de la Euro 2008, Gigi Becali i-a mărit cota de transfer la 5 milioane de euro. În acel moment, Manchester United avea mulți fotbaliști pe acel post, printre care Rio Ferdinand, Nemanja Vidić, Mikaël Silvestre, și John O'Shea. Tot în octombrie Manchester City a făcut o ofertă de 10 milioane €. Transferul nu s-a realizat. Scouterii clubului Manchester United l-au urmărit în timpul meciului Olanda versus România, care a fost câștigat de România cu 1-0, cu singurul gol marcat de Goian. El a mai fost urmărit de Manchester City în semifinala UEFA împotriva lui Middlesbrough, unde a marcat din nou. Pe 9 iulie 2008 Sunderland A.F.C. a fost interesată de Dorin Goian. Se aștepta ca el să semneze pe 12 iulie 2008 pentru o sumă necunoscută. Totuși Roy Keane nu era dispus să plătească mai mult de 3 milioane de euro.
Pe 6 august 2009 U.S. Città di Palermo a plătit 2 milioane de euro pentru transferul fundașului, el având un salariu de €550.000 pe sezon. Walter Zenga a fost cel care l-a adus la echipă. A debutat pentru Palermo sub comanda lui Walter Zenga într-o partidă oficială cu Mallorca, câștigată de spanioli cu scorul de 2–0. În serie A a debutat într-un meci cu AS Roma (3-3), unde a fost integralist.În sezonul 2010-2011 Goian a fost titular pentru U.S. Palermo în trei meciuri din grupele Europa League,
iar pe 19 martie 2010 a înscris primul gol în Serie A în poarta echipei AC Milan. A fost inclus de L'Équipe în echipa săptămânii pentru prestația bună din meciul cu AS Roma și a jucat în finala Coppa Italia pierzând trofeul în fața echipei Inter Milano.
Pe 25 iulie 2011 a semnat un contract pe trei ani cu echipa scoțiană Glasgow Rangers, fiind cumpărat pentru aproape 1 milion de euro. Pe 29 iulie a primit permisul de muncă și a debutat în următoarea zi în fața celor de la St Johnstone, meci câștigat cu scorul de 2–0, care a fost și primul meci câștigat de Ally McCoist în funcția de antrenor al echipei Rangers. Era titular și a făcut pereche în centrul defensivei cu internaționalul american Carlos Bocanegra. Pe 21 septembrie 2011 marchează primul gol pentru Rangers, în meciul de cupă cu Falkirk, pierdut de echipa sa cu scorul de 3-2. A primit un singur cartonaș roșu, în meciul cu St. Mirren FC (1-2), care nu i-a permis să joace în derby-ul cu Celtic. Deși părea să traverseze în carieră printr-o perioadă bună, totul avea să se schimbe.Datorită situației financiare precare, Rangers retrogradează în a Treia Divizie Scoțiană, cel mai jos nivel al fotbalului scoțian. În iunie 2012, activele clubului și drepturile federative ale jucătorilor au fost cumpărate de consorțiul lui Charles Green. La început declarând că nu se pune problema să rămână la Rangers dacă retrogradează în ultimul eșalon, Goian dorește în cele din urmă să rămână la Rangers, văzând suportul fanilor. A jucat într-un meci câștigat de Rangers cu 2–1 împotriva lui Brechin City în cupă. Goian a dat o pasă de gol la meciul de pe teren propriu cu East Stirlingshire FC (5-1), disputat pe data de 18 august 2012, în care s-a stabilit un record mondial: cei mai mulți spectatori pentru un meci din al patrulea eșalon, 49.118. Salariul de 900.000 de euro îi era plătit la zi. Pe 23 august, după două partide în campionat și una în cupă, Goian semnează cu Spezia, echipă din Serie B. A acceptat oferta echipei italiene pentru a rămâne în vizorul echipei naționale.
Goian s-a alăturat lotului echipei de Serie B Spezia Calcio fiind împrumutat timp de un sezon până în august 2012. Fotbalistul a declarat că dorește să se întoarcă la Rangers după finalul împrumutului. 
Goian a debutat într-un meci cu Vicenza Calcio, câștigat de echipa sa cu scorul de 2-1.
În meciul cu Juve Stabia de pe 17 noiembrie (2-3) a fost eliminat pentru unui fault asupra lui Tomas Danilevičius ('88). Comisia de Disciplină a Ligii Profesioniste Italiene a dictat o suspendare de patru etape deoarece l-a îmbrâncit pe teren pe arbitrul Maurizio Ciampi. În urma acestei suspendări, directorul Speziei, Nelso Ricci, a declarat că „Goian este cea mai mare dezamăgire a mea. A jucat cu personalitate la Palermo, a fost lider la Glasgow Rangers și la naționala României, dar acum nu este la nivelul la care ne așteptam. Când l-am adus, am crezut că ne va ajuta să facem un salt calitativ.”
Revenit după suspendare pe 23 decembrie 2012, marchează primul gol pentru Spezia, tot cu capul ('68), într-un meci cu Padova (2-3). Antrenorul Speziei, Michele Serena, a declarat că se va baza pe Goian în retur, astfel punând capăt tuturor speculațiilor. A marcat al doilea gol pentru Spezia pe data de 6 aprilie 2013, în victoria cu 2-1 în fața celor de la Grosseto. Spre finalul sezonului își pierde locul de titular.
După ce își reziliază de comun acord contractul cu Rangers, renunțând la 300.000 de euro din salariul de 800.000, Goian semnează cu formația din Superliga Greacă Asteras Tripolis. Transferul a avut loc la data de 21 iulie 2013, Goian semnând un contract pe doi ani pentru un salariu de 170.000 de euro pentru fiecare sezon. A debutat pentru Asteras o lună mai târziu, pe 18 august 2013, în meciul cu PAS Giannina, încheiat cu scorul de 3–3. A fost integralist în meciul din al treilea tur preliminar al UEFA Europa League cu SK Rapid Viena, pierdut de echipa sa cu 3-1. La Asteras Goian a marcat două goluri în campionat, în meciul cu PAOK Salonic din 16 februarie 2014, încheiat cu scorul de 2-1, și cu Panthrakikos, pe 17 decembrie 2014, dar și golul calificării în Europa League din meciul cu Maccabi Tel Aviv din 28 august 2014. Ultimul gol marcat pentru Asteras a fost cel din meciul cu Iraklis, din turul optimilor Cupei Greciei, jucat la 22 ianuarie 2015 și încheiat cu scorul de 1-1, iar ultima partidă din cariera sa de fotbalist a fost cea cu Panathinaikos FC din 10 aprilie 2016, încheiată la egalitate, scor 0-0. A fost căpitanul echipei în sezonul 2015-2016. Pe 9 august 2016 își anunță retragerea din cariera de jucător, fiind numit în funcția de președinte al clubului ACS Foresta Suceava,
A fost selecționat de Anghel Iordănescu pe 12 noiembrie 2004, încă de când evolua pentru FCM Bacău, în vederea meciului cu Armenia din preliminariile Campionatului Mondial din 2006. Nu a jucat niciun minut.
Pe data de 16 noiembrie 2005, a debutat la națională în meciul cu Nigeria. Cel mai important gol a fost cel marcat împotriva Olandei, care a decis calificarea României la Euro 2008. Este doar al doilea gol marcat de România împotriva Olandei, celălalt fiind înscris de Viorel Moldovan, Este și primul gol marcat de România pe teren propriu cu Olanda. A declarat despre gol: „Soția mi-a spus înainte de meci că voi marca! Atacasem de mai multe ori colțul scurt pînă la faza aceea, Tamaș venea la blocaj, eu mă duceam pe un spațiu liber la reluare, la prima bară. Înainte de centrarea lui Chivu, i-am atenționat pe Tamaș și pe Ovidiu Petre că o să mă duc pe lung. Apoi am simțit cum tot stadionul pică pe mine!”
75% din meciurile României din preliminare Euro 2008 l-au avut pe Goian ca titular din primul minut.În martie 2008 a primit Medalia „Meritul Sportiv” - clasa a II-a cu 2 barete, din partea președintelui României, Traian Băsescu, deoarece a făcut parte din reprezentativa României care a obținut calificarea la Campionatul European din 2008.
Deși ar fi dorit să rămână la Rangers, chiar și în Liga a IV-a, a cerut să fie împrumutat pentru a fi în continuare convocat la echipa națională.
Pe 9 iunie 2008, Goian a jucat primul meci la Euro 2008 cu finalista CM 2006 Franța în meciul din grupa C din Zürich, Elveția, unde i-a blocat pe atacanții Nicolas Anelka și Karim Benzema, și a ajutat România să obțină primul punct. Cu Italia a fost din nou integralist, dar a primit un cartonaș galben în minutul 73 datorită căruia a fost suspendat pentru meciul cu Olanda.Într-un meci cu echipa națională de fotbal a Franței din Calificările pentru Campionatul Mondial de Fotbal 2010 Goian a marcat cel de-al 1000-lea gol din istoria reprezentativei României. Pe 14 noiembrie 2011, în meciul cu Grecia, scor 3-1, Goian a purtat în premieră banderola echipei naționale, fiind al 88-lea căpitan al acesteia.
Din iulie 2016 până în ianuarie 2017 a ocupat funcția de președinte executiv al echipei din orașul său natal, Foresta Suceava. Din 13 noiembrie 2017 face parte din stafful tehnic al echipei Bucovina Rădăuți alături de Daniel Bălan.
La echipele la care a trecut de-a lungul carierei, Goian a fost de obicei titular, singurul club unde nu s-a impus fiind Palermo. Postul pe care dă cel mai bun randament este cel de fundaș central dreapta într-o formație de patru jucători pe linia de fund. Este cunoscut pentru intrări de obicei corecte, la minge, dar și pentru faulturi tactice și trageri de tricou în încercarea de a opri adversarul în drumul spre poartă, el fiind un jucător lent dar cu un plasament bun. Chiar și José Mourinho îl consideră un jucător bun, dar lent. Legat de tehnica de marcaj, Goian a declarat că „Și eu greșeam și când aveam un adversar masiv stăteam în spatele lui. El mă prindea cu brațele la spate și mă întorcea...de aia spun că era mai simplu să stai la un metru de el, să nu te prindă cu brațele. Cei masivi așa fac...dacă te găsește cu brațele, se întoarce cu tine, cerșește faultul.” Fundașul central este ultimul om din fața portarului, așa că acesta este predispus la multe cartonașe galbene și chiar și roșii. Ca dovadă vine numărul de cartonașe primite de-a lungul carierei: nouă cartonașe galbene și două roșii, în sezonul 2007-08, fiind jucătorul cu cele mai multe cartonașe primite. În sezonul 2008-2009, Goian a fost cel mai avertizat jucător de la Steaua în Liga I cu 10 cartonașe galbene, respectiv 4 în cupele europene. De asemenea, a fost apreciat pentru calitățile de marcator, având un bun joc de cap. La sugestia patronului Gigi Becali, Walter Zenga l-a folosit pe post de atacant ca soluție de avarie, într-un meci cu Apulum Alba Iulia. Cosmin Olăroiu îl folosea pe final de meci ca atacant, în criză de idei. În timp ce Gheorghe Hagi antrena echipa din Ghencea, acesta îi permitea în finalul meciurilor să rămână în atac ca vârf împins pentru a profita de mingile înalte trimise spre el.
Cu Steaua București, Goian a câștigat două titluri naționale, cele din sezoanele 2004–2005 și 2005–2006, dar și Supercupa României din 2006.Pe 26 iunie 2006, Goian a fost numit cetățean de onoare al Sucevei.În decembrie 2007 a fost nominalizat la „Zece pentru România”, categoria „Sportivi”, iar pe 2 decembrie 2008 a primit din partea publicației sportive Fanatik premiul „Fotbalistul Anului”. De asemenea, Dorin Goian a fost desemnat al doilea cel mai bun fotbalist al anului în clasamentul realizat de Gazeta Sporturilor, la egalitate cu Cristian Chivu. Despre Goian, Gheorghe Hagi a afirmat că „este cel mai bun jucător din Liga 1”.

Drapelul național al României  este un tricolor cu benzi verticale, începând de la lance, albastru, galben și roșu. Are o proporție de 2:3 între lățime și lungime.
Constituția României prevede la articolul 12, alineatul 1 că „Drapelul României este tricolor; culorile sunt așezate vertical, în ordinea următoare începând de la lance: albastru, galben, roșu”. Proporțiile, nuanțele culorilor precum și protocolul drapelului au fost stabilite prin Legea nr. 75 din 16 iulie 1994.
Drapelul este foarte asemănător cu drapelul civil al Andorrei și cel de stat al Ciadului, neavând însă nicio legătură cu acestea. Asemănarea cu drapelul Ciadului, care diferă de drapelul românesc doar prin nuanța ușor mai închisă a fâșiei albastre (indigo, în loc de cobalt cum e la cel românesc), a stârnit discuții la nivel internațional: ambasada Ciadului de la Moscova a înaintat Organizației Națiunilor Unite un protest oficial, prin care cerea ca drapelul României să nu mai fie arborat la ONU, protest respins deoarece existența tricolorului vertical albastru-galben-roșu ca drapel al României este anterioară existenței statului Ciad. Tricolorul românesc este, de asemenea, înrudit cu cel al Republicii Moldova, acesta din urmă având însă o proporție diferită (1:2 în loc de 2:3), un albastru mai deschis și stema țării în centru.
Legea nr. 75/1994 precizează că fâșiile drapelului național au culorile albastru cobalt, galben crom și roșu vermion. Publicația Album des pavillons nationaux et des marques distinctives (2000) propune echivalarea culorilor drapelului național al României cu următoarele nuanțe:
Conform unei legende foarte răspândite, culorile roșu, galben și albastru ar fi fost utilizate încă din vechime de către români ca simbol al lor sau de alții pentru a-i desemna pe aceștia. Aceste culori se regăsesc pe diplomele emise de Mihai Viteazul, pe scuturi și pe lambrechinii stemelor dar, deoarece până la începutul secolului XIX, conștiința de a forma un neam nu exista decât la câțiva cărturari precum Grigore Ureche, ele nu erau folosite pentru a îi identifica specific pe Români, iar steagurile țărilor românești, până în al doilea deceniu al secolului XIX, erau cele moștenite din Evul mediu, cu o simbolistică heraldică fără legături cu ideea modernă de "națiune" :
Tricolorul ca simbol al națiunii românești apare la începutul secolului XIX : astfel, este de remarcat prezența celor trei culori în canafuri și în picturile de pe pânza drapelului răscoalei lui Tudor Vladimirescu, în cadrul căreia li se atribuie pentru prima oară semnificația: "Libertate (albastrul cerului), Dreptate (galbenul ogoarelor), Frăție (roșul sângelui)".
Tricolorul a fost adoptat întâi în Țara Românească, în 1834 ca drapel de luptă, când domnitorul reformator Alexandru D. Ghica a supus aprobării sultanului Mahmud al II-lea modelul drapelelor și pavilioanelor navale de luptă. Acest model era un „steag cu fața roșie, albastră și galbenă, având și acesta stele și pasăre cu cap în mijloc”. Curând, ordinea culorilor a fost schimbată, astfel încât galbenul să apară în centru. La înmânarea drapelelor, domnitorul a spus, printre altele:
În 1840, ca să diferențieze drapelul de luptă de cel de război, domnitorul Ghica a adoptat un nou model pentru cel dintâi: tricolor roșu-galben-albastru, cu roșul în partea superioară și lățimi egale ale benzilor. În centru se afla un scut alb bordat cu aur și mobilat cu acvila valahă, încoronată princiar și cruciată.
În 1848, steagul adoptat de către revoluționari ca drapel al Țării Românești a fost tricolorul albastru-galben-roșu (cu albastrul sus, deci, conform semnificației „Libertate, Dreptate, Frăție”). Acest tricolor apare atunci de asemenea în Moldova, în Ardeal (de exemplu la Adunarea de la Blaj) și până la Paris (unde este arborat la 26 aprilie 1848 de către studenții români care salutau noul guvern revoluționar cu un tricolor „ca semn al unirii moldovenilor cu muntenii”). Iată amănuntele adoptării tricolorului :
În Țara Românească, decretul nr. 1 din 14/26 iunie 1848 al Guvernului provizoriu menționa că „Steagul Național va avea trei culori: albastru, galben, roșu”, urmând ca deviza scrisă pe flamuri să fie „DPEПTATE ФPЪЦIE” („Dreptate, Frăție”). Diferența față de modelele anterioare ale tricolorului constau în plasarea fâșiei albastre în partea superioară, eliminarea cifrului domnesc de la colțuri și a coroanei de pe capul acvilei ce se găsea în vârful hampei, precum și prezența unei devize. Aceste steaguri au fost sfințite la 15/27 iunie 1848, fiind destinate Gărzii Naționale. Astăzi se mai păstrează doar steagul gărzii orășenești din Slatina. Pe fâșia albastră e scrisă deviza  („Frăție Dreptate”), pe galben —  („Județul Oltŭ”), iar pe roșu —  („Orașul Slatina”). Dimensiunile drapelului sunt de 124 cm lungime și 110 cm lățime. Existența altor drapele de acest fel e confirmată de acte, care menționează, în unele cazuri, chiar și prețul de fabricare a lor. Astfel, drapelul observatorului poliției (confecționat din șalon) și cel al detașamentului de dorobanți din București (din tibet) au costat împreună 192 de lei și 10 parale. Decretul nr. 5 din 18 iunie solicita garnizoanelor să retragă în magazii drapelele vechi: „trebuința fiind a se schimba steagurile, vi se vor trimite peste puțin timp alte steaguri noi”. Cele vechi urmau a fi transferate mai apoi către Arsenalul armatei. Pe 25 iunie, generalul Christian Tell solicita aprobarea Guvernului provizoriu pentru confecționarea a șase steaguri (trei pentru infanterie și trei pentru cavalerie), urmând „a le supune Guvernului provizoriu spre decretare”. Cererea i-a fost aprobată la 11 iulie; totuși drapelele au fost distribuite abia la 11 septembrie, în cadrul unei ceremonii solemne. Pe 30 iunie, mitropolitul Neofit, în calitate de prim-ministru, dădea următoarea dispoziție: „stindardele libertății se vor ridica pe toate edificiile, iar cocardele se vor repurta”. Aceste simboluri au fost larg utilizate la manifestații și au fost arborate pe clădirile publice, pe nave și bastimente etc.
Totuși, decretul nr. 252 din 13/25 iulie 1848, motivat prin faptul că „nu s-a înțeles [încă] cum trebuiesc făcute stindardele naționale”, definea steagul ca având culorile dispuse pe verticală, posibil sub influența modelului francez. Nuanțele erau „albastru închis, galben deschis și roșu carmin”. În ceea ce privește ordinea, „lângă lemn vine albastru, apoi galben și apoi roșu fâlfâind”.
Petre Vasiliu-Năsturel notează că, din punct de vedere heraldic, atât la steagul Franței cât și la cel al Țării Românești revoluționare, banda din mijloc reprezintă un metal (argint, respectiv aur). Alți cercetători sunt de părere că tricolorul nu fusese imitat după modelul francez, ci reprezenta o veche tradiție românească, ipoteză sprijinită de o notă a ministerului de externe revoluționar către Emin Pașa: „colorile eșarfului ce purtăm noi diriguitorii, precum și toți impegații, nu sunt de datină modernă. Noi le-am avut încă de mai înainte pe steagurile noastre. La primirea dar a cocardei și a eșarfelor tricolore nu am urmat duhul de imitație sau de modă”.
În Transilvania, revoluționarii adoptaseră mai înainte, cu prilejul Conferinței de la Sibiu din 26 aprilie/8 mai 1848, tricolorul albastru-alb-roșu (vertical, după amintirile lui George Bariț) ca drapel național. Acesta avea înscrisă pe flamură deviza „VIRTUTEA ROMANĂ REÎNVIATĂ”. Mai multe surse ale vremii atestă cele trei culori (ziarul „Organul naționale” scos în acea vreme la Blaj, Al. Papiu Ilarian în a sa „Istorie a românilor din Dacia superioară” etc.). Semnificația lor este dublă: ele predomină în portul popular românesc și, totodată, înmănunchează vechile culori ale principatului Transilvaniei (albastru și roșu) cu albul păcii. Se pare că cele două exemplare având fâșii albastru-galben-roșu, care se păstrează astăzi la Muzeul Național de Istorie al României sunt de factură ulterioară, comemorativă, a evenimentelor de la Blaj. Culoarea galbenă a înlocuit-o, astfel, pe cea albă pentru a simboliza dorința de unire a transilvănenilor cu România.
În Moldova, tricolorul a fost arborat la 27 martie 1848 la hotelul Petersburg din Iași de către Adunarea constituantă prezidată de Vasile Alecsandri, fără însă să fie adoptat oficial, deoarece abia întrunită, Adunarea a fost persecutată și dispersată de trupele rusești masate "preventiv" la frontieră.După înfrângerea revoluției, se revine la vechile steaguri, iar revoluționarii sunt persecutați pentru vina de a fi purtat însemnele tricolore revoluționare. În 1849 domnitorul Barbu Știrbei a adoptat un nou model pentru drapelele de luptă, păstrând însă dispoziția orizontală a culorilor și schimbând doar elementele decorative. Acest model, asemănător ca aspect cu cel din 1834, va fi în vigoare până în 1856.
În timpul căimăcămiei de trei, locțiitorii neavând dreptul de a-și inscripționa inițialele pe drapelele militare, monogramele domnitorilor munteni au fost înlocuite cu acvile.
Legenda formării tricolorului național prin contopirea culorilor drapelelor Moldovei și al Țării Românești s-a născut după 1860, probabil din dorința de a împăca pe toată lumea în privința alegerii steagului revoluționar muntean de la 1848 ca drapel al întregii Românii. Această legendă a fost favorizată și de potrivirea coloristică a drapelelor atribuite celor două principate române la acel moment (roșu și albastru pentru Moldova și albastru și galben pentru Țara Românească).
Legenda a inspirat mai multe lucrări artistice, printre care și un tablou al lui Constantin Lecca. Acesta, vrând să înfățișeze înfrățirea dintre moldoveni și munteni a ales un pasaj istoric din Letopisețul de la Bistrița: „În anul 7015 (1506), octombrie în 28, intrat-au domnul Ioan Bogdan Voievod în țara muntenească cu toate oștile la locul Rătezații, lângă movila Căiata, pe cea parte a Râmnicului; și acolo au venit de la Radul Voievod un sol [...] și au rugat pe domnul Bogdan Voievod cu multă rugăminte să se împace cu Radul Voievod, fiindcă «sunteți creștini și de același neam» (zicea el); și multe vorbe s-au schimbat între dânșii și multă rugăminte s-au făcut [...] iar domnul Bogdan Voievod, văzând atâta rugăminte, făcu pe voia lui și se-mpăcă”. Pictura lui Lecca îi are în centru pe cei doi domni care își strâng mâinile. De asemenea, se pot observa și steagurile Moldovei (albastru-roșu) și al Munteniei (galben-albastru). Aceste combinații de culori nu au fost atestate însă înainte de 1832-1834.
P. V. Năsturel combate această legendă, arătând că tricolorul roșu-galben-albastru era anterior unirii principatelor și că cele trei culori, în dispoziția verticală, reprezintă drapelul naționalității române din toate teritoriile locuite de români.
De altfel, tricolorul a fost prezent în 1848 și la Focșani și Râmnicu Sărat, cu prilejul unor manifestații de înfrățire între moldoveni și munteni, iar în preajma Adunării ad-hoc din Moldova, în 1857, populația civilă a adoptat tricolorul ca simbol al unirii, fapt constatat și de contele Alexandre Walewski, ministrul de externe al Franței.
Nu în ultimul rând, ministrul de externe al Guvernului provizoriu al Țării Românești îl asigura, în 1848, pe trimisul extraordinar al Porții, Suleiman Pașa, de faptul că cele trei culori ale drapelului sunt „de demult, străbunii noștri le purtau pe pavilionul lor și pe steagurile lor. Deci ele nu sunt un împrumut și o imitație din prezent sau o amenințare pentru viitor”.
Un alt tablou al lui Constantin Lecca înfățișează uciderea lui Mihai Viteazul. În această compoziție apare și stindardul unit al celor trei provincii, cu galben în partea superioară (Țara Românească), roșu la mijloc (Moldova) și albastru în partea inferioară (Transilvania). Această ipoteză a unirii celor trei culori a fost emisă în literatura de specialitate, generând însă și rezerve în ceea ce privește argumentația adoptată.
La 6 februarie 1859, în primul său drum său către București de când fusese ales domnitor al Țării Românești, Alexandru Ioan Cuza a fost întâmpinat la marginea orașului Buzău de către comandantul dorobanților, care purta un steag tricolor. Acest fapt l-a mișcat pe Cuza foarte tare.
Până în 1861 au fost utilizate simultan atât vechile steaguri ale principatelor Moldovei și Țării Românești, cât și tricolorul. La 22 iunie 1861, Alexandru Ioan Cuza a decretat tricolorul ca fiind drapelul civil oficial al Principatelor Unite.
Drapelul este tricolorul românesc, roșu-galben-albastru, având benzile dispuse orizontal. Nu se cunosc nici ordinea benzilor, nici proporțiile însemnului civil. Abia în „Almanahul român din 1866” acesta este descris: „drapelul tricolor, împărțit în trei fășie, roșiu, galben și albastru așezat orizontal: roșiu sus, albastru jos și galben la mijloc”. Anumite surse consideră că, până în 1862, banda de sus a fost albastră — precum la tricolorul muntean din timpul revoluției de la 1848 — urmând ca din din 1862 culoarea superioară să devină roșu. În legătură cu proporția, unii cercetători au apreciat-o ca fiind aproximativ 1:3, cu toate că drapelul princiar și cele ale armatei, care s-au păstrat, au proporția 2:3.
În legătură cu semnificația drapelului, Petre Vasiliu-Năsturel este de părere că „de la 1859 până la 1866 el nu a reprezentat decât ceea ce reprezenta la 1848: libertate, dreptate, frăție”.
Drapelul a dobândit o recunoaștere și pe plan extern. Astfel, relatând călătoria din mai-iunie 1864 a principelui Cuza la Constantinopol, doctorul Carol Davila precizează: „Steagul românesc a fost ridicat la catargul cel mare, caiacele Padișahului ne așteptau, garda sub arme, marele vizir la ușă... Principele, liniștit, demn, concis în cuvintele lui, a petrecut 20 de minute cu Sultanul, pe urmă acest mare Padișah a venit să ne treacă în revistă... Din nou, marele vizir a condus pe Principe până la poarta principală și ne-am întors la Palatul Europei, tot cu steagul român fâlfâind la catarg...”.
Un drapel tricolor destul de uzat se află astăzi în colecțiile Muzeului Național de Istorie a României, având numărul de inventar 75045. De formă dreptunghiulară (proporția 2:3), acesta este alcătuit din trei fâșii tricolore din mătase, cu dispunere orizontală (roșul în partea de sus). În centrul steagului se află pictate acvila valahă la dextra, cruciată și purtând însemnele puterii domnești, și bourul moldovean la senestra, purtând o stea cu șase raze între coarne. Cele două simboluri sunt flancate de șase drapele tricolore înclinate, dispuse trei la dreapta și trei la stânga, a căror hampe se încrucișau, probabil, în partea inferioară a steagului. Drapelele au fiecare câte o cravată albastră deasupra iar în vârful hampelor lor se regăsesc, de fiecare grup, câte o acvilă valahă, un vârf de lance și un bour moldovean. Pe fâșia roșie se află brodate o coroană princiară, situată în centru pentru a timbra cele două steme, și deviza „UNIREA PRINCIPATELOR — FERICIREA ROMÂNILOR. TRĂIASCĂ A. IOAN I!” dispusă de-o parte și de alta a coroanei, care însă nu se mai distinge decât parțial. Vârful hampei acestui drapel poartă un glob metalic pe care se găsește o acvilă.
Cercetătorii sunt de păreri diferite în ceea ce privește atribuirea și datarea acestui steag.
Astfel, col. dr. Alexandru Vasile și dr. Maria Ioniță consideră că acesta era steagul oficial al Principatelor Unite. Ultima cercetătoare datează steagul ca fiind din 1859. Tot din 1859, perioada imediat următoare Unirii principatelor, îl datează și Dan Cernovodeanu. Mario Fabretto îl consideră drapel de luptă, folosit între anii 1859 și 1861.
Cercetătoarele Elena Pălănceanu și Cornelia Apostol îl socotesc însă ca fiind un drapel princiar confecționat în 1862, după unirea deplină a celor două principate, proclamată la 11/24 decembrie 1861. Într-adevăr, Alexandru Ioan Cuza nu și-a luat titulatura de „Alexandru Ioan I” decât după această dată.
După abdicarea lui Cuza, steagul a fost păstrat la Arsenalul Armatei din București până în 1919, când a fost transferat la Muzeul Militar Național. Din 1971 se găsește la Muzeul Național de Istorie a României.
Acest exemplar se pare că a fost precedat de un altul, datând 1859, care are o pânză tricoloră ceva mai mică în dimensiuni. Fâșia albastră se află de data aceasta în partea de sus, iar stemele celor două principate nu mai sunt înconjurate de steaguri. Inscripția de pe fâșia albastră este astăzi ilizibilă, însă era diferită de cea a drapelului princiar din 1862.
Un alt drapel domnesc, oarecum diferit față de modelele din epocă, este un tricolor din mătase cu fâșiile dispuse vertical și albastrul lângă hampă, având pictată în mijloc o coroană princiară. Acest drapel era arborat la castelul de la Ruginoasa ori de câte ori domnitorul era prezent acolo. Steagul se regăsește azi la Muzeul de Istorie din Suceava, din cadrul Muzeului Bucovinei.
Convenția de la Paris prevedea la articolul 45 că „oștirile ambelor țări vor păstra steagurile lor actuale; dar aceste steaguri vor purta, în viitor, o banderolă de culoare albastră, conform cu modelul alăturat la prezenta Convenție”.
Ministrul de război, generalul Ioan Emanoil Florescu, solicită domnitorului, la 18 martie 1863, aprobarea în ceea ce privește modelul drapelelor armatei, hotărât de către guvern în ședința sa din 12 martie. Drapelele înfățișau tricolorul țării (cu benzile dispuse orizontal și roșul sus) peste care era aplicată acvila romană cu crucea în clonț. Printr-un înalt ordin de zi din 19 martie, Cuza hotărăște: „Considerând că armata, în urma unirii nu trebuie să aibă decât un singur drapel; având în vedere că adevărata emblemă a României nu poate fi alta decât acvila romană, [...] am decretat și decretăm ce urmează: acvila romană cu crucea în gură se va pune, ca emblema României, d-asupra drapelelor armatei [...]”.
Modelele efective, împărțite la 1 septembrie 1863, diferă întrucâtva de cele legiferate în martie. Astfel, acvila romană în zbor larg deschis, încoronată princiar, poartă sceptrul domnesc la dextra și sabia la senestra; pe pieptul ei figurează un scut despicat și încoronat princiar ce conține la stânga, peste azur și aur, acvila Țării Românești (cruciată, conturnată și încoronată princiar), iar la dreapta, peste roșu și azur, bourul Moldovei purtând o stea între coarne. În jurul atributelor puterii domnești se află înfășurată o eșarfă roșie conținând deviza cu litere de aur: „HONOR ET PATRIA” (adică „Onoare și Patrie”). În colțurile flotante ale drapelelor este cusută cifra domnitorului, înconjurată de o ghirlandă de lauri, toate aurii. Pe fiecare drapel se mai află inscripționată și unitatea care îl purta. Flamura drapelului are 122 cm lungime și 100 cm lățime. În vârful hampei a fost plasată o acvilă romană, din metal. din înaltul ordin din 19 martie reiese că simbolul Moldovei trebuie să se regăsească la dextra - capul de bour se afla si azi in dextra (chiar daca Luna si-a schimbat curbura dupa 1920) -, deoarece stemele, ca si toate simboluri heraldice, se citesc de la dreapta la stanga peste tot in lumea civilizata din care facem si noi parte (inclusiv, noi). Modelul a fost adoptat  după stabilirea capitalei unice la București, în februarie 1862, stil vechi - 24 ianuarie 1862 pe stil nou.
Cu prilejul înmânării drapelelor, Alexandu Ioan Cuza a ținut următorul discurs:
Aceste drapele vor fi folosite până în 1866, când, după abdicarea lui Cuza, vor fi schimbate. Astăzi se mai păstrează doar patru drapele ale armatei, model 1863.
Constituția din 1866 a României prevedea la articolul 124: „colorile Principatelor-Unite urmează a fi Albastru, Galben și Roșu”. Ordinea și dispoziția culorilor au fost stabilite de către Adunarea Deputaților în ședința din 26 martie 1867. Astfel, potrivit propunerii lui Nicolae Golescu, ele au fost așezate întocmai ca la 1848. Lucrările comisiei au continuat și în ziua de 30 martie și, în urma votului pozitiv al Senatului, s-au soldat cu adoptarea „Legii pentru fixarea armelor României”, la 12/24 aprilie 1867.
Potrivit acesteia, culorile drapelului trebuie așezate vertical, în ordinea următoare: albastru la hampă, galben la mijloc, iar roșul la margine, flotând. Stema țării era așezată doar pe drapelele armatei și cele princiare, în centru, cele civile rămânând fără stemă.. Aceeași diferențiere era făcută și pentru pavilioanele marinei de război și a celei civile.
Raportorul Mihail Kogălniceanu, reprezentând și opinia lui Cezar Bolliac, Dimitrie Brătianu, Constantin Grigorescu, Ion Leca, Nicolae Golescu și Gheorghe Cantacuzino a subliniat semnificația noului stindard:
Legea pentru modificarea armelor țării din 11/23 martie 1872 nu a schimbat aceste prevederi, doar modelul stemei, fiind adoptat proiectul propus de Ștefan D. Grecianu.
Potrivit legilor din 1867 și 1872, pavilionul princiar (mai târziu regal) era identic cu cel al armatei, purtând în centru stema țării.
Totuși, la confecționarea acestora s-a adoptat un model puțin diferit, dându-se culorii galbene o lățime dublă față de cele roșie și albastră și adoptându-se o proporție a pânzei de 1:1. La colțurile pavilionului s-a cusut câte o coroană regală de argint. Pavilionul principelui moștenitor era identic, însă fără a avea coroanele de la colțuri.
Un album de la sfârșitul secolului al XIX-lea și numărul din octombrie 1917 al revistei „National Geographic” prezintă pavilioanele ca având o proporție a benzilor de 1:3:1.
Imediat după detronarea lui Alexandru Ioan Cuza, drapelele de luptă ale unităților militare au fost schimbate cu unele noi, model 1866, pe stindard apărând, în loc de stemă, numele companiei. Acvila va fi păstrată, totuși, în vârful hampelor.
Este de precizat însă că drapelele distribuite Gărzii Civice, reînființată în martie 1866, prezentau un model diferit; anume culorile erau dispuse vertical, pe pânză se găsea stema orașului și nu a țării, iar acvila din vârful lăncii avea dimensiuni mai mari și purta pe piept ecusonul Principatelor Unite.. P. V. Năsturel le clasează ca fiind drapele model 1867 și le descrie amănunțit: dimensiunea pânzei era de 114 cm lungime și 95 cm lățime (deci proporție de 5:6) și avea pictată în centru stema orașului respectiv, timbrată cu o coroană murală de aur. În colțuri, încadrat de ghirlande de lauri, era brodat numărul legiunii cu cifre romane. Pânza este tivită cu franjuri aurii și are în colțurile libere ciucuri din același material. Acvila din vârful hampei are zborul jos, este încoronată princiar și poartă la dextra sceptrul iar la senestra sabia, toate din aur. Pe pieptul acvilei se regăsește un scut tăiat, cu acvila Munteniei în cartierul prim și capul de bour al Moldovei în cartierul secund. Peste sabie și sceptru trece o panglică pe care scrie deviza „Honor et Patria”. Pe 11 septembrie 1867 aceste drapele au fost înmânate Gărzilor Civice în cadru solemn, de către prințul Carol I.
În 1873 se va hotărî înlocuirea drapelelor militare model 1866 cu altele model 1872, care să corespundă legii pentru modificarea armelor țării din 1872. Din punct de vedere al designului, acestea se împart în mai multe generații.
Drapelele confecționate în 1873 (24 drapele și 10 stindarde), din care, la 1900, se mai păstra doar unul, acel al Pompierilor, erau de formă pătrată cu latura de 150 cm. În centrul ei era pictată, pe un fundal vișiniu înconjurat cu o ghirlandă închisă din lauri argintii, stema mijlocie a țării. În colțuri se regăsea cifrul prințului Carol, încadrat de o coroană de lauri, iar hampa drapelului se termina cu acvila de metal purtând deviza „Onóre și Patria” precum și numărul și numele unității. Drapelele cavaleriei aveau pânza de dimensiuni mai reduse (45 cm), iar elementele decorative erau brodate cu fir, și nu pictate. Toate aceste însemne au fost împărțite unităților la 14 octombrie 1874, pe câmpul de la Băneasa.
Drapelele confecționate între 1877 și 1882 Diferă cu puțin față de cele precedente. Doar 10 unități create după 1874 au primit acest model, la cartierul general de la Poiana, pe 17 iulie 1877. Cu acest prilej, domnitorul Carol le-a adresat ostașilor următoarele cuvinte:
Aceste două categorii de drapele au fost schimbate cu altele noi în 1902, cu prilejul împlinirii a 25 de ani de la Războiul de Independență.
Drapelele confecționate între 1882 și 1897 se deosebesc față de precedentele prin mici detalii. Pânza drapelului era pătrată, cu latura de 156 cm; cravata era realizată din fir tricolor, având ciucuri. Leii susținători aveau de data aceasta dinți și unghii de aur, iar eșarfa cu deviza țării nu mai era căptușită cu roșu. În centrul scutului, armele casei de Hohenzollern erau înconjurate cu o bordură de aur.
Aceste trei generații au fost realizate de către statul român la casa Collani et Comp. din Berlin. În 1896 ministrul de război Anton Berindei, observând că „modul cum [drapelele] sunt lucrate și materialele întrebuințate lasă de dorit, căci pânza lor se taie și se rupe”, adresează un ordin generalului Ioan Argetoianu, președintele comisiei mixte și inspector general al geniului: „am onoarea a vă ruga să luați dispozițiuni ca comisiunea ce prezidați să facă o descriere detaliată asupra drapelelor și stindardelor existente, asupra materialelor din care trebuiesc confecționate, dimensiuni, etc. În lucrările de făcut se va avea în vedere și legea din 8 martie 1872 [...] prin care se hotărăște marca și drapelul țării”.
Astfel, începând cu drapelele model 1897, ele vor avea proporția 2:3, în mijloc va apărea stema întreagă a țării (cu modificările de după 1881), iar ghirlanda care o înconjoară va fi uneori deschisă.
Drapelele unităților care au participat în Primul Război Mondial au fost înmânate, în majoritate, în anul 1902 sau în perioada 1908-1916, și au fost utilizate până în 1929, când au fost transferate la Muzeul Militar. Acestea sunt asemănătoare ca design celor model 1897, cu mențiunea că, după decesul regelui Carol (10 octombrie 1914), la colțuri a apărut monograma regelui Ferdinand. Dimensiunea flamurilor variază între 90 × 65 cm și 115 × 73 cm.
În paralel cu drapelul de luptă, prin Înaltele decrete nr. 355 din februarie 1871 și nr. 1467 din 21 august 1873 au fost stabilite jaloane pentru fiecare corp de infanterie, precum și modelul fanioanelor de batalion. Acestea din urmă țineau locul drapelului de luptă, acolo unde era necesar (exista un singur drapel la fiecare regiment), și reprezentau tricolorul cu benzi verticale, potrivit legilor din 1867 și 1872 privitoare la armele României.
Un drapel a fost instituit și pentru paza de coastă a României. Potrivit ediției amintite a revistei „National Geographic”, acesta era identic drapelului românesc, pe fâșia galbenă regăsindu-se o ancoră albastră cu otgon, încoronată cu o coroană regală de argint.
Tot în această perioadă s-au creat legi și regulamente care să abordeze modalitățile de manipulare, pază și salut ale drapelului de luptă. Astfel, prin Înaltul decret nr. 1451 din 18 august 1873 se hotăra ca drapelul să fie purtat de către adjutantul subofițer al regimentului, el fiind asistat de către ofițerul port-drapel. De asemenea, se reglementa componența gărzii drapelului la infanterie. Aceasta era alcătuită din cinci sergenți, dintre care doi în primul șir, flancând adjutantul subofițer și având în dreapta pe ofițerul asistent, și trei în al doilea șir, în spatele celor dintâi. „Regulamentul asupra exercițiului și manevrelor de infanterie” prevedea ca în timpul manevrelor militare drapelul (ori fanionul) să se afle în centrul batalionului al doilea dacă regimentul era compus din trei batalioane sau în centrul primului batalion dacă regimentul avea numai două. Port-drapelul, ales de către colonel, nu era integrat nici unei subdivizi a batalionului. Același regulament prevedea în cuprinsul său onorurile cuvenite drapelului, precum și modalitatea de salut cu drapelul, cu precizarea că era destinat doar familiei domnitoare.
Drapelele românești din Transilvania, Banat, Bucovina, Basarabia și de peste granițe
În 1918, în Transilvania, Banat, Bucovina și Basarabia s-a creat împrejurări favorabile manifestării deschise a năzuinței românilor către unirea cu „Patria Mamă”.
În Basarabia, la 2 decembrie 1917 s-a constituit Republica Democratică Moldovenească, urmând ca pe 24 ianuarie 1918 aceasta să-și proclame independența. Heraldistul Paul Gore redactase în mai 1917 un studiu în limba rusă intitulat „Culorile naționale ale românilor din Basarabia”, care își propunea să demonstreze că basarabenii trebuie să utilizeze în mod firesc tricolorul românesc:
Din această perspectivă, heraldistul Silviu Andrieș-Tabac îl consideră pe Gore drept autor moral al drapelului Republicii Democratice Moldovenești. Acesta era un tricolor albastru-galben-roșu, cu fâșiile plasate orizontal, având stema în centrul câmpului galben și inscripția „Republica Democratică Moldovenească și Independentă” în centrul câmpului albastru. Drapelul Sfatului Țării era asemănător, însă pe albastru era scris „Sfatul Țării” iar stema, de dimensiuni mai mari, era plasată la mijloc, peste galben și roșu.
Drapelele de luptă ale republicii au fost confecționate „cu câteva săptămâni înainte de 6 decembrie [1917], când s-a făcut parada ostașilor moldoveni din Basarabia”. Acestea erau tot tricolore, având scris pe o parte, cu fir argintiu, regimentul, iar pe cealaltă, pe toată întinderea steagului, literele „R M”.
În Transilvania, multe drapele românești au fost confecționate în perspectiva Marii Adunări Naționale de la Alba Iulia. Drapelele românilor din Transilvania reprezentau tricolorul albastru-roșu-galben dispus orizontal. Imaginile surprinse atunci pe sticlă de către fotograful Samoilă Mârza arată o mulțime de oameni, deasupra cărora fâlfâie numeroase astfel de drapele, unele având înscrisă pe pânză și o deviză.
Muzeul Național de Istorie din București deține trei drapele ale participanților la adunare și stema unui al patrulea, care a aparținut gărzii naționale din Alba Iulia. Primul tricolor are dimensiunea de 235 × 100 cm, iar fâșiile sale se termină fiecare la partea flotantă printr-un unghi cu vârful în afară. Hampa sa este din lemn vopsit în negru. Al doilea tricolor, cu dimensiunea de 130 × 75 cm, mai păstrează doar fâșiile galben și roșu, ambele terminate în unghi cu vârful în exterior. Al treilea drapel este confecționat din lână și are dimensiunea de 190 × 120 cm. Fâșiile de culoare se termină fiecare printr-un unghi ascuțit cu vârful în afară, de care este cusut câte un ciucure în culoarea respectivă. Hampa are drept cravată o panglică tricoloră având la fiecare capăt câte un ciucure.
În zilele noastre, Românii de peste granițele României sau Republicii Moldova folosesc, în general, drapelele și stemele unuia din aceste state, cu excepția Românilor din Serbia și a Aromânilor din Grecia : primii au adoptat ca stemă o acvilă bicefală, ceilalți un drapel alb întretăiat de opt linii drepte albastre, și de un cerc albastru în centru.
După înfăptuirea României Mari, drapelul oficial va rămâne în continuare cel tricolor, cu fâșiile dispuse vertical și fără stemă în centru.
Pavilionul regelui consta dintr-un drapel pătrat de culoare roșie-vișinie, bordat cu o fâșie galbenă cu colți albaștri. Aceștia din urmă erau în număr de treisprezece pe fiecare latură, plus încă patru la colțuri. În mijlocul drapelului se afla stema cea mică a țării, sub care era plasată crucea ordinului „Mihai Viteazul”. După venirea sa la putere, regele Carol al II-lea a plasat crucea pe toată suprafața pavilionului, „ca un simbol al regalității eroice”, peste ea aplicând stema cea mică a României. La venirea rămășițelor sale pământești în țară, Carol al II-lea a avut sicriul acoperit cu acest pavilion.
Pavilionul reginei era asemănător cu cel al regelui, acestuia lipsindu-i însă crucea ordinului.
Pavilionul principelui moștenitor era de culoare albastru închis, având bordură roșie cu colți galbeni, iar în mijloc stema cea mică a țării.
Pavilionul principilor regali se deosebea de cel al principelui moștenitor prin faptul că nu avea bordură.
În 1940 a fost instituit și pavilionul reginei mame, o dată cu reîntoarcerea Reginei Elena în țară. Acesta se asemăna cu pavilionul reginei, însă nu avea bordură.
Albumele vexilologice contemporane (spre exemplu „Flaggenbuch”, ediția 1939) prezintă mai multe steaguri și pavilioane ale autorităților românești din perioada interbelică.
Astfel, drapelul ministrului de război consta dintr-un pătrat tricolor pe albastrul căruia se găsea litera „M” de culoare albă. Ceilalți miniștri aveau un drapel asemănător, dar fără litera „M”.
Geacul navelor românești era un pătrat galben bordat cu roșu, în centrul căruia se găsea stema României Mari.
Pavilionul căpitanilor de navă era compus din tricolorul țării, în mijlocul căruia se afla o coroană regală.
Pavilionul navelor pilot era reprezentat prin tricolorul țării bordat cu alb. Dimensiunile drapelului erau de 3:6, iar grosimea bordurii de 2. Cu totul, proporția pavilionului era de 10:13.
Pavilionul poliției fluviale era un pătrat albastru, în centrul căruia se afla litera albă „P”.
Pavilionul serviciului poștal al S.M.R. era, oarecum, diferit față de celelalte. Flamura sa era albă, în proporție de 4:5, cu partea flotantă terminată în unghi ascuțit înspre interior. În canton se afla tricolorul țării, de formă pătrată, în centrul căruia era plasată o coroană regală. De tricolor atârna un șnur albastru care prindea un corn poștal de aur.
Drapelele militare erau tricolore și aveau pictată în centru stema României Mari. În colțuri se găseau monogramele aurite ale regilor Ferdinand I, Carol al II-lea (2 modele) sau Mihai I (2 modele), încoronate și înconjurate cu o coroană de frunze de stejar din aur. Hampa drapelelor avea în vârf o acvilă de metal cu zbor jos, încoronată și purtând în cioc o cruce.
Mărcile amiralilor (inclusiv vice- sau contra-) indicate în amintitul album „Flaggenbuch”, aveau o formă pătrată și prezentau tricolorul românesc. Șeful Statului Major al Forțelor Navale avea drept însemn specific pe fâșia albastră două stele albe și două ancore albe încrucișate, aceste trei elemente fiind plasate unul sub altul. Pavilionul viceamiralului nu avea ancorele mai sus descrise, iar pavilionul contraamiralului prezenta pe fâșia albastră doar o stea.
Pavilionul comandorilor și căpitan-comandorilor de nave prezenta o fâșie roșie mai lungă, terminată în unghi ascuțit cu vârful în interior. Astfel, proporția însemnului ajungea la circa 11:13. Locotenent-comandorii navelor aveau drept marcă un triunghi tricolor de proporție 2:3.
În preajma celui de-Al Doilea Război Mondial, mărcile navelor militare au fost schimbate. Noile mărci aveau un design specific, culoarea galbenă având formă de cruce cu brațe lărgite. Următoarele modele sunt indicate în albumul „Flaggenbuch”, ediția 1939:
O dată cu instaurarea republicii, în România au fost interzise toate însemnele regatului, incluzând stemele și steagurile tricolore care le purtau. Pe 9 ianuarie 1948 a fost emis Decretul nr. 3 privind fixarea atribuțiunilor Prezidiumului Republicii Populare Române. Acesta prevedea, la articolul 7, ca noua stemă a republicii să fie „înfățișată prin: un tractor, un grup de trei furnale pe câmpul unui soare care răsare, înconjurat de o înmănunchiere de spice de grâu, legate de o panglică având inscripția Republica Populară Română și inițialele R. P. R. la capătul spicelor”. În continuare, articolul 8 se ocupa de drapelul țării: „colorile Republicii Populare Române sunt: albastru, galben și roșu, așezate vertical, și având în centrul câmpului galben Stema Republicii”.
Potrivit Constituției Republicii Populare Române din 1948, articolul 101, „Drapelul Republicii Populare Române se compune din culorile: albastru, galben și roșu, așezate vertical. În mijloc este așezată stema țării”. Constituția din 1952, la articolul 103, detalia puțin: „Drapelul Republicii Populare Române poartă culorile roșu, galben și albastru, așezate vertical cu albastrul lângă lancie. În mijloc este așezată stema Republicii Populare Române”. Nu erau menționate nici nuanțele culorilor, nici proporțiile. Este de remarcat și faptul că prin prevederile Constituției din 1952, în partea superioară a stemei republicii apare o stea roșie în cinci colțuri. Acest lucru se va reflecta și asupra drapelelor și pavilioanelor oficiale românești.
La 28 iulie 1950 Marea Adunare Națională a emis Decretul nr. 189 pentru înființarea drapelului de luptă al Forțelor Armate ale Republicii Populare Române, precum și a pavilioanelor Forțelor Aeriene Militare și Marinei Militare. Articolul 2 definea drapelul de luptă al unităților astfel: „trei fâșii de mătase de culoare roșu, galben și albastru, așezate vertical, albastru, situat la hampa drapelului. Pe margini drapelul are franjuri din fir de metal galben, iar la colțurile exterioare câte un canaf din același fir. Pe fața orientată dela hampă spre dreapta, la mijloc, este aplicată stema R. P. R. în culori naturale. Deasupra stemei, pe aceeași față, în linie arcuită, este scris cu litere de fir auriu: «Pentru Patria noastră». Sub stemă, pe aceeași față, în linie dreaptă, este scris cu litere din același fir: «Republica Populară Română». Pe cealaltă față și la mijlocul drapelului, este aplicată emblema ce se poartă la uniformele ofițerilor din Forțele Armate ale R. P. R. Sub emblemă este scris liniar, cu litere din fir auriu, denumirea unității. Hampa se termină cu un vârf în formă de ogivă, în interiorul căreia se găsește o stea cu cinci colțuri, în centrul căreia sunt scrise inițialele RPR.” În anexa legii erau precizate și dimensiunile drapelului (100 cm lungime și 60 cm lățime), ale stemei și emblemei (20 cm înălțime), ale franjurilor (5 cm lungime), ale hampei (250 cm lungime) și ale ogivei din vârf (15 cm lungime și 7 cm lățime).
La articolul 3 se descria pavilionul Forțelor Aeriene: „este reprezentat din mătase albastră de culoarea cerului. Pavilionul are forma dreptunghiulară, având aplicate pe ambele fețe câte 18 fâșii de mătase roșie în formă de raze. Pe margini, pavilionul are franjuri și canafi la fel ca drapelul [de luptă]. La mijlocul feței orientate de la hampă spre dreapta este aplicată stema R. P. R., iar la mijlocul celeilalte fețe este aplicată emblema ce se poartă la uniformele ofițerilor din Forțele Armate ale R. P. R. Stema R. P. R., emblema și inscripțiile sunt identice cu cele ale drapelului [de luptă]”. În anexă erau precizate dimensiunile pavilionului și ale elementelor decorative, identice cu cele ale drapelului de luptă. Unghiul la centrul steagului al unei raze era de 10 grade. De asemenea, se preciza nuanța culorii albastru, anume „albastru fier”.
Pavilionul Marinei Militare era descris la articolul 4 astfel: „reprezentat prin două bucăți de mătase de culoare albă și albastru, în formă dreptunghiulară, așezate orizontal, cea albastră, în partea de jos, având o lățime de 20 cm, iar cea albă, în partea de sus și având o lățime de 40 cm. La mijlocul suprafeței albe de pe fața orientată de la hampă spre dreapta, este aplicată stema R. P. R., în culori naturale, iar pe fața cealaltă, tot la mijlocul suprafeței albe, este aplicată emblema ce se poartă la uniformele ofițerilor din Forțele Armate ale R. P. R. Stema, emblema, inscripțiile, franjurile și canafii sunt la fel ca cele ale drapelului [de luptă]”. În anexă erau precizate dimensiunile drapelului (tot 100 × 60 cm) și ale stemei (tot 20 cm înălțime), precum și distanța acesteia față de marginile fâșiei albe (11 cm în partea superioară și 9 cm în partea inferioară). Textul „Pentru Patria noastră” se regăsea pe fâșia albă, deasupra stemei, iar „Republica Populară Română” și denumirea unității erau trecute la mijlocul fâșiei albastre.
Prin Decretul nr. 190 din 1950, publicat în același număr al „Buletinului Oficial”, era stabilit și aspectul emblemei soldaților, ofițerilor și generalilor din Armată. Emblema ofițerilor se compunea dintr-o stea cu cinci raze din email roșu, de 34 cm în diametru, în centrul căreia erau poziționate două cercuri: primul, cu raza de 15 cm, era din email galben și atingea unghiurile interioare ale stelei, iar cel de-al doilea, cu raza de 11 cm, era din email albastru și purta în centru inițialele aurii „R. P. R.”.
Un an mai târziu, pavilionul Marinei Militare a fost schimbat prin Decretul nr. 124 din 20 iulie 1951 pentru modificarea art. 4 din Decretul nr. 189. Noua reglementare stabilea trei însemne separate: drapelul unităților de uscat ale Marinei Militare, pavilionul navelor Marinei Militare și pavilionul navelor de grăniceri.
Drapelul unităților de uscat ale Marinei Militare erau reprezentate prin „două bucăți de mătase de culoare albă și albastră, în formă dreptunghiulară, așezate orizontal, cea albastră în partea de jos a drapelului, iar cea albă în partea de sus. La mijlocul suprafeței albe de pe fața orientată dela hampă spre dreapta, este aplicată stema Republicii Populare Române, în culori naturale, iar pe fața cealaltă, tot la mijlocul suprafeței albe, este aplicată emblema ce se poartă la uniformele ofițerilor din Forțele Armate ale Republicii Populare Române. Stema, emblema, inscripțiile, franjurile și canafii sunt la fel ca cele ale drapelului [de luptă] descris la articolul 2 [din decretul nr. 189 din 1950]”. Potrivit anexei acestui decret, dimensiunile drapelului erau de 100 × 60 cm, lățimea fâșiei albastre era de 20 cm iar a celei albe de 40 cm, stema avea 20 cm înălțime iar distanța acesteia față de marginile fâșiei albe erau de 11 cm în partea superioară și 9 cm în partea inferioară.
Pavilionul navelor Marinei Militare constau dintr-o „bucată de pânză de astar în formă dreptunghiulară, având imprimate pe ambele fețe culorile alb și albastru, în două fâșii așezate orizontal, cea albastră în partea de jos a pavilionului. La mijlocul suprafeței albe de pe ambele fețe este aplicată stema Republicii Populare Române, în culori naturale. Pavilionul nu are franjuri sau canafi [și] este prevăzut cu saule și dispozitiv pentru ridicarea la bastonul dela pupă sau la catarg.” Pavilionul navelor de grăniceri se deosebea față de cel al navelor Marinei Militare doar prin culoarea fâșiei din partea inferioară, anume verde grăniceresc. Anexa legii stabilea doar niște proporții ale diferitelor elemente ale pavilionului, dimensiunile efective urmând a fi stabilite de către Ministerul Forțelor Armate și Ministerul Afacerilor Interne în funcție de mărimea navei și locul unde se arborează acesta. Așadar, lățimea drapelului reprezenta 0,6 din lungime, fiind divizată astfel: 1/3 fâșia colorată și 2/3 fâșia albă. Stema avea o înălțime de 1/3 din lățimea drapelului, fiind poziționată la 1/6 din aceeași lățime față de marginile fâșiei albe.
Este de remarcat faptul că, din 1953 până în 1964, datorită reformei ortografice, pe steaguri a fost înscris numele țării cu „î”.
Decretul nr. 93 din 17 aprilie 1954 pentru modificarea art. 4 din Decretul nr. 189 înființează noi însemne vexilologice: pavilionul navelor auxiliare ale Marinei Militare (însemnul anterior fiind folosit în continuare doar pentru navele de luptă) și flamurile navelor de luptă ale Marinei Militare, ale navelor auxiliare ale Marinei Militare și ale navelor grănicerești.
Pavilionul navelor auxiliare ale Marinei Militare erau reprezentate printr-o „pânză de astar, în formă dreptunghiulară de culoare albastră. În colțul de sus în partea unde se prinde la saulă, are imprimat pe ambele fețe culorile alb și albastru deschis, în două fâșii orizontale, cea albă în partea de sus. La mijlocul suprafeței albe, pe ambele fețe, este aplicată stema Republicii Populare Române, în culori naturale”. Proporțiile acestui pavilion erau indicate în anexă. Lățimea reprezenta 0,6 din lungime; zona din colțul stânga sus al pavilionului era similară în proporțiile elementelor constructive cu pavilionul navelor de luptă, iar dimensiunile acesteia erau 0,5 din lungime și 0,3 din lățime.
Flamura navelor Marinei Militare și a navelor grănicerești erau reprezentate printr-o „pânză de astar, în formă dreptunghiulară, de culoare roșie la navele de luptă ale Marinei Militare, de culoare albastră la navele auxiliare ale Marinei Militare și de culoare verde la navele grănicerești [lățimea este de 0,6 din lungime]. La capătul dinspre saulă are imprimat pe ambele fețe, în două fâșii orizontale, culorile alb și albastru deschis la navele Marinei Militare sau alb verde la navele grănicerești [în proporție de 2/3 și respectiv 1/3; lungimea zonei e de 0,075 din lungimea flamurei]. În ambele cazuri culoarea albă va fi în partea de sus. La mijlocul suprafeței albe de pe ambele fețe este aplicată stema Republicii Populare Române, în culori naturale [cu înălțimea de 1/3 din lățimea flamurei și situată la 1/4 (sic!) și 1/6 față de marginile zonei albe]. La celălalt capăt, flamura este tăiată în forma unui unghi ascuțit cu vârful înăuntru [adâncimea tăieturii: 1,2 din lungimea zonei alb-color de lângă saulă]. Flamura navelor este prevăzută cu saulă și dispozitiv, pentru ridicarea la mărul arborelui mare”. Proporțiile elementelor constitutive ale flamurii erau indicate în anexă, dimensiunile efective urmând a fi stabilite de către Ministerul Forțelor Armate și Ministerul Afacerilor Interne.
Constituția Republicii Socialiste România, adoptată în 1965, prevedea la articolul 118 următoarele: „Drapelul Republicii Socialiste România poartă culorile roșu, galben și albastru, așezate vertical, cu albastrul lângă lance. În mijloc este așezată stema Republicii Socialiste România”.
Prin Decretul nr. 972 din 5 noiembrie 1968 privind însemnele Republicii Socialiste România erau stabilite în detaliu stema, sigiliul, drapelul și imnul de stat al republicii. Expunerea de motive alăturată preciza faptul că, în lipsa unor reglementări corespunzătoare, „au apărut interpretări greșite ale acestora [precizărilor constituționale], folosiri incorecte sau neunitare ale însemnelor statului”. Capitolul IV al decretului este dedicat în întregime descrierii drapelului și protocolului de utilizare al acestuia. Astfel, drapelul este definit ca având proporția de 2:3, cu fâșiile colorate de dimensiuni egale. Culorile reglementare se aflau tipărite în anexă, nefiind denumite expres. Stema era plasată în centru și avea o înălțime egală cu 2/5 din lățimea drapelului. În continuare, era prevăzut că, în cazul pavoazării, proporțiile drapelului puteau diferi, însă stema trebuia plasată mereu în mijloc, vertical. Articolele 13-21 se ocupau expres și exhaustiv de protocolul steagului, descriind: locurile de arborare permanentă și temporară (art. 13), regimul de arborare în afara granițelor țării (art. 14) și în cazul unor manifestări ale organizațiilor socialiste (art. 15), condițiile de coborâre în bernă (art. 16, 17 și 18, iar la art. 20 excepțiile de la regulă), condițiile și modalitatea de înfășurare a sicrielor în drapel (art. 19), precum și locul drapelului românesc în cazul în care este afișat alături de unul sau mai multe drapele străine (art. 21).
Pavilionul președintelui (inițial al Consiliului de Stat al) RSR și cel al primului ministru era reprezentat prin tricolorul românesc de formă pătrată, cu fimbriație și bordură roșie, peste care este aplicată stema RSR (înălțimea ei: 2/3 din înălțimea tricolorului). Pavilionul este tivit cu franjuri din fir de aur, iar la colțuri prezintă ciucuri din același material.
Drapelul ministrului forțelor armate ale RSR era reprezentat printr-o flamură albă cu proporția de 1:2. În primul sfert al acesteia se regăsea drapelul RSR, iar în jumătatea flotantă două stele roșie cu cinci raze, suprapuse. Drapelul celorlalți miniștri era similar, dar prezenta o singură stea, în centrul jumătății flotante.
Drapelele de luptă și pavilioanele stabilite în timpul Republicii Populare Române au fost modificate sau total schimbate prin Decretul nr. 106 din 24 decembrie 1966 privind reglementarea acordării drapelului de luptă al unităților și marilor unități de toate armele, modificarea înfățișării pavilioanelor și flamurilor navelor marinei militare și navelor grănicerești, înființarea mărcii distinctive și mărcilor de comandament la navele marinei militare și navele grănicerești, a geacului pentru navele marinei militare și a pavilionului distinctiv pentru navele grănicerești.
În expunerea de motive atașată, se menționa că vechile reglementări nu mai erau corespunzătoare, în principal din următoarele motive:
drapelele de luptă ale unităților de uscat ale marinei militare nu sunt reprezentate prin culorile drapelului de stat, ci numai prin culorile alb și albastru;
pavilioanele și flamurile navelor marinei militare și navelor grănicerești nu sunt reprezentate prin culorile drapelului de stat și astfel — chiar la distanțe mici — navele românești pot fi ușor confundate cu cele ale altor state;
pavilionul forțelor aeriene militare nu mai este necesar, întrucât nu este în concordanță cu noua organizare a aviației militare.Articolul 2 al Decretului prevedea că „Drapelul [de luptă] se acordă de către Consiliul de Stat al Republicii Socialiste România atât unităților și marilor unități de toate armele din Ministerul Forțelor Armate, cât și unităților din Ministerul Afacerilor Interne, la înființarea acestora. Acordarea drapelului se face, după caz, la propunerea ministrului forțelor armate sau a ministrului afacerilor interne. Înmânarea drapelului se face în numele Consiliului de Stat al Republicii Socialiste România de către un reprezentant al forțelor armate, respectiv al ministrului afacerilor interne.” Primul alineat al acestui articol a fost modificat în cadrul Decretului nr. 150 din 19 iunie 1974 privind modificarea unor legi și decrete astfel: „drapelul se acordă prin decret prezidențial atât unităților și marilor unități de toate armele din Ministerul Apărării Naționale, cât și unităților din Ministerul de Interne, la înființarea acestora.”
Pavilioanele navelor marinei militare și ale navelor grănicerești erau reprezentate prin drapelul de luptă al unităților respective.
Flamura era însemnul prin care se făcea cunoscut faptul că nava este armată și comandată de un ofițer de marină. Era constituită dintr-o „pânză de astar, de forma unui triunghi isoscel, având baza spre dispozitivul de prindere și imprimate pe ambele fețe culorile drapelului și stema Republicii Socialiste România.”
Geacul era reprezentat „printr-o pânză de astar de formă pătrată, având imprimate pe ambele fețe culorile drapelului și stema Republicii Socialiste România. Pe culoarea albastră sunt aplicate două ancore încrucișate de culoare albă având aceeași mărime ca stema.”
Pavilionul distinctiv pentru navele grănicerești era reprezentat „printr-o pânză de astar, de culoare albă, de formă dreptunghiulară, având jumătatea dinspre dispozitivul de prindere de culoare verde pe care este aplicată o ancoră de culoare albă”. 
Dimensiunile acestor însemne, precum și modul de folosire al acestora urmau să fie stabilite de către Ministerul Forțelor Armate, prin regulament.
Prin Decretul nr. 90 din 27 aprilie 1977 privind instituirea drapelului de luptă al gărzilor patriotice și reglementarea acordării acestuia se crea un însem special pentru unitățile Gărzilor Patriotice. Acesta era similar drapelelor de luptă ale unităților militare, cu excepția inscripțiilor de pe fața a doua a drapelului: „Gărzile patriotice” — în linie arcuită, deasupra stemei — și unitatea administrativă în care se găsea gruparea (municipiul sau județul) — în linie dreaptă, sub stemă. Dimensiunile erau indicate în anexă: pânza avea 100 cm lungime și 66 lățime, înălțimea scrisului era de 6 cm, franjurii erau lungi de 5 cm, hampa avea 240 cm lungime și 4 cm în diametru, iar ogiva din vârful hampei era înaltă de 15 cm. Potrivit Decretului, drapelul se acorda unității de către comandanții gărzilor patriotice județene ori din municipiului București, sau de către reprezentanți ai Statului major al gărzilor patriotice de la Comitetul Central al Partidului Comunist Român, în urma unui decret prezidențial în acest sens. Puteau primi drapel Gărzile patriotice care s-au distins în activități de pregătire pentru apărarea patriei și care întruneau minim 2000 de luptători.
Decretul nr. 1016 din 1966 creează cadrul legal pentru înființarea mărcilor distinctive și a mărcilor de comandament, care se arborează pe navele marinei militare și cele grănicerești, potrivit Regulamentului serviciului la bord.
Marca distinctivă se arborează atunci când pe navă „se află în vizită oficială secretarul general al Comitetului Central al Partidului Comunist Român, președintele Consiliului de Stat al Republicii Socialiste România sau președintele Consiliului de Miniștri al Republicii Socialiste România”.
Marca de comandant se arbora în situații similare pentru: „ministrul forțelor armate ale Repubicii Socialiste România, comandantul marinei militare, comandantul marii unități de nave sau comandantul unei grupări de nave constituită temporar”.
Forma, culorile și dimensiunile mărcilor urmau să fie stabilite prin regulament.
Încă din 17 decembrie 1989, în timpul Revoluției de la Timișoara, stema Republicii Socialiste România a fost îndepărtată de pe drapele, fiind privită ca însemn al regimului dictatorial al lui Nicolae Ceaușescu. Acest lucru s-a realizat, de cele mai multe ori, prin tăierea sau ruperea zonei centrale a fâșiei galbene, de unde și sintagma „drapel cu gaură”.
Decretul-Lege nr. 2 din 27 decembrie 1989 privind constituirea, organizarea și funcționarea Consiliului Frontului Salvării Naționale și a consiliilor teritoriale ale Frontului Salvării Naționale prevedea la articolul 1, între altele, faptul că „drapelul țării este tricolorul tradițional al României, având culorile așezate vertical, în următoarea ordine, pornind de la lance: albastru, galben, roșu.”
În secolul al XIX-lea, după înființarea armatei moderne în cele două principate române dunărene, vechile drapele militare și cele domnești au fost depuse la Arsenalul Armatei. În 1919 toate acestea au fost transferate la Muzeul Militar Național. Este de menționat că, în paralel, drapelele care au participat la Războiul de Independență au fost schimbate în 1902 și păstrate până în 1928-1929 în sala tronului din Palatul Regal. După această dată au trecut în patrimoniul Muzeului Militar. În 1971 un lot important de vechi drapele a trecut în patrimoniul Muzeului Național de Istorie.
În 1966, la Muzeul Militar Central se găseau 1075 drapele românești și străine, dintre care 949 originale, cu hampă, vârf și pânză, 42 de copii și reconstituiri și 84 la care se mai păstrează doar hampa și vârful. Împreună cu alte categorii de drapele, stindarde, pavilioane, fanioane, eșarfe și cravate, colecția se ridica la 1248 obiecte. Astăzi colecția de drapele și stindarde a muzeului numără 10.826 de exponate.
Majoritatea drapelelor vechi au flamura deteriorată (uneori lipsește aproape în totalitate), sau sfâșiată de gloanțe ori săbii.
Măsurile de întreținere luate de către experții din muzee cuprind: introducerea și coaserea în tul dublu a majorității drapelelor (încă din anii 1930), spălarea prin metode speciale a unor drapele îmbâcsite de praf, acoperirea drapelelor cu huse de culoare închisă pentru evita pătrunderea luminii în țesături, înlocuirea exemplarelor deteriorate grav cu copii, fotografierea drapelelor spre a se evita manipularea lor repetată, controlarea condițiilor climatice din depozite și sălile de expoziții. Anumite drapele sunt supuse și operațiunilor de restaurare.
În timpul Războiului de Independență din 1877-78, eroismul ostașilor români a fost stimulat permanent de drapelul românesc. În atacul din 30 august 1877, căpitanul Nicolae Valter Mărăcineanu a căzut la datorie în timp ce înfigea pe parapetul redutei Grivița drapelul Regimentului 8 linie. Ostașii Regimentului 3 călărași au pătruns între primii în Plevna, trecând înot apa Vidului, cu drapelul în frunte.
În urma faptelor de vitejie, într-o ceremonie solemnă desfășurată la 8 octombrie 1878 au fost decorate drapelele de luptă. Unitățile participante la asediul Griviței (Regimentul 6 infanterie de linie, Regimentele 6, 10, 13 și 14 dorobanți), care au luptat la Plevna (Regimentul 6 infanterie de linie, Regimentele 6 și 14 dorobanți, Batalionul 2 și 4 vânători, Regimentele 3 și 7 călărași), la Smârdan și Vidin (Regimentul 6 infanterie de linie, Regimentul 3 artilerie) au primit Crucea Trecerii Dunării. Regimentul 13 dorobanți a mai primit ordinul Steaua României, alături de alte 3 Regimente, iar Batalionului 2 vânători a primit Marea Cruce a ordinului Steaua României. Au mai fost decorate, între altele, Regimentului 9 dorobanți și Regimentele 4 și 6 infanterie de linie. Drapelul Regimentului 6 infanterie de linie a mai primit la Galați, din partea principelui Milan Obrenovici al IV-lea al Serbiei, medalia Bravura Militară (23 septembrie 1879).
Și în Primul Război Mondial au avut loc jertfe pentru apărarea drapelului de luptă, ca simbol al datoriei de apărare a pământului țării și al onoarei militare. Garda drapelului din Regimentul 83 infanterie „Neagoe Basarab” a înfruntat, în octombrie 1916, o patrulă călare a armatei germane. Deși i s-a retezat o mână, port-drapelul regimentului a rămas la locul luptei până în momentul în care ceilalți soldați au sărit în ajutor și au salvat drapelul. O lună mai târziu, Regimentul 1 infanterie „Dolj” s-a aflat într-o situație critică din cauza căreia s-a decis îngroparea drapelului în curtea unui țăran din Izbiceni. El a fost recuperat după eliberarea României de sub ocupație străină, în toamna lui 1918. Regimentul 1 grăniceri s-a aflat la rândul său într-un moment dificil, cu prilejul luptelor din defileul Oltului. Atunci, comandantul unității a hotărât îngroparea pajurei, iar flamura a fost înfășurată în jurul corpului unui grănicer care s-a strecurat prin învălmășeală. Steagul a fost repus pe hampă în Moldova și a participat la campaniile din 1917. A fost decorat la sfârșitul războiului cu ordinul Mihai Viteazul, Crucea comemorativă a războiului 1916-1918 și medalia Victoria.
Multe alte drapele de luptă au fost decorate la terminarea războiului. Pentru a da numai câteva exemple, Regimentul 1 artilerie grea a primit ordinul Steaua României în grad de cavaler cu spade și panglica Virtuții Militare. Regimentul 4 artilerie grea a fost decorat cu ordinul Steaua României și Crucea comemorativă a războiului 1916-1918. Regimentul 32 „Mircea” a primit, la rândul său, ordinul Mihai Viteazul. Regimentul 70 infanterie, „dând dovadă de cel mai frumos spirit de sacrificiu și de un puternic patriorism”, a primit ordinul Mihai Viteazul clasa a III-a și Crucea comemorativă 1916-1918.
În timpul celui de-Al Doilea Război Mondial, drapelele unităților evidențiate în luptă au fost decorate la rândul lor. În acțiunile de pe frontul de vest, Regimentul 6 artilerie antiaeriană și Flotila 2 vânătoare au fost decorate cu ordinul Virtutea Aeronautică cu spade. Ordinul Mihai Viteazul cu spade a fost primit, între alte unități, de către Regimentul 2 călărași, remarcat în luptele de pe Someș, Mureș și din Cehoslovacia, Regimentul 96 infanterie, care a forțat Tisa și a eliberat Budapesta, Regimentele 18 atilerie, 34 infanterie, Batalioanele 7 și 8 vânători de munte.
Publicația „Album des pavillons nationaux et des marques distinctives” (2000) indică drept drapel al președintelui României un tricolor de formă pătrată, cu fimbriație și bordură albastră. Este tivit pe toate laturile cu franjuri din fir de aur, iar la colțuri prezintă ciucuri din același material.
Drapelul primului ministru este similar celui prezidențial, cu deosebirile că bordura e de culoare galbenă și nu prezintă franjuri și ciucuri.
Publicația „Album des pavillons nationaux et des marques distinctives” (1990) prezintă drept drapel al miniștrilor o flamură albă de proporție 1:2 în cantonul căreia se află drapelul românesc.
Ediția din 2000 a amintitului album arată și modelul drapelului ministrului apărării naționale, aproape identic cu cel din perioada interbelică. Tot identic cu însemnul din perioada interbelică este și pavilionul navelor pilot.
„Drapelul de luptă al unității este simbolul onoarei, vitejiei și gloriei militare. El evocă trecutul de luptă al poporului român pentru libertate națională și tradițiile unității, amintind fiecărui militar datoria sfântă de a servi cu credință patria, de a apăra cu orice preț unitatea, suveranitatea și independența României.”
Drapelul de luptă se acordă unităților militare prin Decret al președintelui României, la propunerea ministrului apărării naționale, a ministrului de interne sau a directorului Serviciului Român de Informații. Descrierea completă a acestui însemn militar, potrivit Ministerului Apărării Naționale, este următoarea:
Drapelele de luptă ale României sunt confecționate din mătase dublă și au dimensiunea de 100 × 66 cm (proporție 2:3). Flamura reprezintă în culori drapelul României și are ornamentația identică atât pe avers cât și pe revers. În centrul fâșiei galbene, la 18 cm de baza acesteia, este aplicată stema țării, cu dimensiunile de 29 × 21,5 cm. În colțuri, la 5 cm de marginea flamurei, se găsește câte o ghirlandă din frunze de stejar cu înălțimea de 18 cm, care încadrează însemnul categoriei de forțe armate de care aparține unitatea, toate din aur:
o elice suprapusă peste o pereche de aripi în zbor jos, un radar, o rachetă și o lunetă încrucișate pentru forțele aeriene
o ancoră pentru forțele navale.Drapelul este tivit pe laturile libere cu franjuri din fir de aur (de 5–7 cm) și ciucuri din același material (de 10–12 cm lungime) la cele 2 colțuri flotante. Flamura este prinsă de hampă cu o vergea metalică inoxidabilă, cu lungimea de 70 cm.
Hampa este din lemn de culoare brună și are înălțimea de 240 cm și diametrul de 3,5 cm. La baza ei se găsește un cilindru de protecție din alamă, lung de 4 cm și cu obturație în partea inferioară. Vergeaua drapelului este prinsă de hampă printr-un inel de alamă aurită în partea inferioară și un manșon tronconic (înălțime 6 cm) din același metal și aurit în partea superioară. Pe inel (înălțime 3,2 cm) se află inscripționat numele unității. În vârful hampei este plasat un manșon tronconic lung de 6 cm, din alamă, Peste manșonul tronconic se montează acvila. Aceasta este confecționată din tablă de cupru aurită și are dimensiunile de 15 cm înălțime și 11,5 cm lățime. Acvila privește spre dextra, se află în zbor jos și ține în gheare fulgerele lui Jupiter. Este plasată pe un suport paralelipipedic din același metal (dimensiuni 10 × 3,5 × 2 cm), care prezintă la partea inferioară un ornament înalt de 3,4 cm. Suportul se fixează de manșonul tronconic al hampei prin înșurubare și are înscrisă pe avers deviza „Onoare și Patrie”. Pe revers este trecută din nou denumirea unității respective.
Drapelul de luptă mai are ca accesorii cravata pentru fixarea decorațiilor, șase eșarfe pentru militarii din garda drapelului și o husă din material textil impermeabil.
Drapelul de luptă al navelor militare este identic cu pavilionul acestora. Pavilionul este, la rândul său, identic cu Drapelul României, fiind confecționat din pânză de astar în diferite dimensiuni, potrivit rangului navei.
Geacul României dintre 1995 și 1998 a fost asemănător mărcilor navelor militare. După această dată a fost înlocuit cu unul care înfățișează drapelul românesc în poporție de 1:1 cu două ancore albe încrucișate în centrul fâșiei albastre.
Pavilionul șefului Statului Major General este reprezentat de un tricolor românesc de formă pătrară având patru stele albe, una sub alta, în centrul fâșiei albastre.
Flamura navelor este reprezentată printr-o bucată de pânză în formă de triunghi isoscel alungit, cu proporția de 1:10, pe care este imprimat tricolorul românesc.
La începutul anilor 2000 au fost stabilite patru drapele de identificare a forțelor armate:
Drapelul Statului Major General este de culoare galben deschis. Pe o față prezintă stema SMG și patru stele de aur, iar în colțuri însemnele SMG și ale forțelor terestre, navale și aeriene. Pe verso sunt reprezentați Sfinții Ilie, Gheorghe și Fecioara Maria.
Drapelul Statului Major al Forțelor Terestre este de culoare roșie. Pe o față prezintă stema SMFT și patru stele de aur, iar în colțuri însemnele SMFT. Pe verso este reprezentat Sfântul Mucenic Gheorghe.
Drapelul Statului Major al Forțelor Aeriene este de culoare albastru deschis. Pe o față prezintă stema SMFA și patru stele de aur, iar în colțuri însemnele SMFA. Pe verso este reprezentat Sfântul Ilie.
Drapelul Statului Major al Forțelor Navale este de culoare albastru marin. Pe o față prezintă stema SMFN și patru stele de aur, iar în colțuri însemnele SMFN. Pe verso este reprezentată Fecioara Maria.
Publicația „Album des pavillons nationaux et des marques distinctives” (2000) prezintă și mărcile navelor militare. Acestea indică faptul că la bordul navei se găsește un ofițer comandor sau din conducere. Au aspectul unei flamuri albastru deschis, de proporție 2:3, pe care se regăsesc o ancoră, drapelul românesc în canton și un număr de stele de aur în cinci colțuri, potrivit rangului. Excepție face marca unui comandor de unitate navală, ea neprezentând stele și având o formă triunghiulară.
Protocolul drapelului României este stabilit în cadrul Legii nr. 75/1994. Protocolul drapelelor și pavilioanelor militare este stabilit prin regulament intern. Legea amintită conține următoarele prevederi:
Drapelul României trebuie arborat în mod permanent pe edificiile și în sediile autorităților și instituțiilor publice, la sediul partidelor politice, al sindicatelor, al instituțiilor de învățământ și cultură, la punctele pentru trecerea frontierei, precum și la aeroporturile cu trafic internațional. Ca pavilion, este permanent arborat pe navele de orice fel și alte ambarcațiuni ce navighează sub pavilion românesc. Potrivit uzanțelor de protocol, drapelul României se arborează la sediul misiunilor diplomatice și oficiilor consulare ale statului român din străinătate, precum și la reședința șefilor misiunilor diplomatice și oficiilor consulare. De asemenea, drapelul României se arborează sub formă de fanion, pe mijloacele de transport ale șefilor de misiuni diplomatice și oficii consulare române, în deplasările oficiale ale acestora, potrivit acelorași uzanțe.
Temporar, drapelul României se poate arbora cu prilejul zilei naționale a României și al altor sărbători naționale, în locurile publice stabilite de autoritățile locale; cu ocazia festivităților și ceremoniilor oficiale cu caracter local, național și internațional, în locurile unde acestea se desfășoară. De asemenea, trebuie arborat cu prilejul vizitelor oficiale întreprinse în România de șefi de stat și de guvern, precum și de înalte personalități politice reprezentând principalele organisme internaționale interguvernamentale, la aeroporturi, gări, porturi și pe diferite trasee. Drapelul mai este arborat cu ocazia desfășurării competițiilor sportive, pe stadioane și alte baze sportive, și în timpul campaniilor electorale, la sediul birourilor, comisiilor electorale și al secțiilor de votare. În cadrul ceremoniilor militare, drapelul este arborat conform regulamentelor militare.
Drapelul României poate fi arborat, fără constrângeri, de persoane fizice la domiciliul sau reședința lor, sau de persoane juridice la sediile acestora.
Guvernul este singurul organism oficial care stabilește zilele de doliu național, în care drapelul României se arborează în bernă.
Drapelele altor state pot fi arborate pe teritoriul României numai împreună cu drapelul național și numai cu prilejul vizitelor cu caracter oficial de stat, al unor festivități și reuniuni internaționale, pe clădiri oficiale și în locuri publice stabilite cu respectarea Legii nr. 75/1994. În acest caz, drapelul României ocupă locul de onoare, anume în centru, dacă numărul drapelelor este impar, sau la stânga drapelului împreună cu care ocupă centrul, dacă numărul drapelelor este par. Când drapelul României se arborează alături de un singur drapel de stat străin, drapelul României se va așeza în stânga, privind drapelele din față. Toate drapelele trebuie să aibă aceleași dimensiuni (dar nu în materie de proporții, unde fiecare țară își are reglementările sale).
Drapelul Uniunii Europene se arborează alături de drapelul României, la senestra celui din urmă.
Arborarea drapelului României la manifestările care se desfășoară sub egida organizațiilor internaționale se face potrivit reglementărilor și uzanțelor internaționale.
Drapelul de luptă este scos din vitrină la solemnitatea prezentării sale, la festivitatea depunerii jurământului militar, la paradele trupelor și revistele de front, la predarea sau luarea comenzii unității respective, la darea onorurilor militare în cadrul funeraliilor militare, sau în alte ocazii dacă se ordonă acest lucru.
Pavilionul navei trebuie ridicat zilnic la bastonul de la pupa la ora 08:00, iar în zilele de sărbătoare la ora 09:00. În cazul în care nava se află în mișcare, pavilionul rămâne arborat permanent la pic la catarg. De regulă, înălțarea pavilionului navei se realizează în prezenta întregului echipaj, ceea ce nu este cazul la coborâre, zilnic la ora apusului.
Prin legea nr. 96 din 20 mai 1998, ziua de 26 iunie a fost proclamată drept Ziua drapelului național al României. În 1848, în această zi a fost emis Decretul nr. 1 al Guvernului Provizoriu al Țării Românești, prin care tricolorul roșu-galben-albastru devenea Drapel Național.
De Ziua drapelului autoritățile publice și celelalte instituții ale statului sunt obligate prin lege să organizeze programe și manifestări cultural-educative, cu caracter evocator sau științific, consacrate istoriei românești, precum și ceremonii militare specifice, organizate în cadrul unităților Ministerului Apărării Naționale și ale Ministerului de Interne.
La 27 mai 2013 pe aerodromul Clinceni a fost desfășurat cel mai mare drapel al României până în acel moment. Drapelul, cântărind aproximativ 5000 kg, a avut dimensiunile de 349,425 x 226,917 m, rezultând o suprafață declarată de 79 290,39 m2. Mărimea acestui drapel constituie un record mondial, depășind vechiul record de 65 975 m2, deținut de Liban.
Drapelul românesc este asemănător cu drapelele Andorrei, Ciadului și Republicii Moldova. Culorile și proporțiile sunt asemănătoare, dar nu identice. Trebuie un ochi de vexilolog pentru a distinge drapelul ciadian de cel românesc.
Legi, decrete, hotărâri și regulamente*** Distribuția steagurilor la oștire, 1 septembrie 1863 în „Monitorul. Jurnal oficial al Principatelor Unite Române”, nr. 171 din 2 septembrie 1863.
*** Legea pentru modificarea armelor țării publicată în „Monitorul Oficial al României”, nr. 57 din 11/23 martie 1872.
*** Decretul nr. 3 privind fixarea atribuțiunilor Prezidiumului Republicii Populare Române, publicat în Monitorul Oficial, nr. 7 din 9 ianuarie 1948, p. 154.
*** Decretul nr. 189 pentru înființarea drapelului de luptă al Forțelor Armate ale Republicii Populare Române, precum și a pavilioanelor Forțelor Aeriene Militare și Marinei Militare, publicat în „Buletinul Oficial”, an II, nr. 66 din 2 august 1950.
*** Decretul nr. 124 pentru modificarea art. 4 din Decretul nr. 189 privind înființarea drapelului de luptă al Forțelor Armate ale Republicii Populare Române, precum și a pavilioanelor Forțelor Aeriene Militare și Marinei Militare, publicat în „Buletinul Oficial”, an III, nr. 82 din 28 iulie 1951.
*** Decretul nr. 93 pentru modificarea art. 4 din Decretul nr. 189 privind înființarea drapelului de luptă al Forțelor Armate ale Republicii Populare Române, precum și a pavilioanelor Forțelor Aeriene Militare și Marinei Militare, publicat în „Buletinul Oficial”, nr. 18 din 17 aprilie 1954.
*** Decretul nr. 1016 privind reglementarea acordării drapelului de luptă al unităților și marilor unități de toate armele, modificarea înfățișării pavilioanelor și flamurilor navelor marinei militare și navelor grănicerești, înființarea mărcii distinctive și mărcilor de comandament la navele marinei militare și navele grănicerești, a geacului pentru navele marinei militare și a pavilionului distinctiv pentru navele grănicerești, publicat în „Buletinul Oficial”, nr. 82 din 24 decembrie 1966.
*** Decretul nr. 972 privind însemnele Republicii Socialiste România, publicat în „Buletinul Oficial”, nr. 141 din 5 noembrie 1968.
*** Decretul nr. 90 privind instituirea drapelului de luptă al gărzilor patriotice și reglementarea acordării acestuia, publicat în „Buletinul Oficial”, nr. 36 din 27 aprilie 1977.
***Decret-Lege nr. 2/1989 privind constituirea, organizarea și funcționarea Consiliului Frontului Salvării Naționale și a consiliilor teritoriale ale Frontului Salvării Naționale, publicat în „Monitorul Oficial” nr. 4 din 27 decembrie 1989.
***Legea nr. 75/1994 privind arborarea drapelului României, intonarea imnului național și folosirea sigiliilor cu stema României de către autoritățile și instițutiile publice, publicată în „Monitorul Oficial” nr. 237 din 26 august 1994.  PDF 
*** Legea nr. 96/1998 privind proclamarea Zilei Drapelului Național, în „Monitorul Oficial” nr. 190 din 22 mai 1998.
*** Regulamentul asupra exercițiului și manevrelor de infanterie în „Transilvania, foaia ASTRA”, VII, 1874.Alte lucrăriAndrieș-Tabac, Silviu, Heraldica teritorială a Basarabiei și Transnistriei, Ed. Museum, Chișinău, 1998.
Bunea, Aurelia, Steagul poporului român din Transilvania în revoluția din anii 1848-1849, în „Anuarul Institutului de Istorie”, Cluj, nr. 12 / 1969.
Căzănișteanu, Constantin, Trei culori cunosc pe lume... în „Magazin istoric”, nr. 8/1967.
Cernovodeanu, Dan, Știința și arta heraldică în România, Ed. Științifică și Enciclopedică, București, 1977.
Dogaru, Maria, Tricolorul și cocardele în contextul luptei revoluționarilor pașoptiști în „Revista de istorie” nr. 5 din 31 mai 1978 (extras).
Mănescu, Jean Nicholas, Acvila României, simbol heraldic al statului unitar modern în „Magazin istoric”, nr. 4 din aprilie 1991.
Moisil, Constantin, Însemnele regalității române în Enciclopedia României, vol. I, 1938. ( PDF  1,25 MB)
Năsturel, Petre Vasiliu, Steagul și stema României. Perioada convențională în „Albina”, anul IV, 1900/1901, nr. 10; nr. 38; nr. 151.
Pălănceanu, Elena, Steaguri din colecția Muzeului de Istorie al Republicii Socialiste România, în „Muzeul Național”, vol. I, 1974.
Pălănceanu, Elena și Apostol, Cornelia, Steag domnesc din timpul lui Alexandru Ioan Cuza, fișă a steagului cu nr. de inventar 75045 aflat în colecțiile Muzeului Național de Istorie a României.
Popescu, Elena și Căzănișteanu, Constantin, Piese din colecția de drapele a Muzeului Militar Central, în „Revista Muzeelor”, anul III, nr. 2 / 1966.
Roșian, Adrian, O istorie a drapelului României, în „Alma Mater Militaris”, anul VII, nr. 1 (13) / 2006. ( PDF  155 kB)
Vasile, Alexandru, Drapelul este istoria întreagă a României în „Lupta întregului popor”, nr. 1 (3) din 1985.
Velcu, Anton, Steagurile României în „Enciclopedia României”, vol. I, 1938. ( PDF  1,73 MB)
Ioan Pușcariu, Date istorice privitorie la familiele nobile Române, cap. XI. Comitatulu Hunyad. 1. Districtulu Dobrei., Sibiiu: Tipariulu Tipografiei Archidiecesane, 1892-1895, p. 46Albume vexilologiceOttfried Neubecker, Flaggenbuch. Bearbeitet und herausgegeben vom Oberkommando der Kriegsmarine. Abgesclossen am 1. December 1939, Druck und Verlag der Reichsdruckerei, Berlin, 1939. Ediția a II-a în 1992, cu corecturi și adăugiri.
Pierre, Album des pavillons nationaux et des marques distinctives des états et des principales organisations internationales, Service Hydrographique et Océanographique de la Marine, Brest, 1990, ISBN 978-2-11-080563-8.
Armand du Payrat, Daniel Roudaut, Album des pavillons nationaux et des marques distinctives, Service Hydrographique et Océanographique de la Marine, Brest, 2000, ISBN 978-2-11-088247-9.Bibliografie suplimentarăNăsturel, Petre Vasiliu, Steagul, stema română, însemnele domnești, trofee, București, 1903.
Potoschi, A. și Velcu, A., Catalogul colecțiilor de steaguri, stindarde și fanioane, manuscris, Biblioteca Muzeului Militar Central.
Sbierea, I. G., Ceva despre tricolorul român, în „Calendarul Minervei pe anul 1905”, București, 1905.
Rosetti, Radu R., Când s-a adoptat steagul tricolor la noi, în „Memoriile secțiunii istorice”, seria a III-a, vol. Xi, 1930.
Comisia pentru revizuirea Constituției a aprobat introducerea stemei țării pe drapelul României

E.T. Extraterestrul  (titlul original în engleză: E.T. the Extra-Terrestrial) este un film științifico-fantastic lansat în 1982, câștigător al mai multor premii Oscar. A fost regizat de Steven Spielberg, iar scenariul a fost redactat de Melissa Mathison. Efectele speciale au fost create de Carlo Rambaldi și Dennis Muren. Din distribuție fac parte Henry Thomas, Dee Wallace, Robert MacNaughton, Drew Barrymore și Peter Coyote. Filmul relatează povestea unui băiat, Elliot, care se împrietenește cu un extraterestru botanist eșuat pe Pământ, numit E.T., care încearcă să se întoarcă acasă pe planeta lui. Elliott, împreună cu prietenii săi, încearcă să-l ajute să se întoarcă acasă, încercând în același timp să îl ascundă de mama sa și de autorități.
Conceptul filmului s-a bazat pe prietenul imaginar pe care Spielberg l-a creat după ce părinții săi au divorțat în 1960. În 1980, Spielberg s-a întâlnit cu Melissa Mathison și a elaborat o nouă poveste care a pornit de la proiectul de film Night Skies. Filmările au avut loc în California, începând cu luna septembrie până în luna decembrie a anului 1981, cu un buget de 10,5 milioane de dolari. Spre deosebire de alte pelicule, scenele au fost filmate în ordine cronologică, pentru ca actorii tineri să ofere un joc actoricesc mai emoționant și mai credibil.
Produs de Amblin Entertainment și distribuit de către Universal Pictures, filmul s-a dovedit a fi un succes comercial, depășind ca încasări Războiul stelelor - Episodul IV: O nouă speranță. Timp de zece ani a fost filmul cu cele  mai mari încasări din toate timpurile, până a fost depășit în 1993 de un alt film de-al lui Steven Spielberg, Jurassic Park. În prezent este al patruzeci și șaselea film ca încasări și filmul cu cele mai mari încasări în anii 1980. Filmul a fost și un succes critic, cu una din cele mai bune povești de dragoste ecranizată vreodată, conform unui chestionar ținut de Rotten Tomatoes.  A fost lansat prima dată în cinematografe în 1982, relansat în 1985 și apoi relansat în 2002 ca o ediție aniversară, cu scene modificate și adăugate.
Într-o rulotă albă din California, un grup de botaniști SHREKS strâng monstre de floră. Când agenții guvernamentali își fac apariția, extratereștri scapă cu ajutorul unei nave spațiale, lăsând în urmă pe unul dintre ei. Povestea continuă într-o casă suburbană, unde un băiat de zece ani pe nume Elliott își petrece timpul cu fratele său Michael, în vârstă de 16 ani, și prietenii săi. După ce le aduce acestora pizza, Elliott descoperă că ceva se ascunde în magazia de scule. El vede creatura dar ea scapă. Deși familia nu îl crede că a văzut un extraterestru, Elliott îl atrage din pădure până în dormitorul lăsând o urmă de bomboane Reese's Pieces. Înainte de a merge la culcare, Elliott își dă seama că extraterestrul îi imită toate mișcările. Următoarea zi, Elliott se dă drept bolnav pentru a scăpa de școală, astfel putându-se juca cu extraterestrul. Tot în acea zi, Michael și sora sa de cinci ani Gertie află de existența sa. Ei decid să-l ascundă de mama lui Elliott. Când este întrebat de unde provine, extraterestrul levitează mai multe mingi care reprezintă sistemul solar și arată faptul că are puteri vindecătoare, înviind o plantă moartă.
Următoarea zi Elliott se află la școală, unde începe să experimenteze o conexiune psihică cu extraterestrul. El dă semne de intoxicare, deoarece extraterestrul consumase bere, iar la ora de biologie le dă drumul tuturor broaștelor. Atunci când extraterestrul vede un film cu John Wayne sărutând-o pe Maureen O'Hara în Omul liniștit, Elliott face același lucru cu o fată pe care o plăcea.
Extraterestrul învață limba engleză repetând ceea ce spune Gertie în timp ce urmărea Sesame Street și, la îndemnul lui Elliott, își pune numele de „E.T.”. Acesta provine de la o revistă de benzi desenate citită de E.T., în care Buck Rogers, rămas singur, cere ajutor construind un dispozitiv de comunicare improvizat, aceasta inspirându-l să încerce aceeași modalitate de comunicare. El primește ajutor din partea lui Elliott pentru a construi un dispozitiv cu care să „sune acasă”, folosind o jucărie Speak & Spell. Michael își dă seama că sănătatea lui E.T. se șubrezește și că Elliott se referă la sine însuși ca „noi”.
De Halloween, Michael și Elliott îl deghizează pe E.T. într-o fantomă, pentru a-l poate scoate din casă. Elliott și E.T. merg cu bicicleta până în pădure, unde E.T. reușește să-și contacteze rudele de acasă. Dimineață, Elliott se trezește în câmp și descoperă că E.T. a plecat, așa că se întoarce acasa la familia sa, care era îngrijorată de faptul că nu-l puteau găsi. Michael îl caută pe E.T., îl găsește aproape mort într-un șanț și îl duce la Elliott, care este și el pe moarte. Mary devine îngrijorată atunci când află de boala fiului său și de extraterestrul aflat pe moarte. Apar și agenții guvernamentali care invadează casa. Oamenii de știință desfășoară echipamente medicale, punându-i în carantină pe Elliott și E.T. Conexiunea dintre ei dispare și E.T. pare să moară atunci când Elliott își revine. Acesta observă că planta pe care E.T. a înviat-o a murit din nou, dar își revine singură, și i-o duce la pat. E.T. își revine și dezvăluie faptul că semenii săi se întorc după el. Elliott și Michael fură duba în care fusese pus E.T. Autoritățile încearcă să-i prindă, dar sunt împiedicate de prietenii lui Michael pe bicicletă. Duba trece de bariera de poliție cu ajutorul telechineziei, ridicând bicicleta în aer și ghidând-o spre pădure.
Stând aproape de nava spațială, inima lui E.T. strălucește în timp ce se pregătește să se întoarcă acasă. Apar Mary, Gertie și „Keys”, un agent guvernamental. E.T. își ia rămas bun de la Michael și Gertie. Gertie îi arată lui E.T. floarea pe care a înviat-o. Înainte de a intra în nava spațială, E.T. îi transmite lui Elliott că „voi fi chiar aici”, îndreptând degetul strălucitor spre fruntea lui Elliott. Ia cu el floarea lui Gertie în nava spațială și pleacă, lăsând pe cer un curcubeu, în timp ce ceilalți îl privesc plecând.
Henry Thomas în rolul lui Elliott, un băiat singuratic de 10 ani. El căuta de mult timp un prieten, pe care îl găsește în E.T., care a fost uitat pe Pământ. Îl adoptă și formează împreună o legătură psihică și emoțională.
Robert MacNaughton în rolul lui Michael, fratele de 16 ani al lui Elliott, care îl ironizează permanent. Îi salvează viața lui E.T.
Drew Barrymore în rolul lui Gertie, sora răutăcioasă și sarcastică a lui Elliott în vârstă de cinci ani. La început se sperie de E.T., dar începe să-l placă.
Dee Wallace în rolul lui Mary, mama copiilor, recent divorțată. Ea nu știe de prezența lui E.T. în casă.
Peter Coyote în rolul lui „Keys”, un agent guvernamental. Nu i se vede fața până în cea de-a doua jumătate a filmului, numele său nu este niciodată menționat, acesta provenind de la brelocul pe care îl prinde de curea. Îi spune lui Elliott că a vrut să vadă un extraterestru încă de când avea zece ani.
K. C. Martel, Sean Frye și C. Thomas Howell în rolul prietenilor lui Michael — Greg, Steve și Tyler. Ei îi ajută pe Elliott și E.T. să scape de autorități.
Erika Eleniak în rolul tinerei fete pe car Elliott o sărută în clasă.După ce a colaborat cu Cary Guffey la Close Encounters of the Third Kind, Spielberg se simțea încrezător în ceea ce privește lucrul cu o distribuție formată din copii. Au participat sute de copii la audițiile pentru rolul lui Elliott înainte ca Robert Fisk să-l propună pe Henry Thomas pentru rol. Thomas, care a dat proba într-un costum de Indiana Jones, nu s-a descurcat foarte bine, dar a atras atenția producătorilor după o scenă improvizată, în care, gândindu-se la câinele său mort, a reușit să plângă convingător. Robert MacNaughton s-a prezentat de opt ori la audițiile pentru rolul lui Michael. Spielberg a simțit că Drew Barrymore ar fi potrivită pentru tânăra și răutăcioasa Gertie după ce l-a impresionat cu o poveste în care ea era lidera unei formații de punk rock. Lui Spielberg i-a făcut plăcere să lucreze cu copii, declarând că această experiență l-a făcut să se simtă pregătit pentru a deveni tată.Mare parte din vocea lui E.T. a fost interpretată de Pat Welsh, o bătrână din Marin County, California. Welsh fuma două pachete de țigări pe zi, obicei care i-a dat vocii sale calități pe care creatorul de efecte sonore Ben Burtt le-a apreciat. Ea a petrecut nouă ore și jumătate pentru a înregistra rolul ei, fiind plătită de Burtt cu 380$. Pentru a completa „vocea” lui E.T., Burtt a mai înregistrat alți 16 oameni și mai multe animale. Aceste voci au fost Spielberg; Debra Winger; soția lui Burtt răcită în timp ce dormea; o râgâitură din partea profesorului său de film de la USC și ratoni, vidre și cai.Doctorii care lucrau la Centrul Medical USC au fost aleși să-i joace pe doctorii care încercau să-i salveze viața lui E.T. după ce agenții guvernamentali pun stăpânire pe casa lui Elliott. Spielberg a considerat că dacă ar fi pus actori să joace în rolurile lor, cu replici care conțin termeni medicali, nu s-ar comporta firesc. În timpul post-producției, Spielberg a decis să taie o scenă în care Harrison Ford juca rolul directorului școlii la care învăța Elliott. În acea scenă directorul îl certa pe Elliott pentru comportamentul său de la ore și îl avertiza cu privire la consumarea de băuturi alcoolice sub vârsta legală. El este apoi luat prin surprindere, deoarece scaunul lui Elliott se ridică singur în aer, în timp ce E.T. își levitează echipamentul de comunicare sus pe scară cu Gertie.
După ce părinții săi au divorțat în 1960, Spielberg și-a umplut golul cu un prieten imaginar, un extraterestru. Spielberg a declarat că E.T. era „un prieten care ar fi putea fi fratele pe care nu l-am avut niciodată și tatăl pe care nu l-am mai simțit alături.” În 1978, Spielberg a anunțat că va filma Growing Up în 28 de zile. Proiectul a fost amânat din cauza întârzierilor avute la filmările lui 1941, dar conceptul unui scurt film autobiografic despre copilărie a rămas în planurile de viitor ale lui Spielberg. A luat în considerare și o continuare a Close Encounters of the Third Kind, și a început să elaboreze, alături de John Sayles, un proiect mai sumbru pe care l-a numit Night Skies. În acesta, mai mulți extratereștri terorizează o familie.Filmările la Indiana Jones și căutătorii arcei pierdute din Tunisia l-au plictisit pe Spielberg, memoriile ființei imaginare din copilărie reieșind la suprafață. I-a spus scenaristei Melissa Mathison despre Night Skies, și a dezvoltat o nouă poveste derivată din acel proiect eșuat, în care Buddy, singurul extraterestru bun, se împrietenește cu un copil autist. Abandonul lui Buddy pe Pământ din scena finală a scenariului a servit ca inspirație conceptului E.T.. Mathison a schițat în opt săptămâni un scenariu intitulat E.T. and Me, pe care Spielberg l-a considerat perfect. Scenariul a mai trecut prin două revizuiri, prin care s-a scos prietenul „Eddie Haskellesc” al lui Elliott. Atunci au fost redactate scena cu urmărirea și cea în care E.T. se îmbată, sugerată de Spielberg. Reprezentanți ai Columbia Pictures, compania care producea Night Skies, s-au întâlnit cu Spielberg pentru a discuta pe marginea scenariului. Studioul l-a refuzat, considerându-l un film slab în genul celor făcute de compania lui Walt Disney, așa că Spielberg l-a abordat pe mai receptivul Sid Sheinberg, președinte al MCA.
Carlo Rambaldi, care a proiectat extratereștri pentru filmul Close Encounters of the Third Kind, a fost angajat să proiecteze animatronica lui E.T. Pictura lui Rambaldi, Women of Delta, l-a făcut să conceapă creatura cu un gât deosebit, extensibil. Fața creaturii a fost inspirată de fețele lui Carl Sandburg, Albert Einstein și Ernest Hemingway. Producătorul Kathleen Kennedy a vizitat Institutul Oftalmologic Jules Stein pentru a studia ochi falși și de sticlă. A angajat oameni de la acest institut pentru a se ocupa de ochii lui E.T., considerând că sunt importanți pentru atragerea audienței. Patru capete ale lui E.T. au fost create pentru filmări, unul principal și celelalte pentru expresii faciale, precum și un costum. Doi pitici, Tamara De Treaux și Pat Bilon, precum și Matthew DeMeritt, în vârstă de 12 ani, care s-a născut fără picioare, au filmat purtând acest costum, în funcție de scena în care se filma. În scenele în care E.T. mergea ciudat sau cădea, DeMeritt a mers în mâini. Capul păpușii E.T. a fost pus peste capul actorilor, aceștia putând vedea prin fantele din pieptul păpușii. Caprice Roth, un mim profesionist, a folosit proteze pentru a filma scenele cu mâinile lui E.T. Păpușa a fost creată în trei luni, costurile cu aceasta totalizând 1,5 milioane de dolari. Spielberg a declarat că păpușa era „ceva ce numai o mamă poate iubi.” Mars Incorporated a considerat că E.T. este așa de urât încât compania a refuzat să permită folosirea bomboanelor M&M în film, temându-se că ar speria copiii. The Hershey Company a văzut în E.T. oportunitatea de a-și promova pe atunci noile bomboane Reese's Pieces. Omul de știință și profesorul de tehnologie Henry Feinberg a creat dispozitivul de comunicare al lui E.T.
Filmările pentru E.T. au început în septembrie 1981. Proiectul a fost filmat cu numele de cod  A Boy's Life, pentru că Spielberg a vrut ca nimeni să nu descopere și să plagieze povestea. Actorii au fost nevoiți să-și citească replicile în spatele ușilor închise, iar toți angajații au intrat în platou numai pe baza cărților de identitate. Primele secvențe s-au turnat în două zile la un liceu din Culver City, iar echipajul și-a petrecut următoarele unsprezece zile mutându-se între Northridge și Tujunga. Pentru interioarele casei lui Elliott, echipajul a petrecut 42 de zile la Studiourile Culver. În ultimele șase zile s-au turnat secvențele finale ale filmului, într-o pădure de rășinoase din apropierea orașului Crescent. Spielberg a turnat filmul într-o ordine cronologică pentru a obține un joc actoricesc mai emoționant și mai credibil. În scenele în care Michael se întâlnește pentru prima dată cu un extraterestru, apariția creaturii l-a făcut pe MacNaughton să sară în spate și să doboare rafturile din spatele lui. Filmând în ordine cronologică, Spielberg a reușit să-i facă pe tinerii actori să se atașeze de E.T., făcând scenele de la spital mult mai emoționante. Spielberg s-a asigurat ca păpușarii să stea departe de platou pentru a menține iluzia unui extraterestru real. Pentru prima oară în carieră, el nu a planificat mare parte din scenele filmului, pentru ca actorii să fie spontani. Filmul a fost turnat în prima jumătate a sa în așa fel încât, cu excepția lui Dee Wallace, adulții nu se văd de la brâu în sus, ca un tribut adus desenelor animate ale lui Tex Avery. Filmările s-au desfășurat pe parcursul a 61 de zile, cu patru zile mai repede decât se planificase inițial. Conform lui Spielberg, scena memorabilă în care E.T. se deghizează într-un animal de pluș în dulapul lui Elliott i-a fost sugerată de colegul Robert Zemeckis, după ce a citit o schiță a scenariului pe care i-a trimis-o Spielberg.
Spielberg a colaborat pentru acest film cu John Williams, care a compus coloana sonoră a filmului, luând ca pe o provocare faptul că are de compus o coloană sonoră care să genereze simpatie pentru o creatură care arată așa de ciudat. La fel ca în colaborările anterioare, lui Spielberg i-a plăcut fiecare temă compusă de Williams, incluzându-le pe toate. Lui Spielberg i-a plăcut așa de mult muzica pentru scena urmăririi, încât a decis să modifice scena astfel încât ea să se potrivească cu acea temă. Williams a luat o abordare modernistă, folosindu-se de politonalitate, care se referă la sunetul a două note diferite cântate simultan. Modul lidian poate fi folosit într-un mod politonal. Williams a combinat politonalitatea și modul lidian pentru a da coloanei sonore calități mistice, de vis și eroice. În realizarea coloanei sonore s-a folosit de instrumente precum harpa, pianul, celesta și alte instrumente muzicale cu clape, precum și instrumente de percuție, care sugerează natura copilărească a lui E.T. și a dispozitivului său.
Au fost lansate mai multe acuzații conform cărora filmul a fost plagiat după scenariul filmului The Alien din 1967, al regizorului bengalez Satyajit Ray. Ray considera că „E.T. nu ar fi fost posibil fără scenariul lui The Alien, care era disponibil în Statele Unite în copii pentru mimeografe.” Spielberg a negat această acuzație, amintind de faptul că „Eram abia la liceu în perioada în care acest scenariu circula la Hollywood.” Revista Star Weekend contestă afirmația lui Spielberg, demonstrând faptul că el a absolvit cursurile liceale în 1965 și și-a început cariera de regizor la Hollywood în 1969. Pe lângă E.T., unii consideră că și Close Encounters of the Third Kind ar fi fost inspirat de The Alien.Regizorii Martin Scorsese și Richard Attenborough au demonstrat de asemenea că Spielberg s-a inspirat din scenariul lui Ray.
La elaborarea lui E.T. Spielberg a fost influențat de divorțul părinților din timpul copilăriei sale. Gary Arnold de la The Washington Post a numit acest film „în esență o autobiografie spirituală, un portret al producătorului de film ca un copil obișnuit din suburbii, deosebit prin imaginația sa înflăcărată și mistică.” Se fac mai multe referiri la copilăria lui Spielberg: Elliott se preface că este bolnav ținându-și termometrul lipit de un bec în timp ce își acoperă fața cu o pătură electrică⁠(en), un truc folosit des de tânărul Spielberg. Scenele în care Michael se ia de Elliott fac referire la felul în care Spielberg își necăjea surorile mai mici, iar evoluția lui Michael de la chinuitor la protector reflectă faptul că Spielberg a fost nevoit să aibă grijă de surorile sale după ce tatăl i-a părăsit.Criticii s-au concetrat pe paralele între viața lui E.T. și cea a lui Elliott, care este „înstrăinat” de pierderea tatălui său. A.O. Scott de la  The New York Times a scris că E.T. este „copilul găsit și în mod clar mai disperat”, cu Elliott „suferind în propriul fel din cauza faptului că-și dorește un cămin.” Numele E.T. este compus din prima și ultima literă a numelui lui Elliott. Spre mijlocul filmului se abordează tema maturizării. Criticul Henry Sheehan a descris filmul ca fiind un fel de Peter Pan din perspectiva unui Băiat Pierdut (Elliott): E.T. nu poate supraviețui fizic pe Pământ, așa cum Pan nu putea supraviețui din punct de vedere emoțional în Neverland; savanții guvernamentali iau locul piraților din Neverland. Vincent Canby de la The New York Times a observat în mod asemănător că filmul „reciclează gratuit elemente din [...] Peter Pan și Vrăjitorul din Oz”. Unii critici au sugerat faptul că imaginea suburbiei în filmul lui Spielberg este una foarte sumbră, contrară imaginii populare de loc idilic, sigur și liniștit. Conform lui A.O. Scott, „mediul suburban, cu copii nesupravegheați și părinți nefericiți, cu jucării stricate și mâncare nesănătoasă de firmă, par a fi ceva ieșit dintr-o poveste de Raymond Carver.” Charles Taylor de la Salon.com a scris că „filmele lui Spielberg, deși sunt des caracterizate astfel, nu sunt idealizări hollywoodiene ale familiilor și ale suburbiilor. Casele de aici abia se încadrează în ceea ce criticul cultural Karal Ann Marling numește «mărcile unei uzuri excesive»."Alți critici au găsit paralele religioase între E.T. și Isus. Andrew Nigels a descris povestea lui E.T. ca fiind „crucificată de știința militară” și „înviată de dragoste și credință”. Conform biografului lui Spielberg Joseph McBride, Universal Pictures s-a adresat direct pieței creștine, cu un poster care amintește de Crearea lui Adam a lui Michelangelo și un logo reprezentat de cuvântul „Pace”. Spielberg a răspuns spunând că nu a intenționat să facă din film o parabolă religioasă, glumind „Dacă m-aș fi dus la mama mea și i-aș fi spus «Mamă, am făcut acest film care este o parabolă creștină», ce credeți că ar spune?” Ea are un restaurant evreiesc pe strada Pico și Doheny în Los Angeles."Pentru că E.T. a atras un număr mare de critici de film, mai mulți scriitori au analizat și ei filmul în multe alte feluri. E.T. a fost interpretat ca fiind un basm modern în termeni psihanalitici. Producătorul Kathleen Kennedy a observat că una dintre temele majore ale lui E.T. este toleranța, care s-a dovedit a fi o temă centrală în filmele lui Spielberg ce aveau să urmeze precum Lista lui Schindler. Fiind un adolescent singuratic, Spielberg a considerat că filmul spune o „poveste pentru copii”. Tema comunicării, caracteristică lui Spielberg, este legată de cea a înțelegerii mutuale: el a sugerat că prietenia dintre extratereștri și oameni este o analogie la felul în care adversari din lumea reală pot învăța cum să-și depășească diferențele.
E.T. a avut o avanpremieră în Houston, Texas, primind note mari din partea publicului. Premiera filmului a avut loc la gala de închidere a Festivalului de Film de la Cannes din 1982, și a fost lansat în Statele Unite pe 11 iunie 1982. Din punctul de vedere al încasărilor s-a clasat pe primul loc, cu 11 milioane de dolari, și a rămas pe primul loc în box office timp de șase săptămâni; după aceasta, a oscilat între prima și a doua poziție până în octombrie, revenind pe prima poziție pentru ultima dată în decembrie.În 1983, filmul a depășit Star Wars, filmul cu cele mai mari încasări de până atunci, iar până la sfârșitul anului a strâns 619 milioane de dolari la nivel mondial, dintre care 359 de milioane de numai în America de Nord. Spielberg a câștigat 500.000$ pe zi din partea sa de profit, iar profiturile companiei The Hershey au crescut cu 65% datorită folosirii bomboanelor Reese's Pieces în film. „Fan Clubul Oficial Official E. T.” a oferit fotografii, știri prin care „sunt redescoperite momentele de neuitat și scenele preferate” și o înregistrare fonografică cu „sună acasă” și alte materiale audio.Filmul a fost relansat în 1985 și 2002, încasând încă 60 de milioane respectiv 68 de milioane de dolari, ajungându-se la încasări totale de 792 de milioane de dolari cu 435 de milioane numai din Statele Unite ale Americii. E.T. a deținut recordul mondial pentru încarsări până a fost depășit în 1993 de un alt film regizat de Spielberg, Jurassic Park, dar a reușit să mai dețină recordul pentru încasări domestice pentru încă patru ani, până când relansarea lui Star Wars și-a reluat acest record. A fost lansat pe 27 octombrie 1988 pe VHS și laserdisc; pentru a combate pirateria, banda și rotorul casetelor video erau colorate în verde, iar caseta avea un abțibild holografic cu logoul Universal din 1963 (la fel ca hologramele de pe un card de credit) și codată cu Macrovision. Numai în America de Nord, vânzările de casete VHS au ajuns la 75 de milioane de dolari.E.T. a fost primul film major care a fost serios afectat de piraterie. Acest lucru s-a datorat publicului din anumite zone care nu a mai avut răbdare să aștepte ca E.T. să ajungă și în cinematografele lor; un grup ilegal le-a venit în întâmpinare: a intrat în posesia unei copii a filmului pentru o noapte prin mituirea unui proiecționist, și a înregistrat proiectarea filmului cu dispozitive de captură audio și video. Această înregistrare a fost multiplicată foarte mult și vândută ilegal.
Filmul a fost lăudat de critici. Roger Ebert a menționat, printre altele, că „nu este doar un film bun. Este unul din acele filme care ne înlătură toate dubiile și ne câștigă inimile”. Michael Sragow de la revista Rolling Stone l-a numit pe Spielberg „un Jean Renoir al spațiului.... Pentru prima dată, [el] a reușit să-și folosească abilitățile tehnice care îți taie răsuflarea, punându-le în serviciul celor mai adânci sentimente”. Leonard Maltin l-a inclus în lista sa cu „100 de filme ale secolului al XX-lea pe care trebuie să le vezi”, fiind doar unul din cele două filme din anii '80 incluse în această listă. George Will a fost unul din puținii critici care au oferit recenzii negative, considerând că acesta răspândește noțiuni subversive despre copilărie și știință.E.T. the Extra-Terrestrial are un rating de 98% la Rotten Tomatoes și un scor de 94 pe Metacritic. Pe lângă mai mulți critici care au oferit recenzii pozitive, președintele Ronald Reagan și prima doamnă Nancy Reagan au fost mișcați de film după ce acesta a rulat la Casa Albă pe 27 iunie 1982. Prințesa Diana a izbucnit în lacrimi după ce a văzut filmul. Pe 17 septembrie 1982, filmul a rulat în cadrul unei întâlniri ale Națiunilor Unite, unde Spielberg a primit Medalia pentru Pace.
Filmul a fost nominalizat la nouă premii Oscar la premiile din 1983, inclusiv la categoria Cel mai bun film. Premiul a fost câștigat de  Gandhi, dar regizorul acestuia, Richard Attenborough, a declarat că, „Am fost sigur nu numai că E.T. va câștiga, dar că ar trebui să câștige. A fost inventiv, puternic, frumos. Eu fac filme mai banale.” A câștigat patru Premii Oscar la categoriile Cea mai bună coloană sonoră, Cel mai bun mixaj sonor (Robert Knudson, Robert Glass, Don Digirolamo, Gene Cantamessa), Cea mai bună editare sonoră (Charles L. Campbell și Ben Burtt), și Cele mai bune efecte vizuale (Carlo Rambaldi, Dennis Muren și Kenneth F. Smith).La Globurile de Aur 1983, filmul a câștigat premiul de Cel mai bun film la categoria dramă și Cea mai bună coloană sonoră; a mai fost nominalizat la categoriile Cel mai bun regizor, Cel mai bun scenariu, și Cel mai bun nou actor pentru Henry Thomas. Asociația Criticilor de Film din Los Angeles i-a acordat filmului premiile pentru Cel mai bun film, Cel mai bun regizor și premiul „Noua generație” pentru  Melissa Mathison.Filmul a mai câștigat premii Saturn pentru Cel mai bun film științifico-fantastic, Cel mai bun scenariu, Cele mai bune efecte speciale, Cea mai bună muzică și Cel mai bun poster, în timp ce Henry Thomas, Robert McNaughton și Drew Barrymore au câștigat Premiul pentru Artiști Tineri. Pe lângă premiile Globul de Aur și Saturn, compozitorul John Williams a mai câștigat pentru coloana sonoră două Premii Grammy și un BAFTA. E.T. a primit premii și în străinătate: Cel mai bun film străin la Blue Ribbon Awards în Japonia, Premiile Criticilor de Cinema din Spania, mai multe premii César în Franța și David di Donatello în Italia.În sondajele Institutului American de Film, E.T. Extraterestrul a fost votat al douăzeci și patrulea cel mai bun film al tuturor timpurilor, al 44-lea cel mai înfiorător film, și al șaselea cel mai stimulant film. Alte sondaje AFI îl consideră ca fiind al paisprezecelea film ca cea mai bună coloană sonoră și al treilea cel mai bun film științifico-fantastic. Replica „E.T. phone home” (română E. T. sună acasă) a fost inclusă pe locul al cincisprezecelea în lista AFI 100 de Ani...100 de replici memorabile, și a 48-a în topul replicilor de film condus de revista Premiere. Personajul Elliott a fost nominalizat pentru AFI's 100 Years...100 Heroes & Villains să facă parte din cei 50 cei mai mari eroi. În 2005, filmul s-a clasat pe primul loc într-un sondaj condus de Channel 4 privind cele mai bune filme 100 de filme de familie, iar revista Time l-a inclus în lista celor mai bune 100 de filme făcute vreodată.În 2003, Entertainment Weekly a numit filmul ca fiind al optulea film din categoria „cel care stoarce cele mai multe lacrimi”. În 2007, într-un sondaj care a inclus pe lângă filme și seriale, aceeași revistă a numit E.T. a șaptea cea mai mare operă științifico-fantastică din ultimii 25 de ani. The Times l-a numit pe E.T. al nouălea cel mai bun extraterestru din filme, „unul din cei mai iubite personaje care nu este om din cultura populară”. Filmul se află și printre primele zece filme ale listei listei BFI a celor 50 de filme pe care trebuie să le vezi până la vârsta de 14 ani.  În 1994, E.T. a fost ales pentru păstrare în Registrul Național de Film al Statelor Unite ale Americii.În 2011, ABC l-a difuzat în cadrul programului Cele mai bune filme din timpurile noastre, dezvăluind faptul că în urma unui sondaj al fanilor condus de ABC și revista People, E.T. a fost selectat ca al cincilea cel mai bun film din toate timpurile și al doilea cel mai bun film științifico-fantastic.
La 22 octombrie 2012, Madame Tussauds a dezvelit o statuie din ceară care îl reprezintă pe E.T., fiind multiplicată pentru a fi expusă în șase din muzeele din toată lumea.
O variantă aniversară extinsă a filmului, cu efecte speciale modificate, a fost lansată pe 22 martie 2002. Mai multe secvențe din E.T. l-au deranjat pe Spielberg începând cu anul 1982, pentru că atunci nu a avut destul timp să perfecționeze animatronicile. Imagini generate de computer (CGI), produse de Industrial Light & Magic (ILM), au fost folosite pentru a modifica mai multe scene, inclusiv cea din secvența în care E.T. fuge și este descoperit prin lanul de porumb. Designul navei spațiale a fost schimbat pentru a include mai multe lumini. Scene filmate care nu au fost incluse în varianta originală au fost introduse în această variantă. Printre acestea se numără cea cu E.T. făcând baie, și cea în care Gertie i-a transmis lui Mary că Elliott a plecat prin pădure în noaptea de Halloween. Spielberg nu a inclus și scena cu Harrison Ford, temându-se că aceasta ar schimba filmul prea mult. Spielberg a devenit mai sensibil și în ceea ce privește scena în care agenții federali se confruntă cu Elliott și prietenii săi folosindu-se de pistoale, înlocuindu-le cu stații de emisie-recepție.La premieră, John Williams a dirijat o interpretare live a coloanei sonore. Noua lansare a strâns 68 de milioane de dolari în total, cu 35 de milioane din Canada și Statele Unite. Schimbările aduse filmului, în special scenei evadării, au fost criticate pentru corectitudine politică. Peter Travers de la Rolling Stone s-a întrebat, „Vă amintiți de acele pistoale pe care le purtau agenții? Mulțumită miracolului digital, sunt acum niște stații de emisie-recepție fluturate în aer.... Asta e ceea ce două decenii au reușit să dăuneze libertății de exprimare?” Chris Hewitt de la Empire a scris că, „Schimbările sunt surprinzător de subtile...în timp ce CGI-urile ILM sunt aplicate lui E.T. în așa fel încât vin în completarea extraordinare păpuși a lui Carlo Rambaldi”. South Park a ridiculizat multe dintre schimbări în episodul „Free Hat” din 2002.Lansarea pe două DVD-uri care a urmat la 22 octombrie 2002 conținea varianta originală și cea aniversară extinsă care celebrează douăzeci de ani de la lansarea inițială a filmului. Spielberg a cerut personal ca varianta originală să fie inclusă. Acest DVD, alături de o ediție pe trei DVD-uri conținând o carte despre cum s-a turnat filmul și alte lucruri speciale care nu erau disponibile pe varianta cu două discuri, au fost plasate în moratoriu pe 31 decembrie 2002. E.T. a fost re-relansat pe DVD pe un singur disc în 2005, numai cu ediția aniversară de douăzeci de ani.
Nu vor mai fi îmbunătățiri digitale sau adăugiri digitale pentru nimic bazat pe orice film regizez.... Atunci când oamenii mă întreabă care dintre filmele E.T. ar trebui să le urmărească, întotdeauna le spun să se uite la E.T.-ul original din 1982. Dacă ați observat, atunci când am relansat E.T. am pus două E.T.-uri. Am inclus varianta îmbunătățită digital și cu scenele adiționale gratuit, în același pachet, pe lângă varianta originală din 1982.
O variantă care aniversează 30 de ani de la apariția filmul a fost lansată pe 9 octombrie 2012 pe Blu-ray și DVD, care a inclus o variantă restaurată a filmului original, reinsistând pe prim-planurile animatronice originale și pe pistoale.
În iulie 1982, în timp ce E.T. rula în cinematografe, Spielberg și Mathison au schițat o continuare a lui E.T. denumită E.T. II: Nocturnal Fears (română E.T. II: Frici Nocturne). În aceasta Elliott și prietenii săi sunt răpiți de extratereștri diabolici, iar băieții încearcă să îl contacteze pe E.T. pentru ajutor. Spielberg a decis să oprească proiectul, simțind că „nu ar face nimic altceva decât să-i răpească originalului virginitatea”.Atari, Inc. a făcut un joc video bazat pe film pentru Atari 2600. Lansat în 1982, este considerat a fi unul din cele mai slabe jocuri video făcute vreodată, care a contribut la criza jocurilor video din 1983.William Kotzwinkle, autor al romanizării filmului, a scris o continuare, E.T.: The Book of the Green Planet, publicată în 1985. În aceasta, E.T. se întoarce acasă pe planeta Brodo Asogi, dar este trimis în exil. E.T. încearcă apoi să se întoarcă pe Pământ încălcând toate legile din Brodo Asogi. E.T. Adventure, un parc de distracții, a fost deschis la Universal Studios Florida în 1990. Atracția de 40 de milioane de dolari le avea pe cele două personaje principale ale filmului zicând la revedere vizitatorilor pe nume.În 1998, E.T. a primit licența pentru a fi difuzat în cadrul anunțurilor de interes public produse de Progressive Corporation. În acestea, vocea lui E.T. le amintea șoferilor să-și pună centura de siguranță. Au fost plasate în mai multe locuri din Statele Unite semne rutiere cu un E.T. stilizat purtând o centură de siguranță. În următorul an, British Telecommunications a lansat campania „Stay in Touch”, cu E.T. vedeta mai multor reclame. Sloganul campaniei a fost „B.T. îl are pe E.T.”, unde „E.T.” însemna și „extra technology”. La sugestia lui Spielberg, George Lucas a inclus membri din specia lui E.T. ca personaje de fundal în Star Wars Episode I: The Phantom Menace (1999).
