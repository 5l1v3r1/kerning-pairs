
Vintilă I.C. Brătianu (n. 16 septembrie 1867, București - d. 22 decembrie 1930, București) a fost prim-ministru al României în perioada 1927-1928.
A fost al treilea fiu al Ion C. Brătianu, frații săi fiind Ionel Brătianu și Dinu Brătianu. În 1886 a început studiile în Franța. Întors în țară cu diploma de inginer a participat la lucrările de construcții ale podului de peste Dunăre de la Cernavodă. Apoi, a primit conducerea lucrărilor de construcție a podurilor de pe Siret, Argeș și Vădeni.
Și-a început cariera în administrația de stat în anul 1897, fiind numit director al Regiei Monopolurilor Statului. În cariera sa a mai ocupat următoarele funcții de demnitate publică: secretar general în Ministerul Finanțelor, primar al Capitalei (1907-1911), ministru de război în timpul Primului Război Mondial și ministru de finanțe (1922 -1926). După moartea fratelui său Ion I.C. Brătianu a ocupat funcția de prim-ministru, între 1927 și 1928.
În anul 1901 și-a început cariera politică în cadrul Partidului Național Liberal, fiind ales de mai multe ori senator, deputat sau consilier comunal pe listele acestuia. Între 1927 și 1930 a ocupat funcția de președinte al Partidului Național Liberal. Vintilă Brătianu a mai fost de asemenea director al Băncii Românești, membru al Consiliului Centralei Băncilor Populare și a Cooperativelor Sătești, cenzor și director la Banca Națională a României.
Dintre funcțiile deținute, cele mai reprezentative au fost acelea de primar al Bucureștilor și ministru de finanțe. În calitate de primar al Bucureștilor, Vintilă Brătianu a fost un primar cu viziune și o abordare integratoare a problemelor cu care se confrunta orașul în acea perioadă, propunând, pentru prima dată în epocă, un set de soluții integrate care să faciliteze o dezvoltare echilibrată și durabilă a Bucureștilor. Atât ca primar al Bucureștilor dar mai ales în perioadele în care a fost ministru de finanțe, a fost unul din principalii promotori ai politicii economice liberale, cunoscută sub numele „Prin Noi Înșine”, menită să asigure o dezvoltare economică bazată pe dezvoltarea și consolidarea capitalului autohton și a întreprinderilor industriale aflate în proprietate românească.
După moartea lui Ionel Brătianu a preluat conducerea atât a guvernului, în calitate de președinte al Consiliului de Miniștri, cât și a Partidului Național Liberal. S-a opus „restaurației” (proclamării lui Carol al II-lea ca rege în 1930) fapt care a dus la o scindare a partidului, „tinerii liberali” conduși de fiul lui Ionel Brătianu, Gheorghe Brătianu, alegând să părăsească partidul și să se pună la dispoziția noului rege.
Vintilă Brătianu a trăit și a muncit decenii de-a rândul în umbra fratelui său cel mai mare. Era, cum observa Nicolae Iorga, „onest, muncitor, patriot, dar necăjicios și iute la vădirea mâniei sale, amestecându-se în toate și luând-se în gură cu toată lumea…, urând orizonturile largi în care «omul de stat» se pierde și privind cu strălucitorii lui ochi mărunți de cârtiță amănuntele cele mai neînsemnate”.
Vintilă Brătianu s-a născut la 16 septembrie 1867, la București, în casa de la Florica în care familia lui Ion C. Brătianu se mutase la începutul aceluiași an. Casa era situată pe ulița Herăstrăului, astăzi Bulevardul Dorobanților, nr. 3. Vintilă era al cincilea copil al lui Ion și Piei Brătianu (născută Pleșoianu), după Florica, Sabina, Ionel și Dinu.Vintilă a fost primul copil al familiei care nu s-a născut la Florica, „ sanctuarul” familiei Brătianu. După cum spune și Ionel Brătianu în una din amintirile sale: „Părinții noștri chiar de la căsătorie își făcuseră din Florica așezământul lor casnic. Datoriile politice îi obligau în diferite împrejurări să se mute la București. Doisprezece ani de minister și cursurile superioare ale liceului obligaseră pe părinții noștri și pe copii să-și petreacă în Capitală cea mai mare parte a anului. Totuși, pentru unii, ca și pentru alții, Florica era vatra și cuibul adevărat. Aceasta o simțeam într-atâta, încât față de copiii născuți la București rămânea avantaj celor ce se născuseră la Florica și care aveau astfel o legătură mai mult cu dânsa. Tatăl meu, retrăgându-se de la guvern, la începutul anului 1869 ne instalarăm la Florica, de unde în curs de șapte ani rareori și numai câte unul din copii venea pentru câteva zile la București.”Nașul de botez al lui Vintilă Brătianu a fost Alexandru Golescu, „papa Golescu” cum îl numea familia Brătianu, sau „Sfântul” cum îl numeau alții datorită firii sale extrem de bune.La 15 noiembrie 1868 cade guvernul prezidat de generalul Nicolae Golescu, în care Ion C. Brătianu deținuse Ministerul de Interne și apoi Ministerul de Război. Ca urmare, familia Brătianu a revenit la Florica unde a locuit până în 1877, când Vintilă a împlinit vârsta de 10 ani. Aici, sub supravegherea atentă a mamei, a urmat acasă primele trei clase primare, cu un institutor din Pitești și un altul din Elveția. Clasa a patra a urmat-o tot acasă, dar de data aceasta la București, unde familia revine în 1876, când Ion C Brătianu este numit ministrul finanțelor, în guvernul condus de Manolache Costache Epureanu.În 1878 a intrat în clasa I gimnazială la Liceul Sfântul Sava, liceu urmat și de cei doi frați mai mari, Ionel și Dinu. În registrul matricol al liceului din perioada 1879-1881 (singurul păstrat în arhiva liceului care a fost devastată pe timpul ocupației capitalei din primul război mondial) se regăsește înscris în clasele a II-a (1879-1880) și a III-a (1880-1881). Din notele obținute în clasa a II-a, rezultă că avea note mari la „Studii Literare” (8-10), note medii la Matematică (7) iar la Desen avea doar nota 6. În clasa a III-a își menține situația la Studii Literare, la Matematică își îmbunătățește situația până la 9, în schimb la Desen oscilează între 4 și 5, ceea ce îi determină pe părinți să îl înscrie la lecții de desen, acuarelă și modelaj cu sculptorul Ion Georgescu.Vintilă a reușit să termine liceul primul din clasa sa, trecând bacalaureatul, la greacă și latină cu felicitările juriului.După terminarea liceului, în toamna și iarna anului 1885, și-a satisfăcut stagiul militar obligatoriu, de 6 luni, conform reglementărilor vremii pentru absolvenții cu bacalaureat, la Regimentul 2 Artilerie, la fel ca și cei doi frați mai mari.Trei evenimente petrecute în anul 1885, când avea 18 ani, aveau să îl marcheze profund și să-și pună amprenta asupra modului său de a fi de aici înainte, unul sobru, interiorizat care nu lăsa să răzbată în exterior sentimentele și frământările sufletești. Acest lucru se vede foarte clar dintr-o serie de scrisori scrise familiei sale.
Primul eveniment l-a reprezentat absența forțată de la nunta surorii sale mai mari Sabina, programată pe 19 ianuarie 1885, dată la care avea programat o probă a bacalaureatului, fapt care l-a silit să rămână în București:
Al doilea eveniment care l-a marcat profund a fost moartea lui C.A. Roseti, „Papa Rose” cum era cunoscut în familia Brătianu, petrecută în aprilie 1885. Vintilă descria astfel evenimentul într-o scrisoare către Ionel Brătianu, aflat la studii la Paris:
În vara aceluiași an 1885 l-a însoțește pe tatăl său în călătoria pe care o face la Marienbad. S-au oprit la Sinaia, unde regele Carol I îi invită la masă. A fost impresionat la acestă întâlnire, de sentimentul responsabilității publice inspirat de regele Carol I, și la plecare, foarte mândru de el îi scria mamei sale:
După absolvirea Liceului Sfântu Sava din București și efectuarea stagiului militar, Vintilă Brătianu a început să se gândească la studiile superioare pe care trebuia să le urmeze în continuare. Dorința lui era să devină arhitect și ca urmare și-a anunțat familia că dorește să se înscrie la Școala de Arte Frumoase din Paris(École des Beaux-Arts). Vintilă se va lovi însă de opoziția categorică a tatălui care dorea neapărat ca el să urmeze ingineria, la fel ca și ceilalți doi frați mai mari.
Oricum, Ion C. Brătianu le-a interzis fiilor săi cu desăvârșire să ia drumul avocaturii, sub amenințarea blestemului și renegării, deoarece, considera el „nici o conștiință nu rezistă la ispitele pledoariilor și la controversele cauzelor”. În schimb, adversarii lor politici i-au atacat adesea pe frații Brătianu, afirmând că tocmai această formație inginerească i-ar fi făcut niște politicieni de mâna a doua. Iată cum era caracterizat Ionel Brătianu, de unul dintre acești opozanți, imediat după primul război mondial: „Un inginer de clasa a III-a, cu studii mediocre în specialitatea sa, ajunge primul consilier al Tronului, chemat mai apoi să hotărască soarta întregii țări.”La 21 septembrie 1886, Vintilă Brătianu sosește la Paris pentru a deveni student la Școala Centrală (École Centrale des Arts et Manufactures) împlinind dorința tatălui său de a deveni inginer. Pentru început a fost înscris la cursurile pregătitoare pentru admitere, care se desfășura la Liceul Saint Louis. Pe perioada studiilor a locuit, împreună cu frații săi Ionel și Dinu, într-un apartament de pe strada Mazarine, nr. 34. În decembrie 1886 a obținut primul certificat de studii; notele evoluând între bine și foarte bine, fiind apreciat ca „elev bun, muncitor, care promite mult”.La 15 iunie 1887 a trecut examenul de admitere la Școala Centrală, fiind clasificat al 85-lea din 285 de studenți admiși. A fost înmatriculat în toamna aceluiași an, declarând că este „fiu de agricultor” din România. Acest fapt avea să creeze vâlvă puțin timp mai târziu când universitatea a descoperit că „agricultorul” era chiar primul ministru al României. Solicitat să dea explicații despre această omisiune, Vintilă a precizat că nu a mințit, profesia de agricultor fiind ocupația permanentă a tatălui său, pe când cea de prim ministru este doar una temporară.La sfârșitul lui iulie 1890 a susținut și trecut examenul de absolvire, clasându-se al 12-lea dintr-o promoție de câteva sute de studenți, devenind inginer diplomat al prestigioasei Școli Centrale de Arte și Manufacturi din Paris.
Și-a petrecut vara lui 1890 la Florica, de unde, în toamnă, la îndemnul tatălui său, s-a întors la Paris, pentru a ocupa un post de inginer la societatea de construcții civile și industriale „Fives-Lile”. A rămas aici până la sfârșitul lui februarie 1891, când a revenit în țară, pentru a participa la construcția podului de la Cernavodă.
Activitatea strict profesională, de inginer constructor a lui Vintilă Brătianu a fost destul de scurtă, imediat după terminarea studiilor universitare.
În martie 1891 Vintilă Brătianu pleacă la Cernavodă, pe șantierul de construcție a podului, ca angajat al companiei Fives-Lille, una din cele trei companii care câștigaseră licitațiile internaționale pentru construcția unor segmente ale complexului de poduri. Compania la care lucra Vintilă Brătianu trebuia să realizeze podul principal peste Dunăre de la Cernavodă.. Pentru el această perioadă a fost una foarte grea, fiind afectat atât de condițiile grele în care trebuia să își desfășoare activitatea, cât mai ales de moartea tatălui, Ion C. Brătianu, în luna mai 1891.. Rămâne pe șantier până în prima parte a anului 1892 când compania l-a trimis pentru timp de un an în Franța, la uzinele Schneider din Creusot, ca reprezentant în comisia mixtă care supraveghea calitatea oțelului turnat aici și destinat construcției podului de la Cernavodă.Cu experiența câștigată la Cernavodă și la uzinele Scheneider-Creusot, a condus apoi lucrările de construcție a podurilor pe Siret lângă Bacău, de pe Râul Argeș la Grădiștea și montarea tablierului metalic la podul de la Vădeni, între Brăila și Galați.După 1896, Vintilă Brătianu a părăsit cariera de inginer constructor pentru a începe una nouă, în administrația de stat în paralel cu o implicare sporită în activitatea politică a Partidului Național Liberal.
Politicos din cale afară, Vintilă I. C. Brătianu își manifesta respectul față de persoanele în vârstă, chiar în absența acestora, însoțindu-le numele după caz cu apelativul  „domnul” sau „doamna”. Nu era obișnuit să-i placă familiaritatea cu cei cu care venea des în contact și, în ceea ce îl privea nu îi plăcea să-și afișeze superioritatea în fața interlocutorilor săi.Vintilă Brătianu a fost foarte discret protejând cu strășnicie tot ce ținea de intimitatea vieții de familie. Ținea mult la respectarea convențiilor sociale și a ierarhiilor familiale, ca temelie a ordinii și ierarhiei sociale. 
S-a căsătorit destul de târziu, la vârsta de 37 de ani, în anul 1904 cu Lia Stolojan, fiica lui Anastase Stolojan, unul din membrii importanți ai Partidului Național Liberal. În 1913 s-a născut singurul copil al familiei, Vintilă V. Brătianu (1913-1995), care avea să fie numit „Vintilică”, pentru a-l deosebi de tatăl său. Acesta a avut o singură fiică, Despina Leiter-Brătianu, născută însă după moartea lui Vintilă Brătianu.
Vintilică a fost ca și tatăl său inginer, trăind în exil în perioada comunistă, pentru ca după 1989 să revină în țară și să se implice în viața politică românească, ca președinte al Partidului Liberal (1993).Prin actul dotal încheiat la căsătoria celor doi, Lia Stolojan a primit ca zestre din averea defunctului său tată partea sa indiviză din domeniul de la Herești județul Ilfov, moșia din Stolojani județul Gorj și moșia de la Hengulești din județul Râmnicu Sărat.Familia Vintilă Brătianu avea să locuiască din 1911 în casa din strada Aurel Vlaicu, nr. 19 din zona Parcului Ioanid, casă construită în stil neo-românesc, pe un teren cumpărat prin licitație publică de Lia Stolojan de la Primăria Capitalei.
La 4/17 august 1916, în casa lui Vintilă Brătianu , s-au semnat în secret, documentele prin care România intra în război de partea Antantei. În memoriile sale, I.G. Duca scria că „nu au fost de față la iscălirea tratatelor decât cinci persoane: Brătianu, Poklevski, Diamandi, Vintilă Brătianu și cu mine. Poklevski a sosit cel din urmă, cu cele cinci originale destinate Rusiei, Franței, Angliei, Italiei și României. (...) Prin aceste acte declaram război numai Austro-Ungariei (...) Când cetirile au fost terminate a venit rândul iscălirii (...) Vintilă Brătianu pregătise în mijlocul mesei o călimară frumoasă și un condei destinat a fi păstrat în amintirea acestei scene istorice.”Izbucnirea Primului Război Mondial avea să pună la grea încercare familia Brătianu, care a ales însă să slujească interesele țării, chiar cu asumarea unor mari primejdii pentru fiecare din membrii familiei.
În iarna lui 1916, Vintilă a plecat odată cu Ionel Brătianu și cu întreg guvernul condus de acesta, în refugiu la Iași, în vreme ce Lia și unicul lor copil, Vintilică, în vârstă de numai trei ani, au rămas în București, ca și alți membri ai familiei Brătianu. Întrebat de un prieten, economistul G. D. Creangă, de ce nu își ia soția în Moldova odată cu retragerea temporară a guvernului la Iași, Vintilă Brătianu a dat cunoscuta sa replică: „Se rupe țara în două, îmi rup și eu sufletul în două.”Aceasta avea să fie atitudinea solidară și consecventă a întregii familii. 
Membrii familiei Brătianu rămași în București au fost supuși unei serii întregi de măsuri umilitoare, atât din partea autorităților de ocupație cât și din partea adversarilor politici ai Brătienilor, deveniți colaboratori cu ocupanții și care profitau de prilej pentru a se răzbuna, încercând să-i umilească pe membrii familiei aflați sub autoritatea lor vremelnică. Astfel casa lui Vintilă Brătianu avea să fie percheziționată în repetate rânduri, autoritățile de ocupație fiind în special interesate de „dosarele diferitelor societăți comerciale înființate de Vintilă Brătianu”.Rămasă singură cu copilul, Lia s-a mutat din casa lor din strada Țăranilor (Aurel Vlaicu, azi) la mama ei, în casa Stolojan din strada Cosma (Henri Coandă, actuala ambasadă a Italiei). Ei și Sabinei Cantacuzino li s-au stabilit ulterior, de către autoritățile germane de ocupație, domiciliu forțat la Mănăstirea Pasărea, iar proprietățile le-au fost confiscate.
Adversarii politici ai Partidului Național Liberal au încercat ulterior să folosească electoral faptul că membrii familiei Brătianu au rămas în teritoriul ocupat, pentru a-i acuza pe aceștia de colaborare cu ocupanții germani. Acest lucru a fost vizibil în special în timpul campaniei electorale din noiembrie 1919, prin articolele publicate în ziarul Îndreptarea, oficiosul Partidului Poporului, condus de mareșalul Alexandru Averescu.(vezi extrasul alăturat)
Familia s-a reîntregit în noiembrie 1918, odată cu alungarea trupelor de ocupație și revenirea Regelui și a Guvernului în București. În perioada interbelică, familia Brătianu avea să ducă viața obișnuită a elitei bucureștene, una îndestulătoare dar decentă și fără ostentație. Iat-o văzută prin ochii uneia dintre menajererele familiei:
Lia Brătianu este cea care, împreună cu Regina Maria, a pus bazele Societății Filantropice „Principele Mircea” (în memoria ultimului copil al Reginei, mort de tifos pe timpul războiului), fundație care își propunea consolidarea sistemului sanitar și construirea unor clinici pentru nou-născuți, atât în mediul rural, cât și în mediul urban, înființându-se peste 350 de centre cu această destinație.
Ascensiunea lui Vintilă Brătianu în viața publică a fost lipsită de spectaculozitate. A urcat treaptă cu treaptă, impunându-se prin rigoare, corectitudine, exigență față de sine însuși, dar și față de colaboratori. Vintilă Brătianu sosea primul la slujbă, uneori chiar înaintea femeilor de serviciu, pentru a vedea dacă nu cumva întârzie vreuna sau nu-și face treaba bine. Pleca seara târziu și avea grijă să fie stinse becurile și închise ferestrele.Ca persoană publică, Vintilă Brătianu „s-a grăbit încet”, urmărind să-și însușească temeinic domeniile în care se angaja, pentru a lucra eficient și cu rezultate palpabile. Domeniul său predilect a fost economia națională pe care a studiat-o îndeaproape, pentru a putea ca, pornind de la realitatea existentă, să-i asigure în viitor o nouă direcție de evoluție.
La 31 martie 1897 s-a constituit guvernul liberal condus de președintele partidului, Dimitrie A. Sturdza, guvern care avea să rămână la putere până la 30 martie 1899. În acest guvern, fratele mai mare al lui Vintilă, Ion I.C. Brătianu, a ocupat prima sa funcție ministerială, la Ministerul Lucrărilor Publice.
Primul ministru Dimitrie Sturdza, apreciindu-i capacitatea de muncă și de organizare precum și inteligența sa, îi încredințează lui Vintilă Brătianu, la 1 iulie 1897, Direcțiunea Regiei Monopolurilor Statului, unde a rămas până la 11 aprilie 1899, când a fost înlocuit, după demisia guvernului liberal.În perioada în care a condus Direcțiunea Regiei Monopolurilor Statului, Vintilă Brătianu și-a concentrat eforturile pe reorganizarea și eficientizarea activității acesteia, într-o formulă care avea să rămână nemodificată pentru aproape patru decenii.Regia gestiona, pe baza dispozițiilor legale din acel moment, o serie de domenii a căror exploatarea constituia monopol de stat: tutunul, sarea, timbrele, chibriturile, cărțile de joc sau navigația fluvială pe Dunăre.A restructurat din temelii sistemul cultivării și valorificării tutunului, mergând personal în Macedonia și Turcia pentru a urmări cum funcționează acest sistem la fața locului, după care trece la punerea lor în practică și în România. Astfel dispune o serie întreagă de măsuri organizatorice vizând:
începerea cultivării tutunurilor de calitate superioară, prin înființarea la Suluc, lângă Măcin, a primei stațiuni pentru selecția semințelor și aclimatizarea tutunului din Macedonia;
crearea unui corp de ingineri agronomi specializați în cultivarea tutunului, prin trimiterea la studii în străinătate a unui număr de tineri absolvenți ai învățământului superior agricol din România;
crearea unui fond pentru ameliorarea culturii tutunului și asigurarea producătorilor împotriva distrugerilor provocate de grindină;
încadrarea serviciilor din domeniu cu personal de specialitate, de la agenții de cultură până la șefii de circumscripții și inspectori și asigurarea stabilității pe posturi a acestora;
modernizarea fabricilor de prelucrare a tutunului și organizarea desfacerii tutunului prin factorii poștali.În ceea ce privește monopolul sării, Vintilă Brătianu s-a situat pe aceeași poziție ca și tatăl său Ion C. Brătianu, considerând că acesta nu mai trebuie conceput ca un monopol fiscal, ci că statul trebuie să-și exercite drepturile sale numai în domeniul extracției. El urmărea libertatea vânzării sării în vederea distribuirii ei rapide în toate zonele țării. „Sarea este un aliment de primă necesitate și exploatarea ei nu trebuie privită prin prisma unui câștig prea mare pentru stat”.Un alt domeniu aflat în subordinea regiei era cel al navigației fluviale pe Dunăre, de organizare căruia s-a ocupat cu rigoarea dată de formația sa inginerească, dorind să accelereze dezvoltarea transporturile efectuate cu mijloace românești și să reducă la minimum inconvenientele create de înghețarea fluviului pe timp de iarnă. Preocuparea lui de căpetenie a constituit-o ideea de a face ca societatea română de navigație fluvială („Navigația Fluvială Română”) să lucreze mai bine și mai eficient decât liniile concurente străine.Datorită acestor eforturi ale sale, de la 1 aprilie 1898, a început să funcționeze în mod regulat serviciul de navigație pe Dunăre, sub pavilion românesc. Tot lui i se mai datorează stabilirea colaborării cu societățile de navigație din Serbia și Germania, care a permis Navigației Fluviale Române să poată desfășura servicii de transporturi regulate între Sulina și Regensburg.Măsurile luate de Vintilă Brătianu, în scurta trecere pe la Regia Monopolurilor Statului, a făcut ca regia să dea cel mai însemnat venit în bugetul statului, asigurând ani la rândul excedente bugetare de 200-300 milioane de lei.
La 14 februarie 1901 liberalii revin la putere, constituindu-se un nou guvern condus de președintele partidului, Dimitrie A. Sturdza, guvern ce avea să rămână la putere până la 20 decembrie 1904.
În acest guvern Vintilă Brătianu a fosti Secretar General la Ministerul Finanțelor pe toată perioada guvernării, sub trei miniștri: George D. Pallade (14 februarie 1901 - 9 ianuarie 1902), Dimitrie A. Sturdza (9 ianuarie 1902 - 18 iulie 1902) și Emil Costinescu (18 iulie 1902 - 20 decembrie 1904).Aceasta a fost prima funcție guvernamentală a lui Vintilă Brătianu, care i-a permis să-și pună în valoare calitățile de om de finanțe, el fiind cel care a asigurat practic conducerea Ministerului Finanțelor, miniștrii, atât George Pallade cât și Dimitrie Sturdza dându-i mână liberă și totală libertate de mișcare.
Principalele sale realizări din acest mandat au fost: determinarea și realizarea pentru prima dată a bugetelor de venituri și cheltuieli ale județelor și comunelor urbane, reformarea sistemului de accize, crearea unui sistem nou de statistică financiară, centralizarea bugetelor caselor speciale la bugetul de stat, organizarea sistemului statistic din domeniul comerțului exterior și organizarea bugetului general al statului pe departamente.
Vintilă Brătianu a fost totodată, primul demnitar al statului român, de la 1876, când a fost introdus sistemul modern al finanțelor publice, care s-a gândit și a înfăptuit o reorganizare pe baze moderne a aparatului fiscal de stat.
În iunie 1907 Vintilă Brătianu era ales primar al Bucureștilor, funcție pe care a ocupat-o până la 10 februarie 1910. Obiectivul afirmat cu care a venit la primărie era unul ambițios: satisfacerea intereselor cetățenilor, cu dreptate, celeritate și fără influențe din exterior.Vintilă și-a început mandatul prin a pune ordine în sediul primăriei. A impus respectarea cu strictețe a programului de lucru de către întreg personalul, începând cu sine însuși. Birourile, care altădată mișunau toată ziua de solicitatori de tot felul au fost închise pentru public, cu excepția unor perioade bine stabilite pentru lucrul cu cetățenii.Vintilă Brătianu a înțeles că o administrație publică eficientă are nevoie de un aparat funcționăresc bine selecționat și de aceea una dintre primele sale măsuri a fost aceea de a impune cerințe minime de studii la numirea și promovarea funcționarilor publici. A impus șefilor de servicii să-și susțină și să-și asume soluțiile pe care le prezentau în documentele promovate, refuzând să aprobe memoriile care se încheiau cu formula tradițională de până atunci, „rugăm a decide ce veți crede de cuviință”.Pe timpul mandatului lui Vintilă Brătianu au fost adoptate o serie de importante reglementări comunale, cum ar fi: regulamentul pentru construcții, regulamentul pentru instalațiile interioare de apă, canal, electricitate, regulamentul pentru vânzarea și fabricarea pâinii și franzelei sau regulamentul serviciului ridicării gunoaielor.
Pentru întreaga perioadă în care a fost primar, Vintilă Brătianu a urmărit întocmirea unor bugete echilibrate, bazate pe venituri reale și pe cheltuieli și investiții strict necesare. Pe baza acestor bugete și a disponibilităților din împrumuturile realizate de Primăria Capitalei în anii anteriori, a fost întocmit un program de lucrări publice pe care a urmărit să fie respectat cât mai strict posibil.
Pentru a asigura o încasare eficientă și regulată a veniturilor, a dispus înființarea percepțiile comunale, separând încasarea veniturilor locale de cele încasate prin administrația financiară a statului.
De-a lungul istoriei sale, Bucureștii s-au dezvoltat la întâmplare, fără un plan de sistematizare care să fie respectat atât de organele comunale cât și de cetățeni. Construcțiile s-au făcut după bunul plac al proprietarilor și nu era rară situația când chiar străzi erau deschise după interesul propriu al acestora. Astfel, într-o ședință a Consiliului Comunal București din 1895, se arăta că la marginea orașului se aflau moșiile câtorva mari proprietari, care nu agreau proiectul de lege privind periferia orașului deoarece „ar fi privați de specula ce fac astăzi prin transformarea locurilor lor, odinioară pentru agricultură, în loturi parcelate, deschizând pe dânsele strade din cele mai insalubre, fără nici o autorizație și fără a se conforma regulelor Comunale”.Pentru a pune capăt acestei situații în 1894 fusese adoptată Legea pentru organizarea comunelor urbane, care la art. 94 prevedea obligația ca toate orașele țării să aibă aprobate planurile de alinieri tuturor străzilor, până în 1898.Niciuna din prevederilor acestei legi importante nu fost însă pusă în aplicare de administrațiile succesive, astfel încât în 1907, când Vintilă Brătianu a fost ales primar, acesta avea să constate că nu fusese cumpărat nici un teren, iar cartierele mărginașe: Floreasca, Tei, Între Vii, Balta Albă, Dudești-Cioplea, Rahovei, Ghencea, Panduri, fuseseră umplute cu locuințe insalubre și  fără acces la utilitățile edilitare.Vintilă Brătianu încheie în 1908 un contract cu Serviciul Geografic al Armatei pentru ridicarea noului plan topografic al orașului. Pe baza acestuia, o comisie tehnică specială a finalizat în anul 1911 primul plan de sistematizare a Bucureștilor. Liniile generale ale acestui plan prevedeau: crearea de bulevarde circulare și artere radiale, piețe, principiul specializării cartierelor, crearea de parcuri, regularizarea râului Râul Colentina. Erau prevăzute bulevarde circulare și radiale cu lățimi de 18-30 metri iar acolo unde terenul permitea chiar cu lățimi mai mari. Se poate observa că planul trasa marile artere de circulație ale capitalei, care sunt folosite și în prezent. (vezi imaginea alăturată)
Pentru înlesnirea accesului orașului la obținerea de fonduri financiare, prin legea din 1 iunie 1893 era înființată „Casa lucrărilor orașului București”. Această casă a fost mai întâi înzestrată cu 30.000.000 lei, la care se adăuga și prețul locurilor expropriate care se vindeau de către Primărie, precum și 50% din valoarea locurilor virane.Vintilă Brătianu a dat o nouă viață acestei legi prin promovarea și adoptarea, prin Decretul Regal 1309 din 14 aprilie 1909, a unui articol suplimentar care a autorizat comuna București să emită timp de cinci ani obligațiuni comunale, în valoare nominală de 1.000.000 lei-aur și care putea ajunge până la 1.500.000 lei-aur. Totodată el a dispus întocmirea unui nou regulament de funcționare al Casei, aprobat de Consiliul Comunal la 6 noiembrie 1909.Pe baza acestor noi aranjamente s-au putut începe marile lucrări edilitare: exproprieri, deschideri de bulevarde, canalizare, transport în comun, etc.
Pentru ducerea la îndeplinire a planurilor sale, precum și pentru a limita la minim nevoia de a se recurge la specialiști străini, Vintilă Brătianu dispune înființarea unui serviciu nou în cadrul primăriei, numit „Serviciul lucrări noi, iluminat și tramvaie”, dispunând totodată încadrarea sa numai cu ingineri și arhitecți români tineri, sub conducerea inginerului Radu Ștefănescu. Dintre aceștia pot fi enumerați: arhitectul Dumitru Hârjeu, inginerii Dimitrie Leonida, P. Nemeș sau D. Germani. Sub conducerea acestora s-au executat lucrările publice cele mai importante din timpul mandatului său de primar.Principalele realizări în domeniul infrastructurii urbane ale mandatului lui Vintilă Brătianu au fost:
Pe timpul lui Vintilă Brătianu a început practic trasarea și sistematizarea arterelor mari ale orașului, precum și pavarea cu piatră cubică a arterelor de penetrație în oraș și a bulevardelor circulare.
Tot el a inițiat programul de construire de trotuare asfaltate în cartierele mărginașe, acordând totodată o atenție deosebită creării unui ambient plăcut în București, prin crearea și dezvoltarea zonelor verzi. În această perioadă au fost plantați  peste 50.000 de arbori ornamentali și a fost înființată pepiniera arboricolă de la Grozăvești.Construcții de interes public
Pe timpul mandatului lui Vintilă Brătianu, zestrea edilitară a capitalei s-a îmbogățit cu o serie de construcții de utilitate publică cum ar fi: noua Uzină Electrică Comunală (de la Grozăvești), Uzina de Gaz pentru cartierele Grivița și Tei (inițiere proiect), Atelierele Comunale și Parcul de Vehicule sau noul Abator Comunal. Tot acum au mai fost construite Fabrica de gheață și frigorifere (în subsolul Halelor Ghica), hale alimentare (Hala Obor) sau crematorii.Școala s-a bucurat de o atenție deosebită din partea sa, pe timpul cât Vintilă Brătianu a condus Primăria Capitalei s-au construit un număr de 4 școli primare, și anume: în strada Elefterescu (la intersecția șoselelor Basarab cu Grozăvești), în Colentina (la Manutanța de Pâine), în Grant (Regie) și în Ghencea. Acestea au fost printre primele școli primare moderne construite, fiecare din ele fiind prevăzută cu sală de dușuri și sală de mese.Transportul public
La 10 ani de la aducerea automobilului în România erau înscrise în București 1.234 de mașini. În 1904 este adus din Germania primul autobuz destinat transportului de persoane. În 1910 exista o singură linie de autobuze, Gară-Centru, care avea în circulație 2 autobuze.
În 1909 se înființează o nouă societate de tramvaie (S.T.B.) care avea sarcina principală de a electrifica în trei ani traseele pe arterele principale ale orașului. Concomitent au continuat să funcționezeși vagoanele de tramvai trase de cai. Conform statisticilor, în 1910 existau 14 km de linie electrică și 21 de km de linie cu cai.Alimentarea cu apă
Terminarea captării de apă de la Ulmi. Noua captare asigura peste 40.000 m3/zi constituind, prin ansamblul lucrărilor, cea mai dezvoltată captare de apă subterană din țară, la momentul respectiv.
Sporirea debitului de apă și contorizarea consumului. Când Vintilă Brătianu a devenit primar, taxarea consumului de apă se făcea în funcție de numărul camerelor unei locuințe, fără a se ține seama de consum. Primaria a inițiat un proiect pentru introducerea și generalizarea contorizării consumurilor. Un nou regulament, aprobat de Consiliul Comunal la 19 iunie 1908 stipula obligativitatea introducerii apei și a canalizării de către locuitorii orașului.
Canalizarea și nivelmentul de precizie al orașului. La sosirea lui Vintilă Brătianu la Primăria Capitalei, sistemul de canalizare al Bucureștilor era practic inexistent, limitându-se la două colectoare pe splaiul Dâmboviței. Vintilă Brătianu a dispus întocmirea unui studiu detaliat privind canalizarea Bucureștilor, ocazie cu care s-a făcut și primul nivelment de precizie al orașului și regiunii înconjurătoare. Noul proiect prevedea și o stație de epurare prevăzută a fi construită în zona Cioplea-Dudești, precum și rectificarea râului Colentina. Pe baza acestui proiect s-a dezvoltat sistemul de canalizare al orașului, în perioada interbelică.Iluminatul public
Chestiunea iluminatului public al capitalei fusese tranșată chiar în anul premergător instalării lui Vintilă Brătianu la Primăria Bucureștilor (1906), prin concesionarea acestui serviciu, pentru o perioadă de 40 de ani către Societatea de Gaz și Electricitate. Concesiunea a fost aprobată de către Consiliul Comunal (dominat de Partidul Conservator) la propunerea primarului conservator Mihail G. Cantacuzino.Vintilă Brătianu s-a găsit astfel în fața unui contract cu care nu fusese de acord, dar pe care era obligat să îl aplice cu rigurozitate. Dar el nu s-a limitat la atât ci a căutat ca, folosindu-se de lacunele și limitele acestui contract de concesiune, să pună bazele dezvoltării unui sistem modern de iluminat public, sub controlul autorităților comunale.
În anul 1910, la încheierea mandatului lui Vintilă Brătianu, situația iluminatului public se prezenta astfel: dintr-un total de 1.283 de străzi existente, 1.149 erau iluminate rămânând numai 134 de străzi, la periferie, care nu aveau iluminat public.Sistemul sanitar comunal
Una din preocupările majore ale lui Vintilă Brătianu, în toate funcțiile publice pe care le-a deținut, a constituit-o îmbunătățirea stării precare de igienă publică și îmbunătățire a sistemului sanitar public. La intrarea sa în funcție, sistemul public de sănătate al comunei dispunea doar de 3 dispensare (pe străzile General Cernat, Ferari și Tăbăcari).Între 1907-1910 s-au construit 6 dispensare noi, dintre care 3 exclusiv din fonduri comunale, printr-o investiție de 42.182 lei. În același timp au fost investiți alți 36.870 lei pentru modernizarea celor 3 dispensare existente prin: executarea de lucrări de nivelare și îngrădire a incintelor, turnarea de trotuare asfaltate, executarea de branșamente de utilități, achiziționarea de mobilier specific și aparatură, etc.
Procesul de industrializare și urbanizare de la începutul secolului XX a determinat o creștere rapidă a populației Bucureștilor, punând autoritățile în situația de a găsi soluții eficiente și pe termen lung la problemele noi apărute, generate de acest proces.
Vintilă Brătianu s-a dovedit și în acest domeniu un primar cu viziune, propunând pentru prima dată un set de soluții integrate menite să faciliteze o dezvoltare echilibrată și durabilă a Bucureștilor. Concepția sa era de a „amenaja mai bine cartierele mărginașe, dându-le strade bune și pavate, apă, canal, lumină, școale și piețe de alimentare în apropiere, grădini și, în acelaș timp, putința ca, printr-un mijloc de transport repede și ieftin, locuitorii acestor cartiere să poată merge cu înlesnire la ocupațiile lor zilnice, în ateliere, prăvălii, fabrici sau birouri.”Consiliul Comunal a hotărât în 1908 să fie demarate lucrările de ridicare a primului ansamblu de locuințe sociale pe strada Lânăriei, lângă Parcul Carol, locuințe care vor fi date în primire noilor locatari la sfârșitul anului 1909.
Tot în această perioadă au început să fie construite primele cartiere de lux, în noile zone rezidențiale, special destinate: Șoseaua Kisselef, șoseaua Bonaparte (Dorobanți) sau șoseaua Jianu (Aviatorilor).
Proiectul cel mai important al mandatului lui Vintilă Brătianu s-a numit „Blocul de Vile și Grădina Publică Ioanid”. Vilele de aici au fost realizate de arhitecți cunoscuți precum Petre Antonescu, Ion Berindei, Grigore Cerchez, Ernest Doneaud, Ion Mincu, Paul Smărăndescu etc.
Odată cu intrarea României în Primul Război Mondial, Vintilă Brătianu avea să fie numit de Ionel Brătianu în locul său la conducerea Ministerului de Război. Guvernul avea să rămână în această formulă până la finalizarea retragerii în Moldova, la 10 decembrie 1916.Motivația acestei alegeri este prezentată de Ion G. Duca astfel: „Pe la 12 s-a dus la Palat cu Vintilă Brătianu, care trebuia să intre în guvern ca ministru de război și urma, deci, să depună legiuitul jurământ. Această numire fusese din vreme hotărâtă și era foarte binevenită. Ion I.C. Brătianu, omul marilor concepții și marilor hotărâri, nu era omul muncii metodice și migăloase, acuma era trebuință deci, la ministerul de război, mai mult decât oricând, de o muncă de amănunt și de fiecare clipă. Pe de altă parte, până în ajunul războiului munca aceasta de birou o făcuse generalul Iliescu, ori dânsul trecuse din momentul mobilizării la Marele Cartier General. Să facă de acuma Ionel Brătianu munca lui era o imposibilitate și să caute un secretar general care să-l înlocuiască, era greu.
Din toate punctele de vedere numirea unui nou titular la ministerul de război se impunea deci, și, prin puterea lui de muncă, prin însușirile sale gospodărești, nimeni altul nu era mai indicat decât Vintilă Brătianu. Vreme îndelungată, deși avea conștiința nedreptății pe care o săvârșea, Ionel Brătianu refuzase să încredințeze fratelui său un portofoliu, ca nu cumva să fie învinuit că prezidează o formațiune de familie. Acuma desemnarea aproape generală a lui Vintilă Brătianu ca titular al războiului nimicise ultimele sale scrupule și fapt este că rareori o numire ministerială a fost întâmpinată cu o mai unanimă aprobare. Și astfel Vintilă Brătianu, la vârsta de aproape 50 de ani, a devenit pentru prima oară ministru”.
Despre calitățile de care a dat dovadă în acei ani dificili pentru țară, Nicolae Iorga scria: „Ministru de Război era Vintilă Brătianu, excelent administrator, perfect contabil, om de muncă fără preget”. Cât a fost ministru Vintilă I. C. Brătianu s-a preocupat în rezolvarea problemelor care țineau de dotarea și aprovizionarea armatei române cu alimente, echipamente, armament și muniții.În noiembrie 1916, Ionel Brătianu a însărcinat pe fiecare ministru să analizeze amănunțit nevoile ministerelor conduse, în vederea unei posibile evacuări în Moldova și să dispună măsurile pregătitoare necesare fără întârziere. Numai două ministere urmau să fie evacuate în întregimea lor, Ministerul de Război și Ministerul Afacerilor Străine, celelalte urmând a evacua numai acele departamente necesare pentru bunul mers al războiului.
Vintilă Brătianu luase din timp și cu discreție aceste măsuri, încă de când frontul a fost rupt la Jiu, în practică principalele stabilimente militare, precum și principalele depozite ale armatei, fiind deja redislocate în Moldova. Acolo se concentrau și aprovizionările și depozitele de tot felul, atât pentru trupă, cât și pentru populația civilă. Prin urmare, atunci când a fost decisă evacuarea, puține măsuri mai rămăseseră de luat.Pe timpul refugiului de la Iași, Vintilă Brătianu a locuit, împreună cu alți membri ai guvernului la Mitropolia Moldovei. 
Perioada refacerii armatei romane în Moldova, participarea acesteia la luptele eroice din vara anului 1917 încheiate cu victoriile de la Mărăști, Mărășești și Oituz, au reprezentat și pentru Vintilă Brătianu un important test pentru verificarea capacității sale de organizare și soluționare a numeroase probleme pe care le ridicau nevoile frontului. A fost constant prezent acolo unde trebuie să observe, să decidă, să ofere soluții și să rezolve cerințele presante izvorâte din starea de război.Mandatul lui Vintilă Brătianu la conducerea Ministerului de Război nu a fost lipsit de asperități și situații dificile, generate în special de condițiile precare ale refugiului și evoluția situației de pe front. Militarii tindeau să ignore conducerea politică, ceea ce în condițiile izbucnirii revoluției din Rusia, putea deveni un lucru foarte periculos. 
Un astfel de episod l-a reprezentat conflictul violent dintre generalul Constantin Prezan, șeful Marelui Cartier General, și George Mârzescu, ministrul agriculturii și domeniilor.
Cantonat la Bârlad, Prezan dăduse ordin ca trupele să se aprovizioneze oriunde interesele lor ar cere-o, fără a ține seamă de dispozițiunile autorităților și de nevoile populației civile. În replică, Mârzescu a telegrafiat autorităților civile că ordinul generalului Prezan nu trebuie luat în considerare, lucru pe care Prezan l-a primit cu indignare și amenințări, influențat fiind și de soția sa, Olga, ostilă Brătienilor. În cele din urmă Vintilă Brătianu, împreună cu ministrul de interne, Alecu Constantinescu s-au deplasat de urgență la sediul Marelui Cartier General, restabilindu-se ordinea și punând lucrurile în făgașul lor firesc.Un alt moment extrem de tensionat și care ar fi putut avea consecințe dezastruoase pentru soarta războiului l-a constituit dezertarea la inamic, la 6 februarie 1917, a comandantului Brigăzii 7 Mixte, colonelul Alexandru D. Sturdza, fiul fostului președinte al Partidului Național Liberal, Dimitrie A. Sturdza.
Vintilă Brătianu a apărat interesele și demnitatea statului român și în relațiile cu aliații ruși și francezi.Un astfel de moment s-a petrecut pe timpul vizitei la Iași a generalului rus Kianofski, comandantul militar teritorial al frontului de vest, cu reședința la Odessa, care la sosire a pretins ca pentru a discuta cererilor părții române, ministrul materialelor de război să vină la vagonul său personal.
Vintilă Brătianu i-a răspuns „că pentru stima și demnitatea funcțiunei și gradului ce are acel trimis nu-i poate satisface dorința. Este de datoria generalului, ca funcționar al unui stat aliat, să se prezinte, cum desigur are ordin, ministrului unui stat independent”. Ceea ce generalul rus a și făcut.La 7/30 iunie 1917, Vintilă Brătianu, în calitate de ministru de război, alături de conducerea militară a Armatei (generalii Prezan, Cristescu, Vlădescu, Vasilescu, Petala, etc.), întâmpină pe peronul gării din Iași cel dintâi batalion de voluntari ardeleni și bucovineni, compus din 1.500 de oameni.La 10 iulie 1917 a avut loc o remaniere guvernamentală, prin cooptarea la guvernare a Partidului Conservator-Democrat condus de Take Ionescu.
Ministerul de Război a fost împărțit în două: Ministerul de Război propriu-zis, în fruntea căruia era promovat generalul Constantin Iancovescu fostul secretar general al ministerului, și Ministerul Materialelor de Război, a cărui conducere a preluat-o Vintilă Brătianu.
De fapt, unica concesie reală pe care Brătianu o făcuse conservatorilor era plecarea fratelui său de la Ministerul de Război. Take Ionescu și susținătorii săi îl atacau în surdină pe Vintilă, acuzându-l că nu conduce ministerul suficient de energic, focalizându-se pe problematica asigurării materiale și neglijând importanța moralului luptătorilor, reproșându-i totodată că este prea birocrat și prea intransigent.
Învinuirile erau mai curând politicianiste, Marele Cartier General fiind structura însărcinată cu menținerea moralului trupei, lucru făcut de altfel foarte bine, dovadă fiind atât victoriile militare din vara lui 1917 cât și rezistența soldaților români la agitația bolșevică. Principala obligație a Ministerului de Război era să vegheze ca armata să aibă toate cele necesare, ceea ce nu era lucru ușor în condițiile refugiului în Moldova. Vintilă Brătianu reușise să ducă la îndeplinire aceată sarcină, în limita posibilităților momentului, printr-un efort tenace, de multe ori anonim și lipsit de spectaculozitate, care putea părea din exterior un proces birocratic și lipsit de rezultate notabile.
Această stare de lucruri avea să fie recunoscută chiar și de adversarii săi politici. Astfel Nicolae Iorga, criticând lipsa de energie a unor membri ai guvernului refugiat la Iași, le contrapunea o excepție: „Vintilă Brătianu în sfârșit, își îndeplinește cu o perfectă conștiinciozitate de bătrân birocrat îndatoririle exterioare”. Iar generalul Averescu afirma în 1920 că „Aveam în capul Ministerului de Război un civil [Vintilă I. C. Brătianu n.n]. Dacă i se poate pune în sarcină însușirea oricărei lucrări emanate de la organele militare, dacă i se poate pune în sarcină răspunderea alegerii colaboratorilor și sfătuitorilor lui, nu-i mai puțin adevărat că ministrul nu a putut să vadă situația militară decât prin prisma colaboratorilor care au alcătuit, de fapt, planul și cărora trebuie să le revină partea lor de răspundere".Cauza adâncă a ostilității conservatorilor era de fapt antipatia pe care Vintilă Brătianu și rezultatele sale le-o inspira, și pe care nu se străduiau să o ascundă.
La 19 ianuarie 1926 se constituie guvernul liberal condus de președintele partidului, Ion I. C. Brătianu, guvern ce avea să rămână la putere până la 27 martie 1926. În acest guvern, Vintilă Brătianu va ocupa funcția de ministru de finanțe.Noua guvernare liberală, afirmându-și programatic hotărârea de a aplica politica „Prin Noi Înșine” și-a fixat un cadru și obiective moderate, care reflectau atât raportul de forțe dintre ea și finanța liberală cât și intenția de a „colabora” în continuare cu capitalul străin. Obiectivul urmărit nu era eliminarea acestuia ci asigurarea unui rol precumpănitor pentru capitalul românesc.În acest guvern I.C. Brătianu a dat depline puteri lui Vintilă Brătianu în domeniile organizării de stat, economic și financiar, ceea ce a asigurat o viziune integrată și coerentă a acțiunii guvernamentale din această perioadă.
Nicolae Iorga îl considera pe Vintilă Brătianu ca fiind „adevăratul șef al Guvernului, născocitorul de legi și întreprinderi, dominat de ideea de a crea noua viață economică a României și de a-i așeza în frunte partidul său”.
La preluarea mandatului, țara se găsea într-o situație economică și financiară foarte precară, caracterizată prin: existența unui un buget dezechilibrat și alimentarea lui artificială și dăunătoare, prin apelul continuu la emisiunea Băncii Naționale, prăbușirea continuă și inevitabilă a leului, datorii flotante interne și externe, ajunse la scadență și neplătite, nereluarea plății cuponului și a amortizării datoriei consolidate dinainte de război sau imposibilitatea de a satisface nevoile curente ale serviciilor publice.
Dezorganizarea serviciilor publice și a finanțelor condusese și la dezorganizarea aparatului administrativ. Dezechilibrul bugetar și scumpirea continuă a traiului, nu numai că scăzuse mijloacele reale ce se puneau la dispoziția funcționarilor statului, dar făceau imposibilă chiar plata unor salarii reduse.Sub conducerea lui Vintilă Brătianu Ministerul de Finanțe a acționat având la bază o concepție unitară, clar formulată și urmată cu perseverență, bazată pe șase piloni de bază: politica bugetară, politica fiscală, politica creditului public, crearea cadrului legislativ, normalizarea mecanismelor economico-financiare și dezvoltarea sectorului public.
Situația bugetară preluată de Vintilă Brătianu era una dezastruoasă. Țara era în al patrulea an în care nu se reușise întocmirea unui buget ordinar, fiecare exercițiu financiar terminându-se cu deficite enorme (peste 150% față de veniturile realizate). Inflația și datoria publică erau și ele scăpate de sub control.
Modul de întocmire și gestionare a resurselor bugetare fusese determinat de o serie de factori interni și externi, cum ar fi:
Schimbările intervenite în organizarea statului, datorate atât înfăptuirii României Mari cât și din prefacerilor rezultate din reformele interne;
Starea de nesiguranță în regiune, resimțită încă și după terminarea războiului;
Emisiunea inflaționistă de monedă, consecință a războiului, a unificării și a dezechilibrului valutar, ce a adus la sporirea în mod brusc și anormal, a angajamentelor externe.Vintilă Brătianu a înțeles că o astfel de situație nu mai putea să continue, fără a nu pune în pericol însăși bazele statului, care putea conduce la o paralizare cvasi-completă a vieții economice. În acest scop el a trecut la reorganizarea bazelor pe care era construit bugetul public, pornind în planificare de la nivelul cheltuielilor efectiv realizate în anul precedent și păstrând cheltuielile generale ale statului la același nivel. S-a mai prevăzut ca veniturile excedentare posibile să nu fie angajate decât în măsura realizării lor efective.
Această metodă avea să fie folosită în toți anii următori, fapt ccare a dus la o creștere de peste 4 ori a încasărilor la buget în următorii 3 ani, aceasta fiind practic singura perioadă în care România Mare avea să aibă excedente bugetare.Prin aplicarea consecventă a unei politici bugetare prudente și riguroase s-a reușit ca la sfârșitul marii guvernări liberale să se obțină o seamă de realizări cum ar fi: bugete echilibrate și excedentare, o mai bună organizare a serviciilor publice aducătoare de venituri, asigurarea de venituri suficiente pentru funcționarea statului fără recurgerea la emisiunea monetară, punerea la punct a serviciului datoriei publice și stoparea inflației.Politica fiscală
Vintilă Brătianu considera că o consolidare financiară nu se poate concepe fără asigurarea unor surse de venituri, care să alimenteze, în mod continuu, nevoile tot mai mari și mai urgente ale țării, fără a impune totuși contribuabililor sarcini prea grele și fără a amenința venitul general al țării.
S-a început cu reforma impozitelor directe, înfăptuită în 1923, urmărind realizarea unificării regimurilor diferite de impunere, precum și egalizarea sarcinilor fiscale pe tot teritoriul național.Alături de aceasta au fost implementate o serie întreagă de reglementări cu caracter fiscal, menite să ducă la consolidarea sistemului de venituri ale statului, cum ar fi: legea timbrului și a impozitului pe acte și fapte juridice, introducerea impozitului pe supra-valoarea bunurilor imobiliare, reformarea sistemului de taxare a băuturilor alcoolice, așezarea monopolurilor statului pe o bază mai comercială și cu randament sporit sau diversificarea surselor de venit.Politica creditului public
La venirea lui Vintilă Brătianu în fruntea Ministerului de Finanțe, cea mai mare parte din datoria statului nu era nici regulată, nici consolidată, multe din angajamentele flotante fiind ajunse la scadență. A reușit treptat să le ordoneze, să le consolideze pe termen lung, și să le asigure plata, ca dobânzi și amortismente, cu regularitate și punctualitate.
Principalele măsuri de reglementare a creditului intern au constat în: ștampilarea și consolidarea titlurilor de stat de dinainte de război, consolidarea datoriilor flotante în bonuri de tezaur, consolidarea creanțelor speciale, acoperirea creanțelor interne, reglementarea angajamentului datoriei flotante la Banca Națională, reglementarea finanțării exproprierii și reglementarea datoriilor inter-aliate din timpul războiului.
Acest efort nu ar fi fost posibil fără asigurarea unor surse de venituri organizate în mod serios. Astfel sumele alocate de la bugetul statului pentru serviciul datoriei publice interne și externe au crescut de peste 20 de ori din 1922 până în 1926.Crearea cadrului legislativ
Măsurile legislative care au contribuit la avântul economic din perioada 1922-1924 pot fi grupate în trei mari categorii: legislația cu privire la dezvoltarea industriei, legislația referitoare la tarifele vamale și măsuri protecționiste și legislația cu privire la politica de finanțare și credit pentru ramurile economiei naționalePrincipalele legi cu caracter fiscal adoptate de guvernările liberale au fost: Legea pentru unificarea contribuțiunilor directe și pentru înființarea impozitului pe venitul global, Legea privind impozitul asupra luxului și cifrei de afaceri, Legea asupra producției și desfacerea spirtului și băuturilor spirtoase, Legea timbrului și a impozitului pe acte și fapte juridice, Legea pentru așezarea și administrarea impozitelor asupra spectacolelor publice, Legea pensiilor, Statutul funcționarilor  publici, Legea privind reforma Băncii Naționale, Legislația privind tarifele vamale, Legea privind organizarea Ministerului de Finanțe.
La 24 noiembrie 1927, a încetat din viață, în urma unei laringite infecțioase, primul ministru al României Ion I.C. Brătianu, „om care  a făcut parte din acei oameni predestinați pe care Emerson i-a numit sarea pământului și despre care Carlyle spunea că au primit de la naștere un mesaj din partea providenței, pentru a-l transmite concetățenilor lor”. Omul care izbutise să domine cu autoritate scena politică a României timp de un deceniu și jumătate, legându-și numele de Marea Unire și de organizarea statului național unitar român, dispărea pe neașteptate, lăsând în urma sa un mare gol.
Pentru Partidul Național Liberal, aflat la guvernare, se punea cu acuitate problema înlocuirii marelui dispărut, atât la conducerea partidului cât și a guvernului. Ionel Brătianu prevăzuse o astfel de posibilitate, înscriind-o în testamentul său politic. „Socotesc că șefia partidului ți se cuvine dumitale [Ion G. Duca n.n] și cred că, de altfel, lucrul acesta este în asentimentul prietenilor noștri politici, dar, având în vedere serviciile aduse de Vintilă, eu cred că este chiar în interesul dumitale ca dacă, precum este și firesc, eu mor înaintea lui, să-i cedezi locul. Vei veni astfel în fruntea partidului mai târziu, dar cu mai multă experiență și mai multă autoritate”.Astfel, la 24 noiembrie 1927, Vintilă Brătianu a ajuns președintele Consiliului de Miniștri, păstrându-și în continuare și portofoliul de la Ministerul de Finanțe. Restul membrilor guvernului își păstrau portofoliul, sau, după caz, portofoliile. Venirea sa la putere a fost primită încă de la început cu neîncredere de către opinia publică. „Guvernul, care a primit o lovitură atât de cumplită prin moartea lui Ionel Brătianu, s-a reconstituit imediat sub conducerea domnului Vintilă Brătianu. Era firesc, cel mai pios omagiu pe care poți să-l aduci unui scump dispărut este să-i continui opera, în măsura posibilului. Fără nici un gând de polemică - evident n-a sosit timpul pentru asta - vom spune deci că Ionel Brătianu nu poate fi înlocuit de nimeni și că deci, continuarea operei lui așa cum o înțelegea și cum ar fi făcut-o el însuși, nu va fi cu putință” Opoziția, în special Partidul Național Țărănesc, a primit nominalizarea lui Vintilă Brătianu în fruntea guvernului cu ostilitate.
Pentru răsturnarea guvernului Brătianu și preluarea puterii, Partidul Național Țărănesc nu a ezitat să apeleze la orice mijloace de luptă politică, unele aflate la limita jocului democratic sau aparținând partidelor de tip totalitar. S-a început cu proclamarea „rezistenței cetățenești”, definită astfel de către Ion Mihalache: „Vom impune de jos în sus respectul legii, vom pune în neputință pe jandarm să abuzeze de arma sa, pe primar să fure certificate, pe judecător să fure voturi, poliția să împiedice adunările și manifestațiile”.Este declanșată o campanie susținută de întâlniri și manifestații și marșuri culminând cu cea din 18 martie 1928 când după un marș în București la care au participat circa 50.000 de oameni, Iuliu Maniu s-a prezentat la Regență și a solicitat demiterea imediată a guvernului și numirea sa ca prim ministru, „hic et nunc” (aici și acum). Violența liderului P.N.Ț. l-a supărat până și pe indiferntul principe Nicolae, indignat de rezistența lui Maniu față de orice propunere de soluționare a problemei care nu cuprindea „dominația lui absolută, fără nici o condiție și fără nici o rezervă, ca un biruitor care nu e dispus să discute și să facă tranzacții cu nimeni”.Regența a refuzat să ia o decizie sub presiune, și a anunțat delegația P.N.Ț. că va delibera și va anunța decizia sa. Discuțiile s-au întins pe mai multe ore în care membrii regenței „au încercat să aducă pe Maniu la o atitudine mai conciliantă. În zadar: el vrea puterea pentru dânsul și imediat”.În seara acelei zile, patriarhul Miron Cristea l-a cheamat pe Maniu la reședința sa, unde i-a reamintit comportamentul duplicitar al liderilor ardeleni ai P.N.Ț.-ului din timpul războiului și că nici un merit personal nu îi îndreptățea pretențiile ridicate public în fața Regenței. 
Umilit de adevărurile spuse cu duritate și direct în față, marele și intransigentul luptător din dimineața zilei a cedat. „I-am zis: «Du-te la masă și scrie!» [continuă Miron Cristea n.n.]. A scris notița la masa mea, în salonul de lângă odaia Reginei”, renunțând practic la tot ce solicitase în public în aceeași zi.
Național-țărăniștii și-au radicalizat discursul și atitudinea. La 6 mai 1928 au organizat o mare adunare la Alba Iulia unde s-a cerut demisia imediată a guvernului Vintilă Brătianu, sau, dacă acesta refuza, executarea unui „marș asupra Bucureștilor” (după modelul lui Mussolini) și răsturnarea prin forță a guvernului. La Alba Iulia se vor aduna „la lumina focurilor înalte, 100.000 de oameni, ca la 1784 sau 1848, strigând «Azi să se schimbe guvernul, azi!», «Murim azi, aici!», «Luăm trenurile cu asalt»”. Adunarea a declarat guvernul liberal ca anticonstituțional, iar națiunea „în stare legitimă de apărare și îndreptățită la folosirea oricăror mijloace pentru înlăturarea acestui regim”. Încercarea de marș asupra Bucureștilor avea să eșueze lamentabil, în special datorită temei apărute în rândul liderilor P.N.Ț, că nu vor putea controla o astfel de mulțime și că evenimentele ar fi putut scăpa de sub control și degenera.Pe de altă parte, guvernul încerca să tergiverseze lucrurile în speranța finalizării negocierilor pentru contractarea unui împrumut extern, destinat stabilizării leului, succes care i-ar fi putut reface capitalul politic deja foarte erodat. Eșecul de a obține acest împrumut a silit guvernul liberal condus de Vintilă Brătianu să își depună mandatul, la 3 noiembrie 1928.
Liberalismul, constituționalismul și naționalismul au fost pentru Vintilă Brătianu principiile de bază ale concepției sale politice. „Nu odată de la tribuna Parlamentului a făcut apologia spiritului liberal care a stat la baza organizării și dezvoltării României moderne, ducând-o la unire și mărire. Era totodată cel mai aprig susținător al regimului constituțional și parlamentar”.Concepția politică a lui Vintilă Brătianu era aceea a unui naționalism integral. Considera că toate problemele de stat trebuie analizate și rezolvate prin prisma interesului național, considerat ca unică sursă de referință, indiferent de domeniu.Organizarea statului a fost una din preocupările sale constante. A studiat această posibilă viitoare organizare încă din timpul refugiului de la Iași, el fiind considerat unul din cei care a pus fundamentele organizării de stat a României Mari, susținând totodată necesitatea perfecționării continui a acesteia. „Ne găsim încă în tranșee, în tranșeele păcii, este drept, dar preocuparea de promovare a națiunii printr-o bună organizare a statului nu trebuie să înceteze nici o clipă pentru oamenii politici din generația noastră”.Caracteristicile principale ale acestei concepții politice, care considera că statul român trebuie să fie un stat liber, absolut suveran și ferit de orice imixtiune externă, erau:
statul național unitar, ca și concept care trebuia să stea la baza organizării României Mari și a cerut înscrierea în Constituție, pentru prima dată, a acestui concept;
democrația constituțională, bazată pe convingerea că numai prin activitatea și bunăstarea celor mulți, dând posibilitatea fiecărui cetățean să ajungă în vârful piramidei sociale, se poate asigura adevăratul progres al statului;
implicarea politică a tuturor cetățenilor prin acordarea dreptului de vot. „Omul ca să învețe să înoate, trebuie să îl arunci în apă, iar românului, ca să-și formeze conștiința cetățenească, trebuie să i se acorde exercițiul dreptului de vot”;
etatismul, statul trebuind să fie apărătorul și îndrumătorul întregii activități financiare, economice, culturale și sociale a neamului;
intervenționismul de stat, pretinzând ca statul să aibă controlul asupra tuturor întreprinderilor, care trebuiau să se integreze în dezvoltarea generală a națiunii;
armonia socială și economică, prin menținerea unui echilibru just între interesele diferite ale claselor sociale. „Să acordăm respect proprietății, respect capitalului, dar și munca trebuie respectată și consolidată”.Vintilă Brătianu a apărat și susținut cu consecvență drepturile României, manifestând intransigență față orice formă de tranzacționare a acestor drepturi. Condamna politica de renunțări, pentru că o considera compromițătoare pentru viitorul țării. Celor care îi reproșau rigiditatea în aceste chestiuni le răspundea invariabil: „Dacă tatăl meu renunța în 1880 la Basarabia, puteam noi azi să mai revendicăm dreptul asupra acestui pământ și să-l realipim la patria-mamă?”Vintilă Brătianu a fost preocupat de prezent, dar fără a scăpa din vedere viitorul. Nu accepta să rezolve o problemă a prezentului cu prețul sacrificării viitorului. Politica de păstrare în rezervă a terenurilor petroliere, refuzul de a concesiona bunurile și bogățiile statului străinilor, formarea personalului de conducere românesc la conducerea întreprinderilor, crearea unei industrii naționale, toate se bazau pe grija pentru a asigura un viitor durabil dezvoltării României.
Vintilă Brătianu și-a început activitatea politică destul de târziu, în anul 1900 când devine membru al Partidului Național Liberal.
În anul 1903 a fost ales, pentru prima dată, deputat în Parlamentul României.Între 1900-1907 este ales șef al organizației de Argeș a Partidului Național Liberal iar apoi șef al organizației Capitalei și județului Ilfov.Răscoala țăranilor de la 1907 a avut un impact major asupra lui Vintilă Brătianu, ca și a celorlalți tineri liberali, întărindu-le convingerea că bazele pe care statul român era construit trebuiau reformate din temelii.
„Pentru înlăturarea răului de care am suferit până la 1907, trebuie o acțiune hotărâtă pentru aplicarea reformelor, completarea operei sociale și economice începute, operă atât de necesară consolidării statului nostru. Nu trebuie să așteptăm ca o primejdie din afară unită cu o frământare interioară să prindă statul nostru într-o situație mai grea decât aceea din 1907”.În aceeași direcție, în anul 1911, Vintilă Brătianu a înființat și condus Cercul de studii al Partidului Național Liberal. Ideea și liniile directoare ale acestuia, primul înființat de un partid politic din România, au fost discutate și stabilite împreună cu Ionel Brătianu și Ion G. Duca. Cercul avea scopul principal de a dezbate și de a populariza în rândul populației, ideile principale ale noii viziuni a Partidului Național Liberal, după preluarea conducerii sale de către Ion I. C. Brătianu. Astfel aveau să fi dezbătute idei ca: unitatea națională, reforma sistemului electoral, exproprierea moșiilor și împroprietărirea țăranilor, dezvoltarea economică „prin noi înșine”, etc.
La  1 aprilie 1913, tot prin stăruința lui Vintilă Brătianu, apare  revista Democrația, ca organ de presă al Cercul de studii al Partidului Național Liberal, iar câțiva ani mai târziu apare și Buletinul de studii economice.De-a lungul vieții, Vintilă Brătianu a condus și a scris și în organele centrale de presă ale Partidului Național Liberal: Viitorul, L’Indépendance Roumaine și Voința Națională.Vintilă Brătianu a fost ales de mai multe ori deputat și senator în Parlamentul României, ocupând și alte funcții politice importante ca: primar al Bucureștilor, ministru de război și de finanțe sau președinte al Consiliului de Miniștri.
De la moartea lui Ionel Brătianu în 1927 și până la propria sa moarte, în 1930 a fost președintele Partidului Național Liberal. (vezi secțiunile dedicate)
Deși nu a avut anvergura și nici nu s-a bucurat de recunoașterea de care a avut parte fratele său, Ionel, „Vintilă Brătianu este un personaj esențial al modernității noastre, un practician de anvergură al acesteia, recunoscut ca principal artizan al politicii economice liberale „Prin Noi Înșine”, eforturile sale în acest sens fiind la fel de importante și chiar comparabile cu reușitele în materie de politică internă și externă ale fratelui său.”Personalitatea sa a fost una complexă și de multe ori greu de înțeles, datorită unui ermetism autoimpus asupra a tot ce ținea de persoana sa sau de familia sa. Multe din calitățile sale, cum ar fi: patriotismul, slujirea interesului public, munca tenace, onestitatea și responsabilitatea, i-au fost însă recunoscute atât de prieteni cât și de opozanții politici.
Spre deosebire de foarte mulți oameni politici ai vremii, mari oratori, demagogi și excelenți manevrieri de culise, care se bucurau de o largă popularitate, Vintilă Brătianu a rămas în conștiința contemporanilor ca un om incomod, ursuz, ermetic și greu de abordat. Și aceasta pentru că, „într-o lume politică superficială, în care adesea forma conta mai mult decât fondul, în care schimbarea opiniilor și traseismul politic era o realitate cotidiană, Vintilă Brătianu și-a susținut cu convingere și chiar cu încăpățânare ideile.”Sterie Diamandi îl caracteriza astfel: „Fire dreaptă și naivă, era lipsit de abilități și diplomație, nepriceput în cunoașterea oamenilor și manipularea lor. Victimă a bunei sale credințe, a fost deseori înșelat și tras pe sfoară.”
Vintilă Brătianu nu a fost un orator strălucit, ceea ce de multe ori a fost considerat un handicap într-o lume politicianistă în care nu de rareori demagogii au făcut carieră. „Vorbea greoi, lipsit de eleganță și fără simț gramatical; discursurile sale impresionau totuși prin autoritatea neștirbită a celui ce le rostea: ele exprimau credințele adânci și limpezi ale unui om sincer care, cu fanatism, credea în calitățile neamului său.”Patriotismul, uneori cu nuanțe naționaliste, fără ostentație și demagogie a fost a fost o caracteristică a acțiunile sale de-a lungul vieții.
Munca neobosită și consecventă i-a caracterizat activitate, fiind și o cerință de bază pe care a impus-o celor cu care a lucrat, în pozițiile de responsabilitate publică sau politică pe care le-a ocupat de-a lungul carierei sale. „Viața fără muncă constituie o moarte mai teribilă decât însăși moartea”, obișnuia el să spună.
Vintilă Brătianu considera servirea interesului public ca o obligație fundamentală pentru cei care ocupă poziții de demnitari sau funcționari ai statului.
Vintilă Brătianu vedea demagogia politicienilor ca un pericol fatal pentru buna funcționare a societății și a statului, considerând că „dacă vorbele nu se adaptează la fapte, afacerile Statului nu prosperă și dacă afacerile nu prosperă, legile nu se respectă și oamenii nu mai știu unde le sunt nici capetele nici picioarele.”El cerea de la oameni trei lucruri: ordinea, sentimentul conveniențelor și respectul autorității sau raporturilor ierarhice. Ura clevetirea, disprețuia intriga și nu putea suferi obrăznicia.Cu toate acestea Vintilă Brătianu era o fire sensibilă, trăsătură reliefată mai ales în relațiile din interiorul familiei. La el „familia era familie, plimbările fiind singurul lui sport și distracție.”Multe din valorile pe care Vintilă Brătianu le-a cultivat și apărat de-a lungul vieții, au încă rezonațe și în societatea românească din prezent. „Vintilă I. C. Brătianu a trăit și a muncit într-o lume ale cărei trăsături și particularități nu se mai regăsesc în societatea noastră de la începutul mileniului trei. Sunt la fel de actuale ca odinioară și de nezdruncinat valorile democrației, ale statului de drept, încrederea în energiile proprii, despre care Vintilă Brătianu făcea dese referiri, la fel ca principiile în care el a crezut cu sinceritate: onoare, adevăr, cinste. Prin viața și opera sa Vintilă Brătianu rămâne contemporanul nostru.”
La decretarea mobilizării din august 1916, Octavian Goga s-a prezentat la Ministerul de Război și i-a solicitat lui Vintilă Brătianu să fie primit ca voluntar și să i se dea o misiune de încredere pe lângă un comandament important al trupelor care înaintau în Ardeal. 
Vintilă Brătianu, din motive necunoscute, a fost indispus de această cerere, având impresia că Goga fugea de front, o atitudine pe care o considera nepermisă unui ardelean, în special unui om care pledase cu multă stăruință pentru intrarea în război. El ia făcut o strașnică morală, și l-a îndemnat, chiar cu oarecare brutalitate, să plece pe front cu un regiment obișnuit. Goga a plecat adânc jignit în suflet și în amorul propriu.
Împreună cu fratele său, Octavian Goga s-a înrolat într-un regiment compus în mare parte din rezerviști din București, comandat de colonelul Vlădescu, cu care era în termeni prietenești. Regimentul avea să fie trimis ca întărire la Turtucaia și astfel frații Goga au participat la lupte. Eugen Goga a luptat efectiv și cu bărbăție, fiind grav rănit și rămânând infirm de un braț. Octavian Goga nu a intrat în foc, rămânând la Oltenița, de unde a fost a fost martorul ocular al scenelor groaznice care s-au desfășurat la căderea Turtucaia.
Vintilă Brătianu făcuse fără îndoială o greșeală din punct de vedere politic, Goga fiind în acele momente un simbol al luptei pentru realizarea unirii și trebuia tratat ca atare. De la acest incident a pornit dușmănia lui împotriva fraților Brătianu și, în genere, a partidului liberal, dușmănie care s-a manifestat foarte intens după semnarea Păcii de la Buftea din 1918. Această dușmănie s-a mai domolit abia mai târziu, când printr-un concurs întreg de împrejurări, Ionel Brătianu l-a ajutat pe Goga în realizarea unora din ambițiile sale politice ulterioare. „Poate dacă Vintilă Brătianu, la întâlnirea din cabinetul de la Ministerul de Război i-ar fi vorbit altfel, Goga s-ar fi apropiat de Partidul Național Liberal, și l-ar fi ajutat în acțiunea politică postbelică din Ardeal. Încă o situație în care din cauze mici s-au compromis realizări importante”.Duelul cu doctorul Nicolae Lupu
În ziua de 8 mai 1917, la închiderea sesiunii parlamentare, s-a întâmplat un incident violent între Vintilă Brătianu și doctorul Nicolae Lupu, incident în care avea să se termine printr-un duel. Lupu, foarte enervat în urma unui conflict pe care îl avusese cu George Mârzescu, s-a apropiat de Vintilă Brătianu la ridicarea ședinței și i-a solicitat să  certifice că aluziile făcute de Mârzescu, referitoare la presupusele sale relații cu doctorul Cristian Racovski, conducătorul Ucrainei sovietice și inamic declarat al României, erau inexacte.
Vintilă Brătianu, care știa că Lupu și partidul său avuseseră în această problemă un rol important, și fiind și indignat de atitudinea Partidului Muncii care de la începutul sesiunii se juca de-a obstrucția parlamentară, i-a răspuns: „Nu mă întreba ce cred eu, că nu are să-ți placă părerea mea”. În loc să renunțe, doctorul Lupu, a insistat zicând: „Ba nu, spune, te somez să spui dacă ești un om cinstit!”. Atunci Vintilă Brătianu, care în general nu se prea sfia să ascundă oamenilor felul său de-a gândi, i-a zis fără înconjur: „Părerea mea este că te porți ca un mișel. Nu te mai recunosc, toată atitudinea voastră este pur și simplu mișelească!”.
După acest schimb de replici, doctorul Lupu l-a provocat pe Vintilă Brătianu la duel, luându-i ca martori pe Constantin Argetoianu și Tilică Ioanid, în vreme ce Vintilă Brătianu i-a ales ca martori pe Mihail Pherekyde și pe George Văsescu.
Ionel Brătianu a anunțat în consiliul de miniștri că fratele său i-a trimis demisia spre a fi liber să se bată în duel, iar duelul a avut loc în dimineața zilei de 11 mai 1917, la via lui Kilimoglu de la Copou.
Vintilă Brătianu era un trăgător slab, în timp ce doctorul Lupu, într-o stare de surescitare maximă, afirma peste tot că o să-l extermine.
Duelul s-a consumat fără ca nici unul dintre combatanți să fie rănit. Vintilă Brătianu găsea ridicol și penibil ca atunci când soldații noștri se luptau cu inamicul și stăteau zi și noapte sub gloanțele lor, oameni politici să se bată în duel, în spatele frontului. Nu ar fi consimțit niciodată să o facă, dacă nu i s-ar fi spus de toți apropiații că nu se poate sustrage de la cerințele așa-zisului „cod al onoarei”.
Nicolescu, Nicolae C. (2006), Enciclopedia șefilor de guvern ai României (1862-2006), București: Editura Meronia, pp. 85–89
Olivia Tulbure, Primar de București. Cine-a fost dezvoltatorul imobiliar care i-a forțat pe bucureșteni să se spele și pe subalterni să nu ia șpagă? , în Adevărul de Seară, 15 aprilie 2011, accesat la 20.04.2013
Biblioteca Județeană „Antim Ivireanu” Vâlcea, Vintilă I. Brătianu , în colecția „Personalități naționale și internaționale în trecere prin Vâlcea”, nr. 9, 2012, accesat la 20.04.2013
Mircea Dumitriu, Vintilă I.C. Brătianu - o personalitate complexă, un reformator, în România Liberă, 22 aprilie 2006, accesat la 20.04.2013
Mircea Dumitriu, Fascinanta lume a Brătienilor, în România Liberă, 10 iulie 2009, accesat la 26.04.2013
Horia Dumitru Oprea, Vintilă Brătianu – „Eu mă duc, mă prăpădesc”, accesat la 20.04.2013
Legături spre paginile cu fragmentele de articol care apar pe pagina principală.
Legături spre paginile care indică titlul articolului de calitate (pentru transformarea numărului de ordine în titlu).Tabelul se actualizează manual și servește la gestionarea paginilor care au efect asupra paginii principale.
Wikipedia:Articol de calitate/Sus: pentru introducerea unei imagini în fragment
Wikipedia:Articol de calitate/Jos: pentru trimiteri la articolul întreg, la pagina articolelor de calitate și la o selecție de alte cîteva articole.
Wikipedia:Articol de calitate/Numărul curent: Numărul curent al articolului de calitate, care se schimbă la fiecare 10 secunde (la accesarea acestei pagini era 143).
Format:Numărul articolelor de calitate: Numărul total de articole de calitate, în prezent 197.
Trebuie sa recunosc faptul ca punerea in discutie este un forte bun prilej de a rezolva atat contradictiile care rezulta din text, cat si de stopare pe termen lung, a atacurilor la care este supus autorul principal. De asemenea, este in bun prilej ca autorul principal sa inteleaga faptul ca o opine negativa despre modul cum a fost acoperit un anume aspect, nu este neaparat un atac asupra autorului.
Ma astept ca procesul de evaluare si de ameliorare al articolului sa dureze vreo 6 luni sau mai mult si ma gandesc la faptul ca prima tinta ar trebui sa fie un text cat mai putin contestabil.--Accipiter Gentilis Q.(D) 7 august 2019 09:49 (EEST)
Articolul nu se află nici pe departe de AC, și poate nici AB, deoarece multe fraze din secțiunile despre Limbă, Demografie nu sunt acoperite de note de subsol, iar secțiunile despre Religie și Cultură sunt deocamdată superficiale, urmând a fi completate. Întradevăr, experiența cu articolul despre salină îmi spune că o muncă în echipă sau niște sfaturi din exterior din partea unor oameni cu un alt fel de simț critic nu pot decât să ofere și alte puncte de vedere și indicații valoroase. Eu întotdeauna am fost deschis criticilor și mă pot adapta ușor la anumite cerințe, dar nu pot accepta să fiu luat peste picior de anonimi sau colegi de la care nu mă așteptam la așa ceva, să mi se spună pe față că aș face propagandă ungurilor, pentru că-i de porc. Ungurii nu au avut niciodată un interes pentru ceangăi, atât din considerente geografice (în afara Carpaților) cât și din punct de vedere al culturii aparte, rezultate din urma fuzionării altor culturi. Cercetători etnografi sau lingviști recunosc că există și elemente românești în rândul ceangăilor. Și câte mai pot spune pe tema asta...dar nu-i prilejul potrivit. Numeroase studii științifice pe această temă au fost făcute în mare parte de profesori și alte cadre din universități din Ungaria și Transilvania, noi la rândul nostru avem cercetările unor titani precum Xenopol, Iorga, Hasdeu. Din păcate în ultimii circa 70 de ani avem parte și de lucrări considerate neștiințifice scrise de unii diletanți. Dar o problemă în sine nu este, deoarece au fost analizate și combătute cu argumente valide, atât de unguri cât și de români. Subiectul este destul de vast și dispune de un volum însemnat de lucrări, dar la care românul de rând nu are acces pentru că 1. nu sunt popularizate și 2. sunt în alte limbi. Eu am plecat de la această problemă și am decis să le fac cunoscute.--Kunok Kipcsak (discuție) 7 august 2019 10:14 (EEST)Subiectele care au legatura cu maghiarii ii irita invariabil pe romani, dupa cum e normal sa-i irite si folosirea neponderata a autorilor maghiari sau a unor surse occidentale care se bazeaza aproape in exclusivitate pe surse primare maghiare. Pe de alta parte, unele ironii sunt constructive. Trebuie tinut cont de toate acestea. E dorinta dv. sa faceti lumina intr-un subiect de o asemenea anvergura, deci ar fi bine sa va asumati dezideratele unui asemenea efort, pe care eu sunt dealtfel, doritor sa-l sprijin. --Accipiter Gentilis Q.(D) 7 august 2019 10:51 (EEST)
Haideți să judecăm drept: spre exemplu, secțiunea Limbă folosește în tot cuprinsul ei cercetări ale unor lingviști maghiari. De ce? Acum 50-60 de ani, când comuniștii (pe atunci) multiculturaliști încercau să facă lumină în cazul minorităților naționale, au convenit ca știința limbii să rămână cercetătorilor maghiari, și asta pentru că cercetătorii români nu doreau să se implice, pentru că erau de părere că era o treabă ce le revenea ungurilor. Acum a rămas o problemă: unii ceangăi erau și bilingvi, deci vorbeau și româna, dar nu cu un grai specific moldovenesc, ci cu altul apropiat tot de cel ardelenesc. Deci trebuia să se implice și aici cineva. Din nou românii au convenit că ar fi tot treaba maghiarilor, iar ei la rândul lor lăsau treaba românilor, rămând o lacună în ceea ce privește graiul românesc ceangăiesc care a fost acoperită parțial după revoluție de un profesor de la Bacău (Dănilă), dar într-un mod considerat neprofesionist, abordând un punct de vedere naționalist și plin de mistificări. Aici a intervenit o altă problemă: un cercetător ce studiază o comunitate bilingvă trebuie să știe amândouă limbi, sau să se consulte cu alți cercetători vorbitori ai acelei limbi în cauză, iar acesta nu știa și nici nu a colaborat, deci (x2) a mers pe orbecăite și la indicațiile minuționase ale episcopiei de Iași sau asociației Mărtinaș. Adică, cu toate că a făcut el ceva acolo, e contestat de unii (încă) la adăpost. Să aleg ce este corect din lucrările lui e contrar regulilor enciclopediei, deci trebuie să găsesc o critică pertinentă a lucrării, făcută de un profesionist care își asumă lucrarea sub un nume real, nu nickname. Una singură am găsit și aia e a unei unguroaice care îl menționează în treacăt. Deci (x3) ne ivim că există un singur punct de vedere viabil și bazat de studii științifice, necontestat de alți cercetători (nu unii care o fac pe cercetătorii, deși nu sunt în măsură să o facă).--Kunok Kipcsak (discuție) 7 august 2019 11:31 (EEST)Presupunând că am înțeles corect că vreți să mai lucrați la articol, câteva observații legate de formă. Nu am terminat de citit articolul, vor mai urma.
paragraful 4 nu are predicat. Rezolvat--Kunok Kipcsak (discuție) 7 august 2019 13:19 (EEST)
paragraful 5 pare legat de paragraful 3, nu 4. Rezolvat--Kunok Kipcsak (discuție) 7 august 2019 13:19 (EEST)
subsecțiunea despre "primele atestări..." nu e sub formă de text. Personal mi se pare greu de citit, mă gândesc că ar fi preferabilă ca tabel în dreapta textului secțiunii mari, dar e chestie de gust, poate rămâne și așa.Deocamdată e ok, în tabel nu cred că ar fi posibil deoarece sunt și texte (un citat, explicații, etc.) și ar părea dezordonat.--Kunok Kipcsak (discuție) 7 august 2019 13:19 (EEST)
prima frază are o construcție ciudată Rezolvat, sper. Timpul verbului deranja. --Kunok Kipcsak (discuție) 7 august 2019 13:19 (EEST)
în al doilea paragraf spuneți "origine cavară", linkați la Kavari, pentru ca mai apoi să vă referiți la cabari. Rezolvat--Kunok Kipcsak (discuție) 7 august 2019 13:19 (EEST)
"Teoria originii cumane" - "Mai mulți istoricii și lingviștii români și maghiari": prea mulți de i--Strainu (دسستي‎)   7 august 2019 11:51 (EEST) Rezolvat--Kunok Kipcsak (discuție) 7 august 2019 13:19 (EEST)
Motorina... sper ca nu te-ai suparat ca am pus articolul asta la PAC, stii ca am vrut si cu Salina Ocna acelasi lucru. Un articol de calitate este in primul rand unul care ofera informatii serioase, referntiate si intr-un limbaj decent daca nu mai mult de atat. Eu spun ca este pacat la cat ai lucrat la el sa ramana de izbeliste printre alte ciurucuri pentru a fi descoperit din intamplare doar de cei care stiu ca exista ceangai pe planeta. Un AC se tot completeaza pe masura ce apar surse si doritori de a-l upgrada. Asa ca nu te inflama la ipocrizii si bagat batzul prin gard. Cainii latra, carutza trece. Asybarisaport 7 august 2019 11:58 (EEST)
Nu e vorba de supărare, dar am cam fost luat pe nepregătite. Sunt secțiuni unde neapărat e nevoie de surse.--Kunok Kipcsak (discuție) 7 august 2019 13:21 (EEST)Continuare:
nu e clar ce înseamnă "așezări continue" (continue dpdv geografic sau temporal?). Mai ales fraza "În urma dispariției comunităților din rândul așezărilor continue..." m-a lăsat mască. Rezolvat Asta e de trecut în caiet la mine, secțiunea perle și alte nestemate.--Kunok Kipcsak (discuție) 7 august 2019 22:18 (EEST)
ultima frază din paragraful 6 e excesiv de lungă, alambicată și are probleme cu timpurile verbale. Rezolvat „Spartă” ca să se „digere” mai bine. :)--Kunok Kipcsak (discuție) 7 august 2019 22:18 (EEST)
n-am acces la sursa din ultimul paragraf, dar îmi pare o aglomerare cam diversă de informații pentru o singură paginăVă referiți la sursa lui Spinei?--Kunok Kipcsak (discuție) 7 august 2019 22:18 (EEST)
Da. Victor Spinei; Moldova în secolele XI-XIV, Editura Științifică și Enciclopedică, București, 1982, pag. 198--Strainu (دسستي‎)   8 august 2019 14:28 (EEST)
E de pe o singură pagină, vedeți captura de ecran.--Kunok Kipcsak (discuție) 8 august 2019 14:47 (EEST)(problemă prezentă în mai multe secțiuni) pare că folositi interschimbabil "catolicii din Moldova", "maghiarii din Moldova" și "ceangăi". E corect?Problema a apărut după ce articolul a avut mai mulți autori de-a lungul timpului. M-am ferit pe cât posibil de termenul generalist „catolici”. Și termenul de „maghiari” l-am folosit doar unde se știe sigur că sunt etnici maghiari.--Kunok Kipcsak (discuție) 7 august 2019 22:18 (EEST)
Care e teoria de fapt? Pare a fi ceva de genul "maghiar vechi(?)+secui=ceangăi", dar nu scrie nicăieri explicit, e doar o succesiune de evenimente într-o ordine nu neapărat cronologică.Păi da, în județul Bacău secuii s-au așezat pe niște maghiari veniți înainte (în unele zone chiar și peste români, sau pe lângă).--Kunok Kipcsak (discuție) 7 august 2019 22:18 (EEST)
O clarificare ar fi benefică.--Strainu (دسستي‎)   8 august 2019 14:28 (EEST)"Alte ipoteze și concluzii"
"termenii de maghiarii moldoveni și secuii moldoveni" - cred că sună mai bine "maghiari moldoveni și secui moldoveni". Rezolvat Nu am văzut ăia doi de i.--Kunok Kipcsak (discuție) 7 august 2019 22:18 (EEST)
e un pic ciudat că o secțiune ce conține "concluzii" în titlu este urmată de alte 2 secțiuni foarte lungi.
N-am mai apucat s-o citesc pe toată, dar e nevoie de mai multe surse puternice pentru a justifica existența unor PoV precum "Concepțiile ce neagă caracterul maghiar al limbii vorbite și a originii ceangăilor au rădăcini ideologice", "lucrări mai vechi pseudoștiințifice" etc. O singură sursă e insuficientă.--Strainu (دسستي‎)   7 august 2019 20:19 (EEST)Încerc să aduc mai multe surse.--Kunok Kipcsak (discuție) 7 august 2019 22:18 (EEST)
Ion H. Ciubotaru, Catolicii din Moldova. Cât timp sursa asta lipsește din articol nici pe departe nu poate fi un articol de calitate. Este o carte complexă, realizată în cel mai pur stil științific, apreciată și premiată peste hotare pentru modul cum a fost realizată. 86.121.24.176 (discuție) 8 august 2019 00:20 (EEST)
Dacă ne întrecem pe „cele mai apreciate lucrări” peste hotare atunci dau și eu unul: „Les Csangos de Moldavie”, Bernard Le Calloc'h, 2005. Cenzorul de lucrări occidentale și/sau maghiare o acceptă?--Kunok Kipcsak (discuție) 8 august 2019 10:43 (EEST)Câteva observații preliminare, în baza unor opinii acumulate în ultimele luni:
trebuie făcută o distincție netă între datele susținute științific și speculații, fie ele ale altora sau ale lui Tánczos (pentru că și el face speculații, uneori fără o bază foarte fermă). Un exemplu este ignorarea unor evoluții demografice reale la nivelul populației de etnie maghiară de pe teritoriul statului român, după WWI, evoluții justificate de exemplu și de pierderea unor privilegii economice care fuseseră susținute anterior de statul austro-ungar prin instrumente de politică externă. Un alt exemplu din unele studii ale lui este faptul că dacă cineva știa câteva elemente de limbă maghiară, automat era categorisit ca având origine maghiară. Poate le-a învățat pe stradă în copilărie, când juca țurca împreună cu amicii cu reale origini maghiare,fără ca individul în cauză să aibă însă aceleași origini, de exemplu.
articolul este dezechilibrat nu atât pentru că folosește preponderent surse de o anumită factură (etnică, să-i zicem), în lipsa unei ponderări cu surse științifice din mediul universitar de limbă română, care pe moment nu prea există există, ci fiindcă el construiește o imagine incompletă. Este clar că românii au dormit pe ei și se vaită acum degeaba, în contextul în care există o abundență de surse ale cercetătorilor maghiari. Cu același probleme m-am confruntat și eu la articolele despre Divizia Secuiască, unde înafara clișelor "unguri = criminali, anti-naționali, etc." e greu de găsit (nu însă și imposibil) ceva credibil. Trebuie săpat mai mult prin sursele ocidentale, probabil de limbă franceză sau germană, în special în perioada 1900-1938.--Accipiter Gentilis Q.(D) 8 august 2019 00:27 (EEST)Abia acum vă citesc mesajul și rămân uimit de această constatare: Un alt exemplu din unele studii ale lui este faptul că dacă cineva știa câteva elemente de limbă maghiară, automat era categorisit ca având origine maghiară. Poate le-a învățat pe stradă în copilărie, când juca țurca împreună cu amicii cu reale origini maghiare,fără ca individul în cauză să aibă însă aceleași origini, de exemplu. Astfel de studii implică 3 elemente mari și late: limba maternă (învățată de la părinți), ce se consideră persoana respectivă și istoria comunității prin alte recensăminte, mențiuni ale unor călători, etc. E extrem de dubios ce susțineți dvs. și arătați că aveți o impresie deformată asupra chestiunii, corelând-o cu evenimente aparent asemănătoare petrecute în Transilvania, ceea ce din start e greșit început. --Kunok Kipcsak (discuție) 10 august 2019 07:50 (EEST)Sunt câteva aspecte care trebuie lămurite:
Există termenul grup etnografic? Dacă da, atunci să se aducă surse de încredere la articolul de bază în care să se menționeze definiția sau explicarea termenului. Deocamdată lipseșc aceste surse și fiecare speculează cum poate cu acest termen. Dacă nu există, atunci trebuie înlocuit cu termenul adecvat.Vedeți:en:Ethnographic group--Accipiter Gentilis Q.(D) 8 august 2019 11:22 (EEST)Ce sunt ceangăii? O minoritate etnică sau una religioasă? Un răspuns la această întrebare ar ajuta foarte mult la realizarea articolului.
Trebuie înțeles de toată lumea că în activitatea profesională un specialist (istoric, lingvist) emite niște ipoteze, teorii care sunt sau nu sunt validate în timp de alții care-i urmează. Dacă o teorie, o ipoteză, nu este validată în timp de alți cercetători nu înseamnă că toată opera aceluia trebuie aruncată la gunoi. Este aberant. Chiar la capitolul despre originea ceangăilor sunt mai multe ipoteze și despre niciuna nu se poate spune 100% că este validă. Iar unele au fost abandonate de tot în timp. Asta nu înseamnă că aruncăm la coș întreaga operă a acelor autori. Deci, trebuie precauție în a elimina pe unii autori și a ridica în slăvi pe alții. Luăm ipotezele așa cum au fost formulate de ei și dacă mai sunt susținute și de alții, bine. Dacă nu, rămâne singura opinie și cu asta basta. ← Acest comentariu nesemnat a fost adăugat de Utilizator:86.121.24.176 (discuție • contribuții).Kunok Kipcsak, având în vedere discuțiile de aici și din PD, vreți să continui cu lectura și observațiile de formă sau aștept să mai schimbați și reiau mai încolo?--Strainu (دسستي‎)   8 august 2019 14:28 (EEST)
Dacă doriți, puteți continua. Pot fi greșeli pe care nu le-am remarcat.--Kunok Kipcsak (discuție) 8 august 2019 14:47 (EEST)N-am mai apucat timp liniștit ca să caut greșeli, dar aș vrea să fac două observații generale care să vă ajute în cazul în care veti renunța la nominalizare:
Articolul este în mod evident dezechilibrat: 1/3 origini, 1/3 grupuri și dialecte, 1/3 restul. Știu că ați separat recent Portul popular ceangăiesc, poate ar fi mai potrivit să amânati separarea până la finalizarea articolului principal.
Proza este greu spre foarte greu de citit de un amator ca mine. În mod obiectiv, motivele par să fie variația stilului de la un paragraf la altul, uneori de la o frază la alta: secolul XIX vs. secolul al XIX-lea', catolici vs. maghiari vs. ceangăi, folosirea neuniformă a topicii și a unor prepoziții (nu mai găsesc exemple acum, dar mi-au sărit în ochi niște "cu" ciudate si o frază cu topică nemțească), repetarea unor informații cu unele detalii schimbate (vezi cazul Endre Veress care în aceeași secțiune e numit de 3 ori, de fiecare dată cu alt nume și alt alias). Prezența mai multor autori în istoricul articolului e o explicație, dar cea mai mare parte a textului citit cu atenție de mine vi se datorează, ceea ce înseamnă că e mai probabil să fi luat materiale din surse diferite și să nu le fi reformulat suficient, astfel că ele și-au păstrat fiecare stilul. Dincolo de posibilele probleme de drepturi de autor, o uniformizare a stilului folosit e necesară pentru ușurința citirii.--Strainu (دسستي‎)   9 august 2019 23:08 (EEST)
Aș dori să retrag această nominalizare deoarece nu pot lucra sub presiunea unor anonimi sau condiționat de alte cerințe. Voi lucra în ritmul meu la acest articol, încercând în primul rând să contrabalansez sursele maghiare și străine și cu surse românești, să aduc surse unor informații nereferințiate, completarea secțiunilor despre Religie, Demografie, Cultură, Limbă și câte ceva pe la Origini. Eventuale observații le voi primi cu plăcere pe pagina mea de discuție sau a articolului, atât timp cât sub formulate civilizat și nu în dodii și miștouri țigănești.
Este evident că îmbunătățirea articolului a deranjat posibile grupări cu interese ascunse, aspect ce reiese din nemulțumirea, manifestată destul de ciudat, a unui coleg pentru faptul că aș fi trecut informații „compromițătoare” despre Biserica Catolică, deși acele informații provin din surse veridice și nu le contestă nimeni, fiind vorba mai ales de arhive ale Securității, cât și din atacul organizat al unor anonimi care dau impresia (probabil falsă) că ar fi un utilizator mai vechi de aici, și care par vădit deranjați de informații despre implicarea statului român în problema românizării ceangăilor, unde iarăși, informațiile sunt susținute în mare parte de arhive ale Securității și cărți, atât românești, ungurești și străine pe această temă. În cazul ultimei (sau ultimelor) persoane sunt supus în continuu unor atacuri într-un limbaj înțepat sau doar mizerabil.
O nouă nominalizare (de data asta AB) a voi face când voi constata eu că merită.--Kunok Kipcsak (discuție) 9 august 2019 20:11 (EEST)
Nu este cazul, eu te sustin si mai sunt si altii. Tu ia ce este bun din recomandari si mergi mai departe. Asybarisaport 9 august 2019 21:44 (EEST)Aș vrea să ridic în atenție pe cine anume face Tánczos semidocți:
Ioan Micu Bucur --Accipiter Gentilis Q.(D) 9 august 2019 22:34 (EEST)Motivul acestei aduceri în atenție este acela de a evidenția de ce anume Tánczos trebuie ponderat într-o măsură cât se poate de potrivită. De asemenea, căutând după numele de mai sus și "Csangos" sau Csángós, apare pe net o tonă de literatură, care poate fi studiată.--Accipiter Gentilis Q.(D) 9 august 2019 22:38 (EEST)
Deci, cu toată delicatețea posibilă, afirm conștient de faptul că aș putea supăra pe cineva, că a fi aduse în atenție anumite probleme de către anumiți colegi nu reprezintă țigăneală sau expresia unor interese oculte, ci exprimarea unor nedumeriri reale privind cele scrise în articol.--Accipiter Gentilis Q.(D) 9 august 2019 22:42 (EEST)Soluția facilă este de a retrage articolul, soluția optimă este de a căuta ajutor, în cadrul nominalizării actuale. Din punctul meu de vedere cea de a doua ar fi de ales, cu condiția transformării într-o nominalizare la Articol Bun. Tema este mult prea complexă pentru un singur om și necesită documentare extensivă, ceea ce în actualul stadiu este mai potrivit pentru un AB. Observațiile din partea celor bine intenționați, sunt mai mult decât binevenite.--Accipiter Gentilis Q.(D) 9 august 2019 22:49 (EEST)
Așa cum mi s-a atras atenția și mie mai demult, vedeți că episcopul Anton Coșa (care se consideră ceangău) nu e același cu istoricul Anton Coșa din Miercurea Ciuc (care susține că ceangăii nu există).--Kunok Kipcsak (discuție) 9 august 2019 23:45 (EEST)
Iar referitor la Tánczos, nu numește persoanele în sine "semidocte", ci tezele acestora fără fundament științific solid și influențate profund de un naționalism exacerbat (vezi Bucur, Ciubotaru). O lucrare care se pretinde științifică trebuie să abordeze echidistant problema, nu să promoveze cu mult patos un punct de vedere născocit de laboratoarele propagandei național-comuniste și considerând celelalte teorii a fi "propagandă maghiară". Nu știu cum să vă spun ca să nu vă rănesc sentimentul patriotic...--Kunok Kipcsak (discuție) 10 august 2019 00:01 (EEST)
...și culmea, Tánczos zice tot el că există, într-adevăr, români asimilați între ceangăi (aducând ca dovadă nume de familie), dar între asta și a spune că toți ceangăii sunt "o etnie inventată de unguri" și că sunt "români maghiarizați și alungați de unguri din Transilvania", pe când, rețineți, pe la 1700 curentul naționalist încă nu pătrunsese prea mult și comunitățile maghiare și române trăiau relativ bine, singurul dușman al acestora fiind austriecii, e distanță lungă. Vedeți punctul de vedere al lui Marius Diaconescu.--Kunok Kipcsak (discuție) 10 august 2019 00:22 (EEST)Vorbim deci de acel Coșa care a scris:
Catolicii din Moldova în izvoarele Sfântului Scaun (secolele XVII-XVIII), Iași, Editura Sapienția, 2007
Un izvor inedit privind catolicii din Moldova: „Ziarul Parohiei Faraoani”, 2005
Bisericile din Faraoani, în almanahul „Presa Bună”, Iași, 2000.--Accipiter Gentilis Q.(D) 10 august 2019 00:18 (EEST)Da, acesta e, dar sper că nu vă lăsați surprins de cantitatea cărților...--Kunok Kipcsak (discuție) 10 august 2019 00:22 (EEST)
Nu, nu m-am lăsat impresionat de ceva anume. Am vrut doar să vă semnalizez dv. faptul că există motive reale ca alții, care citesc opinii divergente, să vrea mai mult de la articol decât numai afirmațiile lui Tánczos. Adică ceea ce vreau să vă spun este că un pic de relaxare ar fi optimă, pentru a elucida împreună cu alții forma a ceea ce trebuie scris în articol. --Accipiter Gentilis Q.(D) 10 august 2019 00:42 (EEST)
În mod evident, Meinolf și Tismăneanu nu sunt umblă amândoi sub numele de "Tánczos"...--Kunok Kipcsak (discuție) 10 august 2019 00:58 (EEST)
Nu, dar Tismăneanu face un anume gen de politică, Meinolf Arens studiază problema din perspectiva istoriei monarhiei Habsburgice, iar eu care m-am plimbat ceva prin estul județului Neamț și cunosc preoți și oameni din zonă, îmi pun, zic eu justificat niște întrebări. Este și efectul unei curiozități mai vechi, generate de întinderea răzășiilor din Moldova versus moșiile mânăstirești, problemă care se coroborează cu împingerea celor veniți din Ardeal către zone geografice, unde așezarea acestora să nu deranjeze cumva stăpânirea în liniște a pământului și șerbilor/iobagilor de către mănăstiri.--Accipiter Gentilis Q.(D) 10 august 2019 01:10 (EEST)Am adus lămuriri sub formă de note de subsol asupra celor afirmate de Tánczos. Mai urmează la Bucur, Dănilă și Nouzille.--Kunok Kipcsak (discuție) 18 septembrie 2019 15:55 (EEST)
Am șters unele legături interne din acel mesaj care îl scotea pe Tánczos drept „inamicul nr. 1”. Era vorba de unul Micu Bucur, nu de acel Marius Bucur, profesor, Coșa episcopul la fel neavând nicio treabă, idem Renate Weber.--Kunok Kipcsak (discuție) 21 septembrie 2019 10:08 (EEST)

William Ford Gibson (n. 17 martie 1948, Conway, Carolina de Sud) este un scriitor canadian de origine americană. Romanele lui de ficțiune speculativă i-au atras numele de „profetul întunecat” al genului cyberpunk. Gibson a inventat termenul de „cyberspațiu” în povestirea sa „Burning Chrome” (1982) și a popularizat conceptul mai târziu în romanul său de debut, Neuromantul (1984). Închipuindu-și cyberspațiul, Gibson a creat o iconografie a erei informaționale înainte de apariția Internetului în anii '90. Tot lui Gibson i se datorează prezicerea apariției programelor de reality-tv și stabilirea conceptelor de bază a dezvoltării mediilor virtuale precum jocurile video și World Wide Web.
Pentru că familia lui s-a mutat foarte des în timpul copilăriei lui, Gibson a devenit un adolescent timid și izolat, care prefera să citească literatură științifico-fantastică. După ce și-a petrecut adolescența într-un internat privat din Arizona, Gibson a evitat recrutarea în armată pe timpul războiului din Vietnam emigrând în Canada în 1968, unde a devenit preocupat de contracultură și, după ce s-a stabilit în Vancouver, a devenit scriitor profesionist. Și-a păstrat cetățenia dublă. Primele lucrări ale lui Gibson tratează un viitor apropiat sumbru, povestirile lui analizând efectele ciberneticii și rețelelor de calculatoare asupra oamenilor – o „combinație între calitatea slabă a vieții și calitatea înaltă a tehnicii”. Povestirile i-au fost publicate în revistele populare de literatură științifico-fantastică. Temele, decorurile și personajele dezvoltate în aceste povestiri culminează în primul său roman, Neuromantul, care a avut un mare succes atât din partea criticilor cât și a cititorilor, declanșând mișcarea literară cyberpunk.
Deși mare parte din reputația lui Gibson a rămas legată de Neuromantul, opera sa a continuat să evolueze. După ce a dezvoltat acțiunea din Neuromantul cu încă două romane, formând astfel distopica trilogie Sprawl, Gibson a devenit un autor important al altui subgen literar SF —steampunk — cu romanul de istorie alternativă din 1990 The Difference Engine, scris în colaborare cu Bruce Sterling. În anii '90, el a compus trilogia Bridge, care analizează societatea urbană a viitorului apropiat și capitalismul târziu. Cele mai recente romane ale lui — Pattern Recognition (2003), Spook Country (2007) și Zero History (2010) — descriu lumea contemporană și l-au plasat pe autor în rândurile celor mai buni scriitorii de literatură mainstream.
Gibson este la această oră unul dintre cei mai cunoscuți scriitori nord-americani de științifico-fantastic, considerat de The Guardian în 1999 drept „cel mai important romancier din ultimele două decenii”. Gibson a scris mai mult de 20 de povestiri și 10 romane de succes (dintre care unul în colaborare), și a contribuit cu articole la câteva publicații majore. A colaborat intens cu actori, producători de film și muzicieni. Filozofia lui a influențat scriitori de științifico-fantastic, savanți, oameni de cultură și tehnicieni.
William Ford Gibson s-a născut în orașul de coastă Conway, Carolina de Sud și și-a petrecut o mare parte din copilărie în Wytheville, Virginia, un orășel din munții Apalași unde s-au născut și au crescut părinții lui. Tatăl său era manager al unei mari companii de construcții, fapt pentru care familia trebuia să se mute des. În Norfolk, Virginia, Gibson a urmat cursurile școlii elementare Pines, unde lipsa de încurajare din partea profesorilor spre lectură i-a nemulțumit părinții. Pe când Gibson era încă un copil,[I] abia la un an de la începerea cursurilor școlii elementare Pines, tatăl său a murit accidental, sufocându-se într-un restaurant în timpul unei călătorii de afaceri. Doamna Gibson nu a fost capabilă să-i dea vestea cea rea, așa că a pus pe altcineva să-l informeze. Tom Maddox comenta că Gibson „a crescut într-o Americă tulburătoare și suprarealistă, parcă desprinsă din visele lui J. G. Ballard”.
La câteva zile după decesul soțului, doamna Gibson s-a mutat împreună cu William din Norfolk la Wytheville. Gibson a descris mai târziu Wytheville ca pe „un loc unde epoca modernă ajunsese oarecum, dar era privită cu mare neîncredere” și pune începuturile relației sale cu științifico-fantastic-ul, „cultura lui literară nativă”, pe seama sentimentului de exil forțat. La vârsta de 12 ani, „Gibson nu voia nimic altceva decât să fie scriitor de cărți științifico-fantastice”. A petrecut câțiva ani lipsiți de importanță într-un liceu obsedat de basketball, liceul George Wythe, și a stat mai tot timpul în camera lui, ascultând muzică și citind. La vârsta de 13 ani, fără știrea mamei, a cumpărat o antologie de povestiri Beat, și astfel a fost expus lucrărilor lui Allen Ginsberg, Jack Kerouac și William S. Burroughs; ultimul dintre ei a avut cel mai pronunțat efect asupra lui Gibson, schimbându-i atitudinea față de literatura științifico-fantastică.Ca adolescent, timid și retras, Gibson a crescut într-o monocultură pe care o găsea a fi „foarte problematică”, a respins în mod voit religia și s-a refugiat în lectura lucrărilor de științifico-fantastic și a operelor lui Burroughs și Henry Miller. Nemulțumită de rezultatele lui școlare, doamna Gibson l-a amenințat că îl trimite la internat; spre surprinderea ei, William a fost entuziasmat. Pentru că nu-și putea permite financiar să opteze pentru internatul lui preferat din California de Sud, mama, „cronic neliniștită și depresivă patologic”, rămasă în Wytheville de la moartea soțului, l-a trimis la școala de băieți din Tucson, Arizona. Lui William nu i-a plăcut felul în care era organizată școala, dar mai târziu a recunoscut că a fost forțat acolo să socializeze. La testul de aptitudini, a avut 5 din 150 de puncte la matematică și 148 din 150 de puncte la literatură, spre surprinderea profesorilor.
După moartea mamei pe când el avea 18 ani, Gibson a părăsit școala fără să-și ia diploma și a devenit foarte izolat pentru mult timp, călătorind în California și Europa și cufundîndu-se în contracultură. În 1967, a hotărât să se mute în Canada pentru a evita înrolarea în armată pentru războiul din Vietnam. La apel, a informat în mod cinstit biroul de recrutare că intenția lui în viață  era să încerce toate substanțele psihotrope care există. Gibson a observat că „a reușit cu adevărat să evite recrutarea, pentru că nu a mai fost solicitat”; după ce s-a întors de la comisia de recrutare, a cumpărat un bilet de autobuz către Toronto și a plecat după o săptămână sau două. În documentarul biografic No Maps for These Territories din 2000 Gibson declară că decizia lui a fost motivată mai puțin de dezacordul față de război și mai mult de dorința de „a se culca cu hipiote” și a priza hașiș. Acest subiect a fost dezvoltat într-un interviu din 2008:
În Toronto, a fost decepționat de comunitatea americană de „dezertori”, mai ales datorită ratei mari a depresiilor, sinuciderilor și abuzului de substanțe primejdioase. A apărut, în timpul „Verii de Dragoste” din 1967, într-un reportaj realizat de CBC, unde a vorbit despre cultura hippie din Yorkville, Toronto, pentru care a fost plătit cu 500 de dolari – echivalentul chiriei pe 20 de săptămâni – bani cu care și-a finanțat următoarele călătorii. După o scurtă vizită în Districtul Columbia, Gibson și-a petrecut restul anilor '60 în Toronto, unde a întâlnit-o pe Deborah Jean Thompson, originară din Vancouver, cu care a călătorit mai apoi prin Europa. Gibson își amintește că și-au îndreptat atenția asupra țărilor europene cu regimuri fasciste și a celor cu rată de schimb valutar favorabilă, printre care Grecia și Turcia, pentru că nu-și permiteau „să meargă nicăieri unde moneda era cât de cât puternică”.Cei doi s-au căsătorit și s-au mutat la Vancouver, British Columbia în 1972, Gibson îngrijind de primul lor copil în timp ce soția câștiga bani din slujba de profesoară. În perioada anilor '70, Gibson a trăit mai ales din vânzarea de obiecte sub-evaluate de Armata Salvării către negustorii de antichități specializați. Dându-și seama că e mai ușor să meargă la școală și să ia bursă decât să muncească, s-a înscris la cursurile universității British Columbia (UBC), de unde a căpătat o diplomă în literatură în 1977. În timpul studiului literaturii, a fost expus unei game mai largi de opere de ficțiune decât ar fi avut posibilitatea în particular; Gibson recunoaște că a prins idei care i-ar fi fost inaccesibile în cultura științifico-fantastică, printre care înțelegerea postmodernismului. La această universitate a participat la primul lui curs de științifico-fantastic, la sfârșitul căruia a fost încurajat să scrie prima lui povestire, „Fragments of a Hologram Rose”.
După ce s-a gândit să-și aleagă drept subiect pentru lucrarea de diplomă „romanele din genul științifico-fantastic tare – literatură fascistă”, Gibson s-a oprit din scris în anul de după absolvire și, după cum spunea un critic, și-a lărgit colecția de discuri cu muzică punk. În această perioadă a avut diverse slujbe, inclusiv un contract pe 3 ani ca asistent universitar la un curs de istoria filmului la universitatea sa. Entuziasmat de cele ce a văzut la o convenție de științifico-fantastic din Vancouver în 1980 sau 1981, Gibson s-a împrietenit cu John Shirley, compozitor de muzică punk și scriitor. Cei doi au devenit prieteni pe viață. Shirley l-a convins pe Gibson să-și vândă primele lui povestiri și să se apuce serios de scris.
Prin intermediul lui Shirley, Gibson a venit în contact cu autorii de științifico-fantastic Bruce Sterling și Lewis Shiner; citind lucrările lui Gibson, ei și-au dat seama că erau, după cum a spus Sterling, „material incendiar” și că era nevoie să „lăsăm deoparte orice preconcepție și să ne alăturăm acestui tip din Vancouver; acesta era drumul de urmat de acum înainte.” Gibson l-a întâlnit pe Sterling la o convenție de științifico-fantastic din Denver, Colorado în toamna anului 1981, unde a citit Burning Chrome – prima povestire despre cyberspațiu – unei audiențe formate din patru persoane, iar mai târziu a declarat că Sterling „a înțeles-o din prima”.În octombrie 1982, Gibson a călătorit la Austin, Texas pentru ArmadilloCon, unde a apărut alături de Shirley, Sterling și Shiner într-o conferință numită „Behind the Mirrorshades: A Look at Punk SF”, unde Shiner nota că „a apărut ideea unei mișcări coerente”. După un sfârșit de săptămână în care au discutat despre rock and roll, MTV, Japonia, modă, droguri și politică, Gibson s-a întors la Vancouver, declarând pe jumătate în glumă că „s-a format o nouă Axă”. Sterling, Shiner, Shirley și Gibson, împreună cu Rudy Rucker, au pornit să formeze nucleul unei mișcări literare radicale cyberpunk.
Primele scrieri ale lui Gibson sunt în general povestiri din viitorul apropiat ce tratează influențele ciberneticii și tehnologiei cyberspațiului (realitatea simulată de computer) asupra umanității. Folosirea temei ghetoului puternic tehnologizat, a stimulilor înregistrați sau transmiși (devenind mai târziu pachete „sim-stim” folosite mult în Neuromantul) și a amestecului distopic de tehnologie și umanism, toate acestea sunt evidente încă din prima lui povestire, „Fragments of a Hologram Rose” (1977). Obsesia tematică de mai târziu a fost descrisă de prietenul și partenerul de scris, Bruce Sterling, în introducerea la antologia lui Gibson Burning Chrome, drept „combinația clasică a lui Gibson de viață de joasă speță și tehnologie de înalt nivel.”La începutul anilor '80, povestirile lui Gibson au apărut în revistele Omni și Universe 11, timp în care stilul lui a devenit sumbru, cu atmosferă de film noir. Gibson s-a distanțat în mod conștient cât mai mult de zona clasică a științifico-fantastic-ului (despre care spunea că îi trezește „o repulsie estetică”, exprimată în „Continuumul Gernsback”), până acolo încât țelul lui suprem a devenit să ajungă un „conducător al unui cult minor, un fel de Ballard mai mic”. Când Sterling a început să împartă povestirile către cititori, a descoperit că „lumea era cu adevărat uimită... Nu-și puteau lua ochii din carte... imaginația lui îi depășea complet”.În vreme ce Larry McCaffery comenta că aceste povestiri arătau doar crâmpeie din talentul lui Gibson, criticul de științifico-fantastic Darko Suvin le-a numit „neîndoielnic, cele mai bune lucrări ale cyberpunk-ului”, constituind „cel mai îndepărtat orizont” al genului. Temele descoperite de  Gibson, decorul din „Burning Chrome” și personajul Molly Millions din „Johnny Mnemonic” au atins perfecțiunea în primul său roman, Neuromantul.
Neuromantul a fost comandat de Terry Carr pentru cea de-a treia serie Ace Science Fiction Specials, care își propunea să conțină numai romane de debut. Dându-i-se un an să termine romanul, Gibson a fost cuprins de o „groază animalică” la ideea că este obligat să scrie un întreg roman – o performanță pentru care „simțea că mai avea nevoie de vreo patru sau cinci ani”. După ce a vizionat primele 20 de minute din filmul de referință cyberpunk Blade Runner (1982), lansat după ce Gibson scrisese deja o treime din romanul său, a crezut că „Neuromantul era sortit pieirii. Toată lumea avea să creadă că am copiat atmosfera acestui film uimitor.” A rescris primele două treimi din carte de 12 ori, din teama să nu piardă atenția cititorului și a fost convins că va fi „făcut de rușine pe veci” după publicarea sa; cu toate acestea, rezultatul a fost un succes epocal pentru romancierul debutant.Lansarea romanului Neuromantul nu s-a făcut cu surle și trâmbițe, dar a atins un punct nevralgic al culturii, devenind repede un succes despre care se vorbea în underground. A fost primul roman care a câștigat „coroana triplă” a premiilor științifico-fantastic: Nebula, Hugo și Philip K. Dick, vânzându-se până la urmă în 6.5 milioane de exemplare în lumea întreagă.Lawrence Person în „Însemnări pentru un manifest post-cyberpunk” (1998) denumea Neuromantul drept „lucrarea cyberpunk arhetipală”, și în 2005, Time îl includea în lista celor mai bune 100 de romane de limbă engleză scrise după 1923, declarând că „nu se poate descrie importanța radicală a romanului Neuromantul la momentul apariției sale.” Criticul literar Larry McCaffery a descris conceptul „matrix” din Neuromantul drept un loc în care „informațiile valsează cu conștiința... memoria este mecanizată... sistemele de informații multi-naționale suferă mutații și generează noi structuri surprinzătoare ale căror frumusețe și complexitate sunt de neimaginat, mistice și mai ales ne-umane.” Gibson a glumit mai târziu despre autorul romanului Neuromantul că „i-aș face cinste cu un pahar, dar nu știu dacă i-aș împrumuta bani”, și s-a referit la roman ca la o „carte scrisă de un adolescent”. Succesul romanului Neuromantul avea să-l scoată pe Gibson, la vârsta de 35 de ani, din anonimat.
Deși mare parte din reputația lui Gibson a rămas ancorată în Neuromantul, lucrările lui au continuat să evolueze conceptual și stilistic. În ciuda adăugării sentinței finale în Neuromantul, „Nu a mai văzut-o pe Molly niciodată”, în ultima clipă, într-o încercare deliberată de a se păzi să scrie vreodată o continuare, exact asta a făcut în Contele Zero (1986), o lucrare axată pe studiu de personaj cu acțiunea desfășurându-se în Sprawl la care se făcea aluzie în romanul anterior. Mai apoi a avut intenția de a scrie un roman postmodern de gen space opera, fără legătură cu cele de dinainte, intitulat The Log of the Mustang Sally, dar a reziliat contractul cu editura Arbor House după o neînțelegere legată de supra-coperta ediției hardcover a romanului Contele Zero. Abandonând The Log of the Mustang Sally, Gibson a scris Mona Lisa Overdrive (1988), care, după cum spune Larry McCaffery „a stins luminile” literaturii cyberpunk. Era o culminare a celor două romane anterioare, desfășurându-se în același univers ficțional, cu aceleași personaje, completând astfel trilogia Sprawl. Această trilogie a întărit reputația lui Gibson,, ambele romane câștigând mai târziu premiile Hugo și Nebula și fiind nominalizate la premiul Locus SF Trilogia Sprawl a fost urmată în 1990 de romanul The Difference Engine, o istorie alternativă pe care Gibson a scris-o în colaborare cu Bruce Sterling. Acțiunea se desfășoară într-o Anglie victoriană tehnologizată, astfel că romanul se desprinde de atmosfera cyberpunk cu care și-a început cariera autorul. Romanul a fost nominalizat la premiul Nebula în 1991 și la premiul John W. Campbell Memorial Award în 1992, iar succesul său a atras atenția asupra proaspătului nou gen literar steampunk, fiind și astăzi cea mai cunoscută lucrarea a acestuia.A doua serie de romane a lui Gibson, trilogia „Bridge”, este compusă din Virtual Light (1993), o „poveste cu detectivi cu un umor urban negru”, Idoru (1996) și All Tomorrow's Parties (1999). Acțiunea se desfășoară în San Francisco, într-un viitorul apropiat și folosește tema transcendenței tehnologice, fizice și spirituale cu un stil mai firesc și mai ancorat în realitate decât în prima trilogie. Andrew Leonard de la Salon.com notează că, în trilogia Bridge, personajele negative ale lui Gibson nu mai sunt corporațiile multinaționale și inteligența artificială, ca în trilogia Sprawl, ci mass media – și anume televiziunea de scandal și cultul celebrităților. Virtual Light o descrie ca fiind „un capitalism în stadiul final, în care inițiativa privată și profitul au ajuns acolo unde o dictează logica”. Această imagine a mass mediei ca un stadiu natural al evoluției capitalismului este ideea de deschidere a  lucrării Societatea spectacolului. În recenzia lui Leonard, Idoru este denumit „reîntoarcerea la formă” a lui Gibson, în vreme ce criticul Steven Poole afirmă că All Tomorrow's Parties a marcat metamorfoza lui Gibson „dintr-un isteț al științifico-fantastic-ului într-un fin sociolog al viitorului apropiat.”
După All Tomorrow's Parties, Gibson a început să adopte un stil literar mai realist – „ficțiune speculativă a trecutului foarte recent.” Criticul de literatură științifico-fantastică John Clute a interpretat această schimbare drept o recunoaștere din partea lui Gibson că științifico-fantastic-ul tradițional nu mai este posibil „într-o lume ce nu mai are un prezent coerent de la care să plece spre viitor”, caracterizând noile opere ale lui Gibson drept „SF pentru noul secol”. Romanele lui Gibson Pattern Recognition (2003), Spook Country (2007) și Zero History (2010) se petrec în același univers contemporan — „mai mult sau mai puțin acela în care trăim acum” — și, pentru prima dată, a plasat opera lui Gibson pe lista succeselor de literatură mainstream. În afară de faptul că se desfășoară în același univers, romanele conțin aceleași personaje, printre care Hubertus Bigend și Pamela Mainwaring, angajați ai unei enigmatice companii de marketing, Blue Ant.
Un fenomen deosebit al acestei perioade a fost apariția site-urilor de fani PR-Otaku și Node Magazine, dedicate romanului Pattern Recognition și respectiv Spook Country. Aceste site-uri au căutat referințe ale romanelor pe internet cu ajutorul motoarelor Google și Wikipedia și au făcut un colaj al rezultatelor, producând practic o critică hypertext a cărților. Criticul John Sutherland a caracterizat acest fenomen ca o amenințare „de a răsturna complet felul în care se face critica literară”.După atentatele din 11 septembrie, după ce scrisese cam 100 de pagini din Pattern Recognition, Gibson a trebuit să rescrie povestea trecutului personajului principal, trecut care devenise brusc imposibil; a numit asta „cea mai stranie experiență pe care am avut-o scriind o lucrare de ficțiune.” Gibson consideră atacurile ca pe un punct nodal în istorie, „o experiență din afara culturii”, și „într-un fel... adevăratul început al secolului al XXI-lea.” Gibson este unul dintre primii autori care s-au folosit de evenimentele din 11 septembrie în lucrările sale. Examinarea modificărilor culturale în America de după 11 septembrie, inclusiv revenirea „curentului tribal” și „infantilizarea societății”, au devenit teme predilecte ale lucrărilor lui Gibson. Atenția lui rămâne focalizată însă „la intersecția dintre paranoia și tehnologie”.
Trei dintre povestirile care au apărut mai târziu în antologia Burning Chrome au fost scrise în colaborare cu alți autori: „The Belonging Kind” (1981) cu John Shirley, „Red Star, Winter Orbit” (1983) cu Sterling, și „Dogfight” (1985) cu Michael Swanwick. Gibson a scris introducerea la romanul din 1980 al lui Shirley City Come A-walkin și cei doi au continuat colaborarea, Gibson compunând și introducerea antologiei de povestiri a lui Shirley, Heatseeker (1989). Shirley l-a convins pe Gibson să scrie un scenariu pentru serialul de televiziune Max Headroom pentru care Shirley scrisese câteva episoade, dar rețeaua de televiziune a anulat difuzarea.Gibson și Sterling au colaborat din nou la povestirea „The Angel of Goliad” în 1990, pe care au dezvoltat-o curând într-un roman de istorie alternativă, The Difference Engine (1990). Cei doi au fost „invitați să viseze în public” (Gibson) într-o conferință ținută în cadrul „Convocărilor asupra Tehnologiei și Educației” din 1993 de la Academia Națională de Științe a Statelor Unite („oamenii lui Al Gore”), conferință în care cei doi au expus argumente împotriva „separației digitale” și „au îngrozit pe toată lumea” propunând ca toate școlile să devină online, profesorii predând prin Internet. Într-un interviu din 2007, Gibson a recunoscut că Sterling avea în plan „un al doilea roman de știință recursivă, o idee grozavă”, dar că el, Gibson, nu a fost în stare să întrețină colaborarea pentru că nu avea timp liber la vremea aceea.În 1993, Gibson a contribuit cu versuri și a apărut ca vocalist pe albumul Technodon al grupului Yellow Magic Orchestra, și a scris versuri pentru piesa „Dog Star Girl” din albumul lui Deborah Harry, Debravation.
Gibson a fost solicitat ca scenarist  după ce un producător de film a descoperit un exemplar din Neuromantul eșuat pe o plajă din Tailanda. Eforturile de dinainte ale lui Gibson de a scrie scenariu de film nu se materializaseră; „Burning Chrome” (care trebuia să aibă drept regizor pe Kathryn Bigelow) și „Neuro-Hotel” au fost două încercări eșuate ale autorului de a realiza adaptări cinematografice. La sfârșitul anilor '80, Gibson a scris o versiune pentru Alien 3 (care a fost mai târziu caracterizată drept „tarkovskiană”), din care puține elemente au supraviețuit în versiunea finală.Implicarea lui Gibson în industria de film a depășit granița Hollywood-ului. La un moment dat, a colaborat la un scenariu cu regizorul Rashid Nugmanov din Kazahstan după ce un producător american și-a exprimat interesul într-o colaborare sovieto-americană având ca actor principal pe ruso-coreanul Victor Tsoi. Deși era ocupat cu scrierea unui roman, Gibson nu a vrut să abandoneze acest „proiect minunat de ciudat” în care se petreceau „lupte rituale într-un fel de viitor alternativ al Leningrad-ului” și l-a trimis pe Jack Womack în Rusia în locul lui. În loc să producă filmul, care s-a anulat din cauza accidentului mortal de mașină a lui Tsoi, experiența lui Womack din Rusia s-a soldat cu scrierea romanului Let's Put the Future Behind Us și a furnizat o mare parte a conținutului romanului lui Gibson Pattern Recognition. O soartă similară a avut colaborarea lui Gibson cu regizorul japonez Sogo Ishii în 1991, filmul pe care-l plănuiau trebuia filmat în Kowloon, oraș care a fost demolat în 1993.
Propunerile de adaptare a lucrărilor lui de ficțiune au fost frecvente, dar au avut un succes limitat. Două dintre povestirile lui Gibson, ambele din universul Sprawl, au fost adaptate pentru film: Johnny Mnemonic (1995) cu scenariul scris de Gibson și având pe generic pe Keanu Reeves, Dolph Lundgren și Takeshi Kitano, și New Rose Hotel (1998), cu Christopher Walken, Willem Dafoe, and Asia Argento. Primul dintre ele a fost un eveniment unic în istorie când un roman a fost lansat simultan atât în formă tipărită, cât și în format cinematografic și ca joc interactiv pe CD-ROM. Neuromantul, după ce a fost îndelung regândit pentru film, a avut o tentativă de adaptare în 2007,, apoi în 2010, în final intrând în faza de pre-producție în mai 2011, așteptându-se ca filmările să fie finalizate în 2012.. Contele Zero a fost la un moment dat dezvoltat ca The Zen Differential cu regizorul Michael Mann, iar al treilea roman din trilogia Sprawl, Mona Lisa Overdrive, a fost și el selectat și cumpărat. O adaptare anime a romanului Idoru a fost anunțată în 2006, iar Pattern Recognition se afla pe masa regizorului Peter Weir, deși, conform spuselor lui Gibson, acest regizor nu mai face parte din proiect.Televiziunea a fost o altă arenă în care s-a aflat Gibson; a scris, împreună cu prietenul său Tom Maddox, episoadele din X-Files: „Kill Switch” și „First Person Shooter”, lansate în Statele Unite la 20th Century Fox în 1998 și 2000. În 1998, a contribuit cu introducerea la publicația Art of the X-Files. Gibson a apărut pe ecran în serialul TV Wild Palms la rugămintea creatorului Bruce Wagner. Regizorul Oliver Stone a împrumutat mult din romanele lui Gibson pentru serial, și după anularea acestuia Gibson a scris un articol, „Where The Holograms Go” pentru publicația Wild Palms Reader. A Acceptat un alt rol în 2002, alături de Douglas Coupland în filmul de scurt metraj Mon Amour Mon Parapluie în care cei doi jucau rolul unor filozofi. În afară de filmele de ficțiune, , Gibson a fost personajul principal al documentarului biografic produs de Mark Neale în 2000 denumit Nu există hărți pentru aceste teritorii. Filmul îl urmărește pe Gibson într-o călătorie prin America, în timp ce discută despre diverse aspecte ale vieții lui, despre cariera literară  și interpretările culturale. În documentar apar interviuri cu Jack Womack și Bruce Sterling, ca și recitări din Neuromantul în interpretarea lui Bono și The Edge.
Gibson a contribuit cu texte pentru mai multe spectacole. În octombrie 1989, Gibson a scris un asemenea text împreună cu renumitul sculptor Robert Longo, cel care avea să devină mai târziu regizor al filmului Johnny Mnemonic intitulat Dream Jumbo: Working the Absolutes, care a fost interpretat la Royce Hall, universitatea din Los Angeles, California. Trei ani mai târziu, Gibson a scris textul pentru „Memory Palace”, un spectacol al grupului teatral La Fura dels Baus la Art Futura '92, Barcelona, în care erau prezentate opere vizuale de Karl Sims, Rebecca Allen, Mark Pellington cu muzică de Peter Gabriel și alții. Aici, la Art Futura '92,  Gibson l-a întâlnit pe Charlie Athanas, care avea să fie mai târziu dramaturg și designer „cyber” la adaptarea lucrării „Burning Chrome” (de către Steve Pickering și Charley Sherman) pentru scena teatrală din Chicago. Ultima contribuție a lui Gibson a fost în 1997, o colaborare cu trupa de dans contemporan Holy Body Tattoo, trupă din Vancouver aclamată de critică, aparținând lui Christopher Halcrow, prieten cu Gibson, care avea să devină un cunoscut webmaster.În 1990, Gibson a contribuit la „Visionary San Francisco”, o expoziție de la Muzeul de Artă Modernă din San Francisco, în perioada 14 iunie - 26 august. A scris o povestire, „Skinner's Room”, a cărei acțiune se petrece într-un San Francisco aflat în ruină, în care podul San Francisco – Oakland Bay Bridge fusese închis și acaparat de cei fără adăpost – stare de lucruri descrisă mai apoi de Gibson în trilogia Bridge. Povestea a inspirat contribuția la expoziție a arhitecților Ming Fung și Craig Hodgetts, care și-au imaginat un San Francisco în care cei bogați trăiesc în turnuri cu înaltă tehnologie, alimentate solar, care privesc peste un oraș neîngrijit cu un pod în ruină. Expoziția arhitecților prezenta pe ecran o prezentare video a lui Gibson discutând despre viitor și citind din „Skinner's Room”. The New York Times a lăudat expoziția ca pe „unul dintre cele mai ambițioase și admirabile eforturi de a prezenta domeniul arhitectonic pe care muzeele din această țară le-au organizat în ultimii zece ani”, în ciuda faptului că s-a referit la interpretarea lui Ming și Hodgetts drept „puternică, dar tristă și ușor cinică”. O versiune ușor modificată a povestirii a fost publicată un an mai târziu în Omni.O lucrare deosebit de bine primită a lui Gibson a fost Agrippa (o carte a morților) (1992), un poem semi-autobiografic electronic de 300 de rânduri, un proiect în colaborare cu artistul Dennis Ashbaugh și editorul Kevin Begos, Jr. Textul lui Gibson trata natura eterică a amintirilor (titlul se referă la un album de fotografii) și a fost publicat inițial pe o dischetă de 3 1/2 inch încastrată în coperta albumului de grafică a lui Ashbaugh (ale cărui imagini trebuiau să se degradeze după deschiderea albumului și expunerea lor la lumina solară — lucru care nu s-a întâmplat, totuși). Gibson a comentat că albumul lui Ashbaugh „a avut până la urmă o dischetă ce se auto-distrugea pe măsură ce afișa textul.” Contrar numeroaselor zvonuri, dischetele nu au fost niciodată „sparte” de hackeri; poemul a fost transcris manual  după o videocasetă filmată la o prezentare din Manhattan în decembrie 1992 și a fost lansat pe BBS-ul MindVox a doua zi; acesta este textul ce se află acum pe Internet.Agrippa (o carte a morților) a fost tradus și în românește de Mihai Samoilă și publicat în septembrie 1995 în revista Alternativ SF din Iași, a cărei realizator era împreună cu Michael Haulică.
Gibson a contribuit sporadic cu articole non-fiction la diverse jurnale. Articole de mai mare întindere a scris pentru revista Wired, The New York Times, The Observer, Addicted to Noise, New York Times Magazine, Rolling Stone și Details Magazine. Prima lui lucrare importantă de non-fiction a fost articolul „Disneyland sub amenințarea pedepsei cu moartea” care trata subiectul orașului-stat Singapore, din cauza căruia publicația Wired a fost interzisă în țară  și a atras un răspuns foarte critic. De asemenea, acest text a apărut în românește, în traducerea lui Mihai Samoilă, în revista Alternativ SF în septembrie 1995. Gibson a început să scrie un blog în ianuarie 2003, în care își expunea impresiile asupra romanului în lucru Pattern Recognition, dar s-a oprit în septembrie de teamă să aibă un efect negativ asupra procesului de creație. Gibson a reînceput să scrie în blog în octombrie 2004, în timp ce lucra la romanul Spook Country – și ceva mai puțin în timpul conceperii romanului Zero History – postând frecvent scurte fragmente din lucrări. Blog-ul a fost părăsit în iulie 2009, după ce scriitorul a început să scrie intens pe Twitter sub pseudonimul „GreatDismal”.
Lăudat de Steven Poole de la The Guardian în 1999 ca fiind „probabil cel mai important romancier al ultimilor 20 de ani” ca influență, Gibson a fost recunoscut de critică încă de la romanul lui de debut, Neuromantul. Romanul a câștigat trei premii majore de științifico-fantastic (Nebula, Philip K. Dick și Hugo), o realizare fără precedent descrisă de Mail & Guardian ca „versiunea SF a câștigării simultane a premiului Goncourt, Booker și Pulitzer”. Neuromantul a căpătat o atenție fără precedent din partea criticii și a publicului din afara mișcării științifico-fantastic, ca „o evocare a vieții de la sfârșitul  anilor '80”, deși The Observer nota că „a fost nevoie de 10 ani ca să fie remarcat de The New York Times.”Opera lui Gibson a beneficiat și de atenție internațională  din partea unei audiențe care nu era limitată la SF, după cum spunea Laura Miller, „cititorii descopereau reflecții profetice uluitoare asupra vieții contemporane în scenariile sale fantastice și deseori de-a dreptul paranoide.” Criticii îi situează opera în contextul post-industrialismului; David Brande o numea „oglindă a relațiilor pe scară largă tehno-sociale de astăzi”, și o narațiune a versiunii postmoderne a culturii de consum. Este lăudată de critici pentru descrierea „capitalismului târziu” și pentru „reinterpretarea subiectivității, a conștiinței umane și a comportamentului puse recent în dilemă de către tehnologie.” Tatiani Rapatzikou, în The Literary Encyclopedia, îl numește pe Gibson drept „unul dintre cei mai aclamați scriitori nord-americani de științifico-fantastic”.
Povestirile lui Gibson de la începuturi sunt caracterizate de Rapatzikou în The Literary Encyclopedia drept un factor efectiv de „renovare” a științifico-fantastic-ului, un gen considerat la acea vreme „nesemnificativ”, influențând prin estetica sa postmodernă dezvoltarea de noi perspective în studiul științifico-fantastic. După cum spunea producătorul de film Marianne Trench, viziunile lui Gibson „au scos scântei din lumea reală” și „au schimbat felul în care oamenii gândesc și vorbesc” într-o manieră fără precedent în literatura științifico-fantastic. Apariția romanului Neuromantul în 1984 a atins un punct nevralgic al culturii, făcându-l pe Larry McCaffery să îi recunoască lui Gibson meritul de a fi lansat mișcarea cyberpunk, ca „scriitor de importanță unică, original și cu har, cea a făcut întreaga mișcare să pară a fi originală și cu har.”[VII] Pe lângă rolul crucial jucat în cyberpunk și steampunk, operele de ficțiune a lui Gibson au fost caracterizate de istoriograful Dwayne A. Day drept unele dintre cele mai bune exemple de SF spațial (sau „SF solar”) și „probabil singurele care se ridică deasupra simplei nevoi de escapadă și care te provoacă la meditație”.
Primele romane ale lui Gibson au fost, după The Observer, „preluate de generația slacker și hacker în devenire ca pe un fel hartă rutieră”. 
Prin romanele sale, termeni ca cyberspațiu, netsurfing, ICE, jacking in și implanturi neurale au intrat în vocabularul popular, ca și concepte de felul „conștiință de rețea”, „interacțiune virtuală” și „matrix”. În „Burning Chrome” (1982), el a inventat termenul cyberspațiu,[V] referindu-se la „halucinația în masă” a rețelelor computerizate. Prin folosirea lui în Neuromantul, termenul a câștigat atâta recunoaștere încât a devenit practic definiția World Wide Web în anii '90. Artistul Dike Blair comenta că descrierile lui Gibson „ilustrează atmosfera umană din jurul tehnologiei și nu ingineria ei.”Opera lui Gibson a influențat câțiva muzicieni celebri: referințe la lucrările sale apar în muzica lui Stuart Hamm,[II] Billy Idol,[III] Warren Zevon,[IV] Deltron 3030, Straylight Run (al cărui nume derivă dintr-un pasaj din Neuromantul) and Sonic Youth. Albumul Zooropa al grupului U2 a fost profund influențat de Neuromantul, și formația avea de gând la un moment dat să ruleze textul romanului Neuromantul pe un ecran deasupra lor într-un turneu, deși asta nu s-a mai întâmplat. Grupul a furnizat însă muzica de fundal pentru versiunea audio a cărții Neuromantul și a apărut în documentarul biografic al lui Gibson. El i-a răsplătit scriind un articol despre turneul Vertigo în revista Wired, în numărul din august 2005. Grupul Zeromancer își trage numele din Neuromantul.Filmul Matrix (1999) s-a inspirat pentru titlu, personaje și elemente de acțiune din trilogia Sprawl. Personajele Neo și Trinity din Matrix seamă cu Bobby Newmark (Contele Zero) și Molly Millions („Johnny Mnemonic”, Neuromantul). Ca și Turner, protagonist al romanului Contele Zero, personajele din Matrix downloadează instrucțiuni (ca să piloteze un elicopter  și să învețe kung fu) direct în creier, iar în Neuromantul ca și în Matrix se întâlnesc inteligențe artificiale care încearcă să se elibereze de sub controlul uman. Criticii au descoperit asemănări marcante între atmosfera din Neuromantul și cea a filmului. În ciuda reticenței lui de a viziona filmul la lansare, Gibson l-a descris mai târziu ca „artefactul suprem al cyberpunk-ului.” În 2008, el a primit diplome de onoare de la universitățile Simon Fraser și Coastal Carolina,
 și a fost inclus în științifico-fantastic Hall of Fame de prietenul și colaboratorul lui, Jack Womack.
În Neuromantul, Gibson a folosit pentru prima dată termenul „matrix” pentru a se referi la experiența vizualizată a Internetului, cu doi ani înainte ca acesta să apară la începutul anilor '80 din rețeaua de calculatoare realizată în anii '70. Astfel, Gibson și-a imaginat o rețea de comunicații globală cu ani înainte de apariția World Wide Web, deși conceptul mai fusese imaginat și de alți scriitori de SF mai înainte.[VI][VII] La vremea când scria „Burning Chrome”, Gibson „a avut o bănuială că Internetul va schimba lucrurile, în aceeași măsură în care a făcut-o și automobilul.” În 1995, el a descris apariția, evoluția și dezvoltarea Internetului ca „una dintre cele mai fascinante și fără precedent realizări umane ale secolului”, un nou tip de civilizație care este – din punctul de vedere al importanței — la egalitate cu apariția orașelor, și în 2000 a prezis că va duce la dispariția statelor naționale.Comentatorii recunosc că influența lui Gibson asupra dezvoltării rețelei Web depășește nivelul de previziune; el este recunoscut drept creatorul iconografiei erei informaționale, cu mult înainte ca Internetul să fi fost recunoscut de mainstream. Gibson a introdus, în Neuromantul,  noțiunea de „păpușă vie” și a inventat conceptul fenomenului de „sex virtual”. Influența sa asupra pionierilor artei digitale este recunoscută, și deține un doctorat onorific de la instituția Parsons The New School for Design. Steven Poole declară că, în trilogia Sprawl, Gibson „a pus bazele conceptuale ale creșterii explozive a mediilor virtuale din jocurile video și Web”. În postfața ediției din 2000 a romanului Neuromantul, Jack Womack sugerează că viziunea lui Gibson asupra cyberspațiului ar putea să fi inspirat direcția de dezvoltare a Internetului, după publicarea romanului în 1984, întrebând „ce-ar fi dacă actul de a scrie o idee ar avea ca rezultat, de fapt, materializarea ei?”
Tatiani G. Rapatzikou, expert în literatura lui Gibson, comenta, în Motive gotice în ficțiunea lui William Gibson, asupra originii noțiunii de cyberspațiu: „Viziunea lui Gibson, generată de apariția graficii computerizate și prezentată în creația sa drept «matrix», i-a apărut privind niște adolescenți care se distrau într-o sală de jocuri video. Încordarea lor fizică și interpretarea realistică a imaginilor afișate pe monitor – de parcă ar fi existat cu adevărat un spațiu dincolo de ecran — era un exemplu evident al manipulării realității prin intermediul reprezentării ei simbolice.” În trilogiile Sprawl și Bridge, Gibson este unul dintre primii observatori ai fenomenului structurării socio-spațiale a orașelor în era informațională. Totuși, nu toate reacțiile la viziunea lui Gibson au fost pozitive; pionierul realității virtuale, Mark Pesce, deși recunoaște marea influență asupra lui și faptul că „nici un alt scriitor nu a oferit un model mai elocvent comunității hacker-ilor,” spune despre ideile lui Gibson că sunt „fantezii de adolescent despre violență și experiențe metafizice.” În Pattern Recognition, acțiunea se țese în jurul unor secvențe de film postate anonim în diverse locuri de pe Internet. Personajele fac speculații despre identitatea producătorului filmului, motivele și metodele sale, discutând pe mai multe website-uri, anticipând fenomenul Lonelygirl15 din 2006. Cu toate acestea, Gibson nu a recunoscut faptul că fenomenul Lonelygirl15 s-ar fi datorat influenței sale. Alt fenomen anticipat de Gibson este apariția programelor de reality-tv, de exemplu în Virtual Light, în care este prezentată o versiune satirică a programului de televiziune COPS.
Gibson a respins toate acuzațiile de profeție, pentru că nu a avut niciodată un sentiment special față de calculatoare; până în 1996, nu a avut nici adresă email și nici modem, lucru pe care îl explică prin dorința lui de a evita corespondența și comunicarea, pentru a nu fi tulburat de la scris. Primul lui contact cu un website s-a petrecut pe când scria Idoru, convins fiind de un creator de pagini web, Chris Halcrow, să-i permită să-i construiască unul. O anecdotă deseori spusă în enclavele cyber-culturale și mediile academice povestește că Neuromantul a fost compus pe o mașină de scris; autorul a confirmat faptul că romanul a fost dactilografiat pe o mașină de scris portabilă, marca Hermes, model 1927, de culoare măslinie, care i se părea „tipul de instrument pe care l-ar fi folosit Ernest Hemingway în călătorii”.[VIII] În 2007, el a declarat: „Am un PowerBook G4 din 2005, cu memorie de 1 GB și router wireless. Asta e. Nu sunt dintre aceia care dețin aparatură de avangardă. De fapt, niciodată nu am fost foarte interesat de calculatoare. Nu mă uit la ele; mă uit la felul în care se comportă oamenii în preajma lor. Acest lucru a devenit mai dificil astăzi, pentru că totul se află acum în preajma lor”.
Olsen, Lance (1992). William Gibson. San Bernardino: Borgo Press. ISBN 1-55742-198-6. OCLC 27254726. 
Cavallaro, Dani (2000). Cyberpunk and Cyberculture: științifico-fantastic and the Work of William Gibson. London: Athlone Press. ISBN 978-0-485-00607-0. OCLC 43751735. 
Tatsumi, Takayuki (2006). Full Metal Apache: Transactions between Cyberpunk Japan and Avant-Pop America. Durham: Duke University Press. ISBN 978-0-8223-3774-4. OCLC 63125607. 
Yoke, Carl B. (2007). The Cultural Influences of William Gibson, the "Father" of Cyberpunk științifico-fantastic. Lewiston, New York: Edwin Mellen Pr. ISBN 978-0-7734-5467-5. OCLC 173809083.
William Gibson (GreatDismal) pe TwitterMateriale de referințăBibliografia de la Centrul pentru Limbă și Literatură al Universității Athabasca
William Gibson la Internet Speculative Fiction Database (inclusiv bibliografia selectivă a interviurilor)

William Hanna (n. 14 iulie 1910, Melrose, New Mexico – d. 22 martie 2001, Los Angeles, California) a fost un animator, scenarist și producător de desene animate american de origine irlandeză, ale cărui personaje au fost urmărite de milioane de fani din întreaga lume o mare parte a secolului al XX-lea. În copilărie, familia lui s-a mutat des, dar în cele din urmă s-a stabilit în anul 1919 în Compton, California. Acolo a devenit cercetaș „vultur”. A absolvit Liceul Compton în 1928 și a urmat pentru scurt timp cursuri la Compton City College, dar a renunțat la studii când a început marea criză economică.
După ce în primele luni ale crizei a prestat munci ocazionale, Hanna s-a angajat în 1930 la studioul de animație Harman și Ising. În perioada anilor 1930 s-a perfecționat și s-a remarcat lucrând la desene animate cum ar fi Căpitanul și copiii. În 1937, în timp ce lucra la studiourile Metro-Goldwyn-Mayer (MGM), Hanna l-a întâlnit pe Joseph Barbera, iar cei doi au început să colaboreze, proiectul lor cel mai cunoscut fiind Tom și Jerry. În 1957 au fondat Hanna-Barbera Productions, Inc., care a devenit unul din cele mai de succes studiouri de desene animate, producând seriale animate precum Familia Flintstone, The Huckleberry Hound Show, Familia Jetson, Scooby-Doo, Ștrumfii, și Ursul Yogi. În 1967 Hanna–Barbera a fost achiziționată de către Taft Broadcasting pentru suma de 12 milioane de dolari, cei doi rămânând însă conducătorii companiei până în 1991, an în care studioul a fost vândut companiei Turner Broadcasting System, care, la rândul ei, a fuzionat în 1996 cu Time Warner, deținătorii companiei Warner Bros., primul angajator al lui Hanna. Hanna și Barbera au rămas pe post de consilieri.
Hanna și Barbera au câștigat șapte Premii Oscar și opt Premii Emmy. Desenele lor animate au devenit simboluri culturale, fiind vizionate la nivel global de peste 300 de milioane de persoane și fiind traduse în peste 20 de limbi. Personajele acestor producții au fost folosite și în scop comercial, în domenii precum vânzarea de filme, cărți și jucării.
William Hanna s-a născut la data de 14 iulie 1910 în satul american Melrose din New Mexico, ca al treilea copil al cuplului William John și Avice Joyce (Denby) Hanna. A avut șase surori, și, deși era singurul fiu, Hanna a declarat că în casa lor nu a existat vreodată vreun război între sexe sau vreo rivalitate. Hanna și-a descris familia ca fiind „o familie de irlandezi americani plină de viață”. Tatăl său era șef al unei echipe de construcții de căi ferate, dar care lucra și la construcția sistemelor de apă și canalizare de pe întreg teritoriul de vest al Americii, fapt pentru care familia trebuia să se mute des. La vârsta de trei ani s-a mutat împreună cu familia în Baker City, Oregon, unde tatăl său lucra la construirea barajului Balm Creek. Aici Hanna a dezvoltat o pasiune pentru activitățile în aer liber. În 1917 s-au mutat în San Pedro, California după ce locuiseră o perioadă de timp în Logan, Utah. În următorii doi ani s-au mutat de mai multe ori până s-au stabilit definitiv în Watts, California în 1919. Aici, în 1922, Hanna s-a alăturat cercetașilor. A urmat cursurile Liceului Compton din 1925 până în 1928, unde a cântat la saxofon într-o formație de muzică de dans. Această pasiune pentru muzică l-a ajutat și în cariera sa de animator, când a colaborat la scrierea unor cântece pentru filmele de desene animate, de exemplu tema muzicală a serialului Familia Flinstone. Hanna a devenit cercetaș vultur de tânăr și a rămas activ pe tot parcursul vieții sale. La maturitate a devenit cercetaș șef și a fost decorat de organizația de cercetași americani Boy Scouts of America cu așa-numitul Distinguished Eagle Scout Award (română Premiul distinșilor cercetași vulturi) în 1985. Deși Hanna a primit multe distincții privind cariera sa de animator, acesta a fost premiul care l-a făcut să se simtă cel mai mândru. Printre celelalte pasiuni ale sale se mai numărau nautismul și cântatul într-un cvartet tip „barbershop”. A studiat atât jurnalismul cât și ingineria structurală la Compton City College, dar a renunțat la studii din cauza marii crize economice. La data de 7 august 1936 s-a căsătorit cu Violet Blanch Wogatzke, alături de care a avut doi copii, David William și Bonnie Jean, și șapte nepoți. În 1996, cu ajutorul scriitorului Tom Ito din Los Angeles și-a publicat autobiografia (Joe Barbera și-o publicase cu doi ani înainte).
După ce a renunțat la facultate, Hanna a profesat pentru scurt timp ca inginer constructor participând, de exemplu, la construirea Teatrului Pantages din Hollywood. A fost concediat în timpul marii crize economice, dar și-a găsit un alt loc de muncă la o spălătorie auto. Prietenul uneia dintre surori l-a încurajat să depună o cerere de angajare la firma Pacific Art and Title, care producea inserte pentru filme, care i-a și fost acceptată. În timp ce lucra acolo, a devenit evident faptul că este un desenator talentat, iar în 1930 s-a angajat la studiourile de animație Harman și Ising, care creaseră seriile Looney Tunes și Merrie Melodies. Deși nu avea pregătire în domeniu, Hanna a devenit în scurt timp șeful secției „Desen și culoare”. Acolo, în afară de faptul că desena, scria versuri și compunea cântece. În primii ani ai săi la Harman și Ising, studioul îl avea ca partener pe Leon Schlesinger de la firma Pacific Title and Art, care vindea filmele animate produse de către Harman-Ising prin firma Warner Bros. Când Hugh Harman și Rudolph Ising au decis să renunțe la colaborarea cu Schlesinger și au început în 1933 să producă filme animate pentru Metro-Goldwyn-Mayer (MGM), Hanna a fost unul din angajații care i-au urmat. A semnat pentru un salariu săptămânal de 175 $ plus alte facilități, iar în 1934 a cumpărat un teren în Valea San Fernando, teren care includea 5 acri (cca 2 hectare) plantați cu nuci. L-a schimbat cu un lot din Sherman Oaks când și-a dat seama că era prea departe de serviciu. Pe acest teren și-a construit o casă în care a locuit vreme de peste 50 de ani.I s-a acordat posibilitatea să regizeze primul său desen animat în 1936, intitulat To Spring, parte a seriei Happy Harmonies produsă de Harman-Ising. În următorul an, MGM a decis să pună capăt parteneriatului cu Harman-Ising și să lanseze producții proprii. Hanna a fost printre primii oameni pe care MGM i-a angajat pentru noul lor studio de desene animate. Între anii 1938–1939 a fost regizor principal al seriei Căpitanul și copiii, bazată pe banda desenată omonimă (o variantă a seriei Katzenjammer Kids, rezultat al unui proces din 1914). Seria nu a avut succes, fiind chiar anulată, iar Hanna a fost retrogradat pe postul de scenarist. Masa sa de lucru la MGM era față în față cu cea a lui Joseph Barbera, care înainte lucrase pentru TerryToons, iar cei doi și-au dat repede seama că pot face echipă bună. Până în 1939 au pus bazele unui parteneriat care a durat timp de 50 de ani. Hanna și Barbera au lucrat împreună cu regizorul de desene animate Tex Avery, care îi crease pe Daffy Duck și Bugs Bunny pentru Warner Bros. și regiza filmele animate cu Droopy la MGM.
În 1940, Hanna și Barbera au colaborat la regizarea filmului Motanul e pus pe liber, care ulterior a fost nominalizat la Premiul Oscar pentru cel mai bun scurt metraj animat. În ciuda succesului, studioul dorea un portofoliu de desene mai diversificat, așa că șeful celor doi, Fred Quimby, nu a mai dorit să producă în continuare și mai multe animații cu șoarecele și pisica. Surprinși de succesul filmului Motanul e pus pe liber, cei doi au ignorat opoziția lui Quimby și au continuat să dezvolte personajele, chiar dacă în tot acest timp Hanna dorea să se întoarcă la studiourile lui Ising, față de care nutrea un sentiment de profundă loialitate. Când Hanna și Barbera s-au întâlnit cu Quimby, acesta din urmă a descoperit că deși Ising își arogase meritul pentru producerea peliculei Motanul e pus pe liber, nu avusese nicio contribuție la crearea acesteia. Drept urmare, Quimby le-a dat permisiunea celor doi să-și continue ideea cu șoarecele și pisica, iar rezultatul a fost cea mai celebră creație, Tom și Jerry.Având personajele inspirate, cu mici diferențe, din cele din Motanul e pus pe liber, seria se centrează în jurul lui Jerry, șoarecele enervant care se ceartă mai mereu cu prietenul său felin, Tom. În legătură cu celebrul desen animat, Hanna a afirmat că au ales tema șoarecelui și a pisicii, întrucât: „Știam că vom avea nevoie de două personaje. Ne-am gândit că avem nevoie de conflict, urmăriri și acțiune. O pisică care urmărește un șoarece ni s-a părut o idee bună, simplă.” Personajele astfel modificate au apărut pentru prima dată în scurtmetrajul Gustarea de la miezul nopții din 1941, pentru ca în următorii 17 ani, cei doi animatori să se ocupe aproape în exclusivitate de Tom și Jerry, regizând peste 114 scurtmetraje, care aveau la bază acțiunea și mai puțin dialogul. În timpul celui de-al Doilea Război Mondial au produs desene animate pentru antrenarea soldaților. În ciuda popularității sale, Tom și Jerry a fost des criticat ca fiind excesiv de violent, însă, cu toate acestea, seria a câștigat primul său Premiu Oscar pentru cel de-al 11-lea desen animat, „The Yankee Doodle Mouse” (1943) — o aventură de război—, și a mai fost nominalizată în cadrul acelorași premii de 14 ori, din care a câștigat 7 distincții. Niciun desen animat bazat pe aceleași personaje nu a câștigat mai multe premii, și nici alte serii cu același personaj. Tom și Jerry au apărut în mai multe dintre filmele cu actori ale studioului MGM, cum ar fi de pildă Anchors Aweigh (1945) și Invitation to the Dance (1956) cu Gene Kelly și Dangerous When Wet (1953) cu Esther Williams.Quimby a ridicat toate premiile Oscar fără să-i invite pe Hanna și Barbera pe scenă, iar desenele au fost lansate cu Quimby menționat ca singur producător, aceeași practică pentru care el însuși îl criticase pe Ising. Când Quimby s-a pensionat în 1955, Hanna și Barbera au fost numiți la conducerea secției de desene animate a MGM. În momentul în care veniturile studioului au început să scadă din cauza concurenței făcută de televiziune, MGM și-a dat seama că redifuzarea desenelor mai vechi era mult mai profitabilă decât producerea altora noi, drept pentru care, în 1957, compania i-a ordonat directorului economic al lui Hanna și Barbera să lichideze secția de desene animate și să-i concedieze pe angajați prin telefon. Hanna și Barbera nu au înțeles decizia, mai ales că seria avusese un real succes.
Pe parcursul ultimului an la MGM, Hanna s-a implicat în televiziune, formând compania Shield Production (care a avut viață scurtă) împreună cu prietenul lui, animatorul Jay Ward,  creatorul serialului Rabbit Crusader. Parteneriatul lor s-a încheiat repede, iar în 1957 Hanna a făcut din nou echipă cu fostul său partener Joseph Barbera în vederea producerii desenelor animate pentru televiziune și cinematografe. Cei doi au contribuit cu aptitudini diferite în cadrul companiei, Barbera având talent la scrisul gagurilor și la desenat pe când Hanna avea talent la construcția narațiunii, găsirea momentului potrivit pentru introducerea unei acțiuni și recrutarea celor mai buni artiști. Deciziile importante de afaceri erau luate de ambii parteneri, iar titlul de președinte revenea fiecăruia prin rotație, o dată la un an. Întâietatea numelui lui Hanna în denumirea companiei a fost decisă de o aruncare cu banul, numele inițial al studioului fiind H-B Enterprises, mai târziu schimbat în Hanna–Barbera Productions.Primul serial lansat de noua companie a fost The Ruff & Reddy Show, în care este redată prietenia dintre un câine și o pisică. În ciuda criticilor lipsite de entuziasm pentru primul lor film cinematografic, Loopy De Loop, Hanna și Barbera au scos pe piață două seriale de televiziune de succes: The Huckleberry Hound Show și The Yogi Bear Show. Conform unui sondaj realizat în anul 1960, jumătate dintre cei care urmăreau serialul erau adulți. Acest lucru a determinat compania să creeze un nou serial de desene animate, Familia Flintstone, o parodie a serialului The Honeymooners, care prezintă viața de zi cu zi a unei familii din Epoca de piatră înconjurată de aparate de uz casnic, animale vorbitoare și invitați celebri. Vizionat atât de adulți cât și de copii, acesta a devenit primul desen animat difuzat la ore de vârf ce s-a transformat într-un mare succes, fiind totodată și cel mai longeviv (până la doborârea recordului de către Familia Simpson în 1997). Expresia „yabba dabba doo”, rostită de Fred Flinstone, a intrat în limbajul de zi cu zi al limbii engleze, iar serialul a propulsat studioul în vârful domeniului desenelor animate televizate. Îndemnată de succesul acestui film serial, compania a creat și produs Familia Jetson — o variantă a Familiei Flintsone — a cărui acțiune se petrece în spațiu, în viitor. Deși ambele seriale au reapărut pe ecranele de televiziune în anii 1970 și 1980, Familia Flintstone a avut de departe cel mai mare succes la public.
La sfârșitul anilor '60, Hanna–Barbera Productions era cel mai de succes studio de desene animate. Studioul a lansat de-a lungul anilor peste 3000 de episoade de câte o jumătate de oră. Printre cele mai mult de 100 de serii de desene animate și programe speciale pe care le-a produs se numără: Atom Ant, Augie Doggie și Doggie Daddy (o copie a seriei Spike și Tyke aparținând MGM), Jonny Quest, Josie și Pisicile, Magilla Gorilla, Pixie și Dixie și Mr. Jinks, Quick Draw McGraw și Top Cat. Cu toate că Top Cat se bazează pe personajul Sgt. Bilko jucat de Phil Silvers, s-a afirmat greșit că Sgt. Bilko ar fi servit ca inspirație pentru Ursul Yogi. Studioul The Hanna–Barbera a mai produs Scooby-Doo (1969–1986) și Ștrumfii (1981–1989), dar și filme de desene animate bazate pe poveștile Alice în țara minunilor, Jack și vrejul de fasole, Cyrano de Bergerac, precum și filmul de lungmetraj Miracolul prieteniei (1973).În ciuda popularității desenelor în anii '60, artiștii nu le agreau. Programele de televiziune aveau bugete mai mici decât filmele de desene animate cinematografice, iar această realitate economică a dus la închiderea multor studiouri de animație în anii '50 și '60, mulți oameni din domeniu pierzându-și locul de muncă. Hanna–Barbera a jucat un rol crucial în dezvoltarea animației limitate, care a dus la reducerea costurilor producerii programelor de televiziune, dar care sacrifica calitatea artistică. Hanna și Barbera experimentaseră cu aceste tehnici prima oară la începuturile serialului Tom și Jerry. Pentru a reduce costurile fiecărui episod, se punea accentul pe dialogul dintre personaje în detrimentul animației detaliate. iar numărul desenelor executate manual pentru un episod de aproximativ 7 minute a fost redus de la 14.000 la aproape 2.000. În plus, compania a implementat tehnici inovatoare cum ar fi cea a schimbării rapide a fundalului pentru a îmbunătăți vizionarea. Criticii nu au agreat trecerea de la animația bogată și detaliată la personaje plate (fără substanță) cu mișcări repetitive. Ca răspuns, Barbera a declarat că au avut de ales între a se adapta la bugetele pentru televiziune, care scăzuseră de la 35.000 de dolari pentru un episod de șapte minute cu Tom și Jerry la 2.700 de dolari pentru unul cu Ruff și Reddy, și a-și alege o altă meserie.Cu toate acestea, noul stil nu a limitat succesul desenelor animate, permițându-le celor doi să-și continue lucrul și oferind locuri de muncă unor oameni care altfel ar fi fost șomeri. Animația limitată a devenit standardul pentru desenele animate televizate și continuă să fie folosită și în ziua de azi în programe de televiziune ca Familia Simpson și South Park.În 1966, Hanna-Barbera Productions a fost vândută companiei Taft Broadcasting (redenumită Great American Communications în 1987) pentru suma de 12 milioane de dolari. Hanna și Barbera au rămas la conducerea companiei până în 1991, an în care aceasta a fost cumpărată de Turner Broadcasting System pentru o sumă estimată la 320 de milioane de dolari; la rându-i, firma din urmă a fuzionat în 1996 cu Time Warner, deținătoare a Warner Bros. Acest moment a reprezentat începutul unei colaborări strânse cu Cartoon Network, Hanna și Barbera continuând să-și consilieze fosta companie, dar lucrând în paralel și la crearea unor noi desene animate, cum ar fi seria The Cartoon Cartoon Show și ecranizările Familiei Flintstone (1994) și Scooby-Doo (2002).
Hanna a murit de cancer esofagian la 22 martie 2001 în North Hollywood, Los Angeles, California, și a fost îngropat în Cimitirul Ascension din Lake Forest, California. După moartea lui, Cartoon Network a difuzat la televiziune un segment de 20 de secunde, cu buline negre care trasau portretul lui Hanna, și următorul text: „Ne va fi dor de tine — Cartoon Network”.
Multe dintre desenele sale animate aveau ca temă prietenia strânsă și parteneriatul; această temă este evidentă la personajele Tom și Jerry, Ursul Yogy și Boo Boo, Fred Flintstone și Barney Rubble, Ruff și Reddy, familia Jetson și prietenii din Scooby-Doo, fiind probabil o reflecție a prieteniei strânse și a parteneriatului dintre Hanna și Barbera care a durat timp de aproape 60 de ani. Deși calitățile profesionale, punctele slabe și personalitățile lor se potriveau perfect, Hanna și Barbera făceau parte din cercuri sociale total diferite. În cercul de prieteni al lui Hanna se aflau în principal alți animatori, în timp ce lui Barbera îi plăcea societatea mondenă de la Hollywood. Prin împărțirea sarcinilor de serviciu se completau reciproc, dar nu aveau multe pasiuni în comun, din moment ce Hanna era interesat de activitățile în aer liber, iar lui Barbera îi plăceau plajele, mâncarea bună și băuturile fine. Cu toate acestea, în timpul parteneriatului din care s-au născut peste 2.000 de personaje animate, Hanna și Barbera s-au contrazis foarte rar. Barbera afirma următoarele: „Ne înțelegeam perfect reciproc, și fiecare avea un respect profund pentru munca celuilalt.”Hanna este considerat a fi unul dintre cei mai mari animatori din toate timpurile, la același nivel cu Tex Avery. Hanna și Barbera au fost printre primii animatori care și-au dat seama de potențialul enorm pe care îl reprezenta televiziunea și care s-au adaptat perfect schimbărilor pe care aceasta le-a adus industriei. Leonard Maltin a spus că echipa Hanna–Barbera „[probabil că] deține recordul pentru producerea desenelor animate de înaltă calitate folosind aceleași personaje an de an, fără pauză sau schimbări în rutină. Personajele lor sunt nu numai supervedete animate, dar și o parte iubită a culturii populare americane.” Cei doi sunt deseori considerați singurii rivali ai lui Walt Disney în arta creării desenelor animate. Hanna și Barbera au avut un impact de durată asupra desenelor animate televizate, ele aflându-se deseori în clasamentele celor mai bune din branșă. Multe dintre personajele create de ei au apărut în filme, cărți, jocuri și în alte produse, iar desenele lor animate au fost vizionate la nivel mondial de peste 300 de milioane de oameni și au fost traduse în mai mult de 20 de limbi. Peliculele nu au fost elogiate doar pentru animație, ci și pentru muzica lor, The Cat Concerto (română Concertul motanului) (1946) și Johann Mouse (română Johann șoarecele) (1952), fiind ambele câștigătoare ale Premiului Oscar și totodată numite „capodopere ale animației” — în mare parte datorită muzicii clasice.În total, cuplul Hanna–Barbera a câștigat șapte Premii Oscar și opt Premii Emmy, The Huckleberry Hound Show primind în 1960 primul Emmy acordat unui serial animat. Le-au mai fost înmânate Globul de Aur pentru realizări în televiziune (1960), Premiul Golden IKE — pionieri ai audiovizualului —, Premiul Iris—NATPE — Oamenii anului (1988) —, Premiul guvernatorilor Academiei Artelor Televiziunii și a Științei (1988), Premiul Jackie Coogan pentru contribuiții extraordinare aduse tinerilor prin divertisment în film (1988), Premiul Frederic W. Ziv pentru realizări deosebite în telecomunicații și radiodifuziune — a Conservatorului de Muzică din Cincinnati (1989) —, stea pe Hollywood Walk of Fame (1976), mai multe premii Annie și numeroase alte distincții care au dus la includerea lor în Television Hall of Fame în 1994. În martie 2005, Academia Artelor Televiziunii și a Științei, în colaborare cu Warner Bros. Animation, le-a dedicat un basorelief de bronz la Television Academy's Hall of Fame Plaza în North Hollywood.
Cawley, John; Jim Korkis (1990). The Encyclopedia of Cartoon Superstars: From a to (Almost Z) (în engleză). Las Vegas, NV: Pioneer. ISBN 1-55698-269-0. .
Erickson, Hal (1987). Television Cartoon Shows: An Illustrated Encyclopedia, 1949–1993 (în engleză). Jefferson City, NC: McFarland & Company. ISBN 0-7864-0029-3. .
Horn, Maurice (1980). The World Encyclopedia of Cartoons (în engleză). New York, NY: Chelsea House Publishing. ISBN 0-87754-088-8. .
Mallory, Michael (1987). Hanna Barbera Cartoons (în engleză). Englewood, NJ: Universe. ISBN 0-88363-108-3. .
Maltin, Leonard (1987). Of Mice and Magic: A History of American Animated Cartoons (în engleză). New York, NY: New American Library. ISBN 0-452-25993-2. .

Within Temptation este o formație olandeză de rock/metal simfonic, fondată în 1996 de către chitaristul Robert Westerholt și cântăreața Sharon den Adel. După ce obține un contract de management cu DSFA Records, grupul lansează două materiale discografice de metal gotic numite Enter (1997) și The Dance (1998) cu ajutorul cărora se afirmă în Benelux. Succesul comercial este obținut odată cu abordarea unui stil mai comercial și prin lansarea materialului Mother Earth (2000), care obține atât aprecierea publicului cât și a criticilor de specialitate.După mai multe schimbări de componență ce au avut loc în stagiunea 2001-2002, grupul revine cu un album de muzică metal simfonică intitulat The Silent Force (2004); acesta avea să-i ajute pe membrii Within Temptation să câștige mai multe trofee la gala Premiilor Muzicale Mondiale. În cea de-a doua jumătate a deceniului I Within Temptation a lansat The Heart of Everything, Black Symphony și An Acoustic Night at the Theatre, trei materiale discografice care au sporit popularitatea grupului la nivel internațional. Cel de-al cincilea album de studio al formației, numit The Unforgiving, a fost lansat în martie 2011 și s-a bucurat de succes critic și comercial. În 2012, Within Temptation și-a sărbătorit a cincisprezecea aniversare prin concertul Elements, de la arena Sportpaleis din Antwerp din Belgia.
Cel de-al șaselea album de-al lor, Hydra a fost lansat la 4 februarie 2014 în Statele Unite. La acesta au colaborat mai mulți cântăreți precum Tarja Turunen, Howard Jones, Dave Pirner și Xzibit. În prezent, formația înregistrează noi piese și se pregătește de turneul „Theater Tour” care va avea loc în Olanda. În 2014 au renunțat și la agenția de impresariat AT Productions semnând cu Martijn Swier, cu care au lucrat timp de mai mulți ani.
Fiind o formație recunoscută și apreciată pentru versatilitatea muzicală demonstrată (vedeți aici), Within Temptation a câștigat o serie de trofee și distincții (vedeți aici), iar materialele sale discografice au fost comercializate în peste 3 milioane de exemplare la nivel internațional.
Planurile chitaristului olandez Robert Westerholt cu privire la înființarea propriei formații apăreau pe parcursul anului 1992. Ulterior, în adolescență, tânărul muzician a urmat cursuri de chitară, la îndemnul părinților. Fiind influențat de muzica înregistrată de Tori Amos și Paradise Lost, Westerholt a început să compună propriile sale cântece, colegul său din liceu, claviaturistul Martijn Westerholt susținându-l îndeaproape. Cei doi instrumentiști au pus bazele unei formații numite The Circle, iar la finele anului 1992, primul lor disc a fost imprimat, purtând numele „Symphony No. 1”. La scurt timp însă, cântărețul grupului, Ernst van der Loo, și unul dintre chitariști, Arijan Groenedijk, au părăsit proiectul. Ulterior, interpreta Carmen van der Ploeg și basistul Ciro Palma se alăturau grupului, care avea să primească un contract de management; nefiind mulțumiți de clauzele acordului, câțiva dintre membrii formației au demisionat, iar grupul The Circle s-a desființat.Continuându-și studiile, Robert Westerholt a întâlnit-o la liceul pe tânăra cântăreață Sharon den Adel, în primăvara anului 1996. După ce a participat la una dintre repetițiile formației din care den Adel făcea parte, chitaristul i-a propus acesteia să i se alăture într-un nou proiect. Fiind completată de chitaristul Michiel Papenhove, claviaturistul Martijn Westerholt și bateristul Ivar de Graaf, formația a primit numele Within Temptation. După ce a organizat sesiuni de înregistrare în studiourile Moskou din orașul Utrecht, grupul a creat câteva discuri demonstrative. De îndată ce unul dintre discuri a ajuns la casa de discuri DSFA Records, cele două părți au semnat un contract de management. La o săptămână după obținerea contractului, componenții formației au început munca la primul material discografic.
După trei săptămâni de înregistrări și reorchestrări, primul album de studio al formației, intitulat Enter era finalizat. Într-un interviu acordat publicației olandeze Starfacts Robert Westerholt declara că procesul de imprimare a discului a fost „o experiență plăcută și foarte profesionistă”. Lansarea oficială a albumului Enter a avut loc la data de 7 aprilie 1997, fiind precedată de publicarea primului disc single al formației, intitulat „Restless”. Albumul a stârnit aprecierile criticilor de specialitate, care remarcau vocea „catifelată” a lui Sharon den Adel, dar și orchestrațiile specifice muzicii metal, influențată de stilurile gotic și simfonic. Recenzorii au aclamat dialogul vocal dintre Robert Westerholt (voce agresivă) și Sharon den Adel (soprană), „care te duc cu gândul la Theatre of Tragedy sau Orphanage, dar clapele și orchestrațiile ample conferă pieselor o tentă simfonică.”În prima parte a anului 2007 grupul concerta adesea împreună cu formația Orphanage, iar popularitatea lor creștea simțitor în Olanda. La data de 17 mai 1997 ansamblul Within Temptation era invitat să concerteze pe scena unuia dintre cele mai mari festivaluri de muzică metal din Olanda, Dynamo Open Air, care a avut loc în orașul Eindhoven. Atât Enter, cât și „Restless” au evoluat mediocru în clasamentele de specialitate din Olanda, neavând parte de promovare adiacentă lansării lor. Pe parcursul anului 1997, în timp ce formația susținea un turneu regional, basistul Ivar de Graaf a demisionat și a fost înlocuit de către Ciro Palma.La data de 21 iulie 1998 a început comercializarea unui nou material discografic, intitulat The Dance. Fiind un disc în format extended play, acesta conține câteva cântece noi precum „The Dance” sau „The Other Half (of Me)”, dar și versiuni remixate ale unor piese de pe albumul Enter: „Restless”, „Candles” și „Pearls of Light”. Pe parcursul anului 1999 formația și-a întrerupt seria de concerte, pentru a-și lansa propriul studio de înregistrări. La finele aceluiași an membrii Within Temptation începeau înregistrările pentru un nou album de studio.
Membrii grupului Within Temptation revin pe scenă în primăvara anului 2000, perioadă în care participă la câteva dintre cele mai importante festivaluri muzicale din Benelux: Waterpop, Bospop și Lowlands. Concomitent ei finalizau înregistrarea celui de-al doilea album de studio, intitulat Mother Earth; odată cu apariția acestui proiect, formația preferă o abordare mai melodioasă a metalului gotic, Robert Westerholt renunțând la pasajele vocale în favoarea cântăreței Sharon den Adel, al cărui glas era din ce în ce mai apreciat. Discul Mother Earth este lansat în decembrie 2000 în Benelux prin intermediul casei de discuri DSFA Records și primește recenzii extrem de favorabile din partea criticilor, publicația Allmusic concluzionând astfel: „[Mother Earth] este un album de reper, care a impus noi standarde pentru creativitate, muzicalitate și gust – nu numai pentru metal, ci și pentru toate celelalte genuri”. Mother Earth este numit „albumul lunii” de către revistele OOR, Aardschok și Music Maker, iar publicația Aloha vede în Within Temptation un grup în pragul afirmării. Calitatea discului este confirmată prin succesul comercial obținut, albumul ocupând constant cele mai înalte poziții în clasamentele de specialitate din Benelux; Mother Earth este certificat cu disc de platină în Olanda (70.000 de exemplare vândute) și disc de aur în Belgia (25.000 de copii comercializate).
Pe parcursul stagiunii 2001-2002 grupul concertează intens în Europa Continentală, una dintre cele mai de succes apariții fiind pe scena festivalului Pinkpop în fața a 100.000 de spectatori. În același timp erau extrase pe single compozițiile ritmate „Ice Queen” și „Mother Earth”, dar și balada „Our Farewell” — primele două menționate s-au bucurat de succes în clasamente, sporind popularitatea albumului de proveniență. Activitatea intensă a formației din perioada respectivă îi determină pe unii dintre membri să cedeze, astfel explicându-se frecventele schimbări de componență în urma cărora Ruud Jolie vine ca al doilea chitarist, Martijn Spierenburg ocupă postul de claviaturist, iar Stephen van Haestregt este numit bateristul proiectului. Martijn Westerholt, claviaturistul care a părăsit formația din cauza îmbolnăvirii de mononucleoză infecțioasă, avea să pune bazele propriului său proiect numit Delain la finele anului 2002. Pe parcursul anului 2003 membrii Within Temptation susțin un turneu european în compania formației britanice Paradise Lost și semnează un contract cu casa de discuri GUN Records; aceasta promovează intensiv albumul Mother Earth, care primește la scurt timp un certificat de aur în Germania pentru 100.000 de exemplare vândute. De asemenea, în primăvara anului 2003 era lansată pe disc single o preluare a șlagărului Running Up That Hill de Kate Bush, material discografic distribuit în exclusivitate în regiunea Benelux. Răsplata prestației muzicale de calitate a grupului este reprezentată de trofeele Conamus, The Silver Hard și Edison obținute, dar și de vânzările materialului Mother Earth, care se ridică la peste 750.000 de exemplare în Europa.
Pe parcursul anului 2004 membrii Within Temptation lucrează la înregistrarea celui de-al treilea album din cariera grupului; în vederea imprimării discului ei lucrează cu diverse studiouri din Belgia, Olanda și Suedia și fac o călătorie în Rusia pentru a înregistra alături de un cor și o orchestră formată din 80 de persoane. Avându-l ca producător principal pe Daniel Gibson, materialul The Silent Force reprezintă o îndepărtare a grupului de muzica metal în favoarea unui gen apropiat pop-rock-ului. Beneficiind de o promovare puternică din partea casei de discuri GUN Records, discul este lansat în noiembrie 2004 în Europa Continentală și se bucură de succes comercial instant — în trei săptămâni de la data publicării primește certificări de aur în Belgia, Olanda și Germania. De asemenea, promovarea proiectului s-a făcut prin extragerea pe single a pieselor „Stand My Ground”, „Memories” și „Angels”, trei compoziții intens apreciate de către public și totodată ocupante ale unor poziții înalte în clasamentele europene. Deși materialul The Silent Force este apreciat de fanii Within Temptation din Europa și a fost comercializat în peste 650.000 de exemplare, recenziile criticilor au fost mixte; în timp ce unii critici apreciau melodicitatea și dramatismul discului, alții blamau decizia grupului de a adopta un stil comercial, „apropiat de muzica pop”.Pe parcursul anului 2005 grupul concertează extensiv și are onoarea de a cânta în deschiderea câtorva dintre recitalurile susținute de formațiile Iron Maiden și Rammstein în Europa. Concomitent Within Temptation câștigă un trofeu la Premiile Muzicale Mondiale, categoria „Cel mai de succes artist olandez pe plan internațional”, triumfă la galele Conamus și Edison și primește o distincție la TMF Awards (vezi aici). De asemenea, în vara anului 2005 a semnat un contract de management cu casa de discuri Roadrunner Records, prin intermediul căruia compania s-a angajat să promoveze materialele discografice ale formației în Anglia, Australia și Japonia. La finele aceluiași se naște Eva Luna, fiica cuplului format din Sharon den Adel și Robert Westerholt, iar formația intră într-o perioadă de pauză; totuși, pe parcursul lui 2006 grupul susține participă la mai mult de 20 de festivaluri și începe înregistrările pentru un nou material discografic.
După un an de sesiuni de înregistrări, cel de-al patrulea album de studio semnat Within Temptation este lansat în martie 2007; purtând numele The Heart of Everything, discul a fost comercializat în Europa prin intermediul casei de discuri GUN Records, iar de promovarea pe plan internațional s-a ocupat compania Roadrunner Records. Materialul s-a bucurat de reacții favorabile din partea criticilor de specialitate, care-l numeau „[un disc] închegat ce conține, per total, o bună diversitate de cântece, linii melodice și interpretări vocale”, dar și pe plan comercial, peste 50.000 de exemplare fiind vândute în săptămâna lansării. Pentru a promova materialul The Heart of Everything, membrii Within Temptation lansează pe single piesa „What Have You Done”, un duet cu Keith Caputo, cântărețul formației americane Life of Agony. Compoziția cucerește rapid clasamentele din Europa și este asemuită de către critici cu hitul grupului Evanescence, „Bring Me to Life”. Următoarele cântece promovate, baladele „Frozen”, „All I Need”, „Forgiven” și compoziția ritmată „The Howling”, au beneficiat de sprijinul posturilor radio și au ocupat poziții medii în ierarhiile de specialitate din Benelux. Lansarea albumului The Heart of Everything în S.U.A. are loc în iulie 2007 și este susținută prin intermediul a două turnee, unul în compania formației italiene Lacuna Coil și unul pe cont propriu în toamna aceluiași an. Reîntorși în Europa, membrii Within Temptation aveau să încheie anul printr-o serie de concerte, dar și prin câștigarea câtorva premii, printre cele mai importante numărându-se distincția MTV EMA la categoria „Cel mai bun cântăreț olandez/belgian”, dar și un nou trofeu la Premiile Muzicale Mondiale, secțiunea „Cel mai de succes artist olandez pe plan internațional”.La data de 7 februarie 2008 formația Within Temptation susține la Rotterdam, în fața unui public format din 10.000 de persoane, un concert în compania orchestrei Metropole. Recitalul a fost filmat și lansat pe DVD în toamna aceluiași an; purtând numele Black Symphony, albumul s-a bucurat de aprecierea criticilor și de succes comercial. Pe parcursul stagiunii 2008-2009 grupul concertează intens în America de Sud și Europa, iar seria de recitaluri acustice este oprită în iunie 2009 datorită nașterii celui de-al doilea copil al cuplului format din Sharon den Adel și Robert Westerholt, un băiețel pe nume Robin Aiden. În toamna aceluiași formația lansează un nou album în concert, numit An Acoustic Night at the Theatre, pe care erau incluse versiuni acustice ale celor mai cunoscute piese înregistrate de Within Temptation. Pentru a promova materialul grupul imprimă o nouă piesă numită „Utopia”, care este lansată pe single și activează în clasamentele din Benelux și Elveția. La finele anului 2009 membrii Within Temptation au început să compună cântece pentru cel de-al cincilea album de studio, iar pe parcursul anului 2010 grupul a susținut o nouă serie de concerte acustice în Europa. Odată cu încheierea acestui turneu bateristul Stephen van Haestregt își făcea publică dorința de a părăsi Within Temptation prin intermediul unei scrisori deschise.
În cea de-a doua jumătate a anului 2010 grupul a înregistrat noul material discografic în compania unui bateristului suedez Nicka Hellenberg; în februarie 2011 Mike Coolen avea să devină toboșarul oficial al formației. Lansarea celui de-al cincilea album Within Temptation, intitulat The Unforgiving, a avut loc la finele lunii martie și a coincis cu venirea pe lume a celui de-al treilea copil al cântăreței Sharon den Adel, un băiețel pe nume Logan Arwin. Acesta este primul album conceptual al grupului, publicarea sa fiind susținută prin lansarea unei benzi desenate și a trei filme scurt-metraj. Discul s-a bucurat atât de aprecierea criticilor, care îl numeau „o veritabilă capodoperă, un scop măreț, epic în sunet și stil”,, cât și a ascultătorilor din întreaga lume, fiind comercializat în peste 100,000 de exemplare în primele două săptămâni de la lansare. Promovarea albumului The Unforgiving s-a făcut prin extragerea pe single a pieselor „Faster”, „Sinéad” și „Shot in the Dark”, compoziții care au beneficiat de videoclipuri și sprijinul posturilor radio. La 10 iunie 2011 a fost lansat și videoclipul piesei Sinéad, alături de alte 3 remixuri făcute de trei DJi diferiți. De asemenea, pentru a crește popularitatea materialului, formația a susținut un turneu internațional care a debutat în luna august și s-a încheiat în noiembrie 2011.În vederea promovării albumului, formația a participat mai întâi la Festivalul de la Sziget, urmat la data de 12 august de turneul „The Unforgiving”, care a debutat la Huntenpop Festival, unde formația a interpretat întregul album The Unforgiving alături de alte hituri, în cadrul evenimentului „The First Challenge”. În august formația a luat parte la mai multe festivaluri de vară precum M'era Luna și Lowlands și mai multe concerte în săli începând cu luna septembrie, în Statele Unite și în Europa. În septembrie, albumul a fost certificat cu discul de aur în Polonia. Tot în aceeași lună, s-a anunțat că Robert Westerholt se va retrage din turneu pentru a avea grijă de cei trei copii pecare îi are cu Sharon den Adel. Robert încă se ocupă de producerea și compunerea pieselor, locul său pe scenă fiind luat de Stefan Helleblad. Conform agregatorului de muzică Last.fm, care a dat publicității cifrele finalului de an, Within Temptation a fost a 91-a cea mai ascultată formație din lume, cu 90.000 noi ascultători, ocupând locul al 18-lea în Rusia, 23 în Polonia, 41 în Finlanda, 56 în Germania, 79 în Brazilia și 90 în Chile.La începutul anului 2012 formația a continuat turneul în America de Sud, susținând mai multe concerte în Brazilia, Chile, Argentina, Peru și Ecuador. La întoarcerea în Europa, formația a susținut un turneu semi-acustic pe durata lunii martie 2012 în Olanda, denumit Sanctuary, în genul albumului An Acoustic Night at the Theatre, în care au interpretat mai multe cântece noi la acea vreme precum Say My Name, The Last Dance, Overcome, Bittersweet și unele mai puțin populare, ca Restless, Sounds Of Freedom, The Swan Song și Our Farewell. La 8 mai 2012 Sharon den Adel și Ruud Jolie au participat la înregistrările DWDD, interpretând un cover acustic după Smells Like Teen Spirit al celor de la Nirvana. În vara anului 2012, formația a luat parte la mai multe festivaluri europene de muzică, precum Sonisphere, Masters of Rock, Rock Werchter, Summerbreeze și Gods of Metal. Pentru sărbătorirea celei de-a cincisprezecea aniversări a formației, Within Temptation a susținut concertul Elements de la Sportpaleis, Belgia, cu casa închisă. Formația a fost acompaniată de Il Novecentro Orchestra, dar și invitați speciali printre care și foști membri. Tot în cadrul acestei aniversări, Q-Music i-a cerut formației să interpreteze orice cântec într-un „stil Within Temptation” odată pe săptămână, timp de cincisprezece săptămâni, ca parte a programului Within Temptation Friday. Coverurile au fost în mare parte făcute după cântece pop pe care formația le-a redat într-o manieră de rock simfonic. Printre cântecele interpretate s-au aflat cele alor Imagine Dragons, OneRepublic, Lana Del Rey și The Who.
Compunerea cântecelor pentru cel de-al șaselea album a început în 2012, cu primele șase cântece fiind compuse în prima jumătate a anului. Albumul era programat pentru lansare în septembrie de către noua casă de discuri, BMG și în Olanda de Universal Music. Formația a susținut mai multe concerte la festivalurile de vară Nova Rock, Gateway Rock și Festivalul Greenfield. La data de 19 aprilie formația a lansat albumul de coveruri The Q-Music Sessions, în care erau prezente 11 din cele 15 coveruri interpretate de formație pentru postul de radio belgian Q-music. În aceeași zi a fost lansat și videoclipul oficial al coverului după piesa Titanium. La data de 16 iunie au început filmările pentru primul videoclip al albumului, album despre care Westerholt a menționat că va conține și țipete. La mijlocul lui mai, chitaristul Jeroen van Veen a înregistrat partiturile de bas pentru primele cinci cântece. La 12 iulie, formația a lansat un videoclip despre următorul album, fără însă a-i menționa numele. În următoarea lună formația a anunțat titlul primului single „Paradise (What About Us?)”, alături de un videoclip care cuprindea versuri și un solo de chitară. În America de Nord albumul a fost lansat de Nuclear Blast, cu președintele companiei Monte Conner declarând că „Sunt foarte puține formații în ziua de astăzi care reușesc să lanseze piese în ritmul și cu consecvența pe care o are Within Temptation. De aceea au o bază mare de fani la nivel mondial incredibil de loială. Sunt încântat că au ales Nuclear Blast Entertainment ca partener oficial în Statele Unite.” Pentru lansarea în Regatul Unit formația a semnat un contract cu Dramatico. Odată ce înregistrările pentru tobe și voce s-au terminat, înregistrările pentru partea chitării principală au început pe 26 august.La 30 august, formația a anunțat că single-ul principal, Paradise (What About Us?), va fi lansat pe EP, care va mai cuprinde trei melodii de pe următorul album într-o formă demonstrativă, acestea fiind „Let Us Burn”, „Silver Moonlight” și „Dog Days”. La 13 septembrie formația a anunțat că Tarja Turunen a fost invitată să interprezete cântecul principal. EP-ul a fost lansat pe 27 septembrie. Pe 25 și 26 octombrie, den Adel și Westerholt au prezentat presei un număr necunoscut de cântece de pe următorul album. Al doilea single promoțional, Dangerous, a fost lansat la 20 decembrie, iar de pe acesta făcea parte and features fostul cântăreț al celor de la Killswitch Engage, Howard Jones. Hydra a fost lansat pe 31 ianuarie 2014 în Europa și pe 4 februarie în Statele Unite și Regatul Unit, bucurându-se de succes comercial și de critici pozitive. Albumul a intrat în Billboard 200 pe locul douăzeci, ajungând până pe 16, în prima săptămână de la lansare fiind vândute peste 15.000 de exemplare. „Hydra” a atins prima poziție în clasamentul American Top Hard Rock album, și a devenit cel mai bine clasat album al formației în Austria, Franța, Germania,, Marea Britanie și Elveția. Datorită succesului albumului și a turneului american, Nuclear Blast a decis ca pe 10 noiembrie 2014 să relanseze și albumurile Enter și The Dance. În mai 2014 formația a lansat EP-ul „And We Run”, în colaborare cu rapperul Xzibit, pe care se aflau și alte cântece nelansate pe albumul Hydra. A urmat lansarea piesei „Edge The World” la radio pe BBCRadio2 în octombrie 2014. Din 20 februarie 2014 formația a susținut mai multe concerte pe patru continente în cadrul „Hydra World Tour”, cu concerte programate până în octombrie 2015.
Odată cu apariția albumului Enter (1997) criticii de specialitate au inclus muzica formației Within Temptation în subgenul metal gotic, descriind-o astfel: „muzica este lentă și mai dureros de depresivă decât cea a altor formații de metal gotic precum Theatre of Tragedy sau Tristania”. De asemenea, în timp ce unii recenzori apreciau complexitatea compozițională și riff-urile puternice de chitară, alții complimentau dialogul vocal dintre Robert Westerholt (voce agresivă) și Sharon den Adel (soprană), „care te duce cu gândul la Theatre of Tragedy sau Orphanage, dar clapele și orchestrațiile ample conferă pieselor o tentă simfonică.” Criticul Jorn van Schaïk concluziona analiza asupra materialului Enter astfel – „Per total, ca și album de debut, acest disc demonstrează imensul potențial al formației”. EP-ul The Dance (1998) a fost numit „un pas important în cariera grupului” care „ne prezintă maturizarea muzicală a acestuia prin explorarea parametrilor metalului orchestral, neo-clasic”.
Lansarea albumului Mother Earth (2000) reprezintă un punct de cotitură din punct de vedere stilistic pentru formația Within Temptation. Robert Westerholt renunță la pasajele vocale agresive în favoarea glasului „angelic” al cântăreței Sharon den Adel, iar liniile melodice preluau influențe din muzica celtică și neo-folk. Recenzorii din mediul online au apreciat discul pentru că „definea noi dimensiuni în ceea ce privește muzica metal”; de asemenea, cel mai apreciat instrument folosit la compunerea CD-ului era claviatura, cu ajutorul acestuia cântecele fiind atmosferice și cursive. Criticul Robert Taylor (Allmusic) și-a încheiat recenzia astfel: „[Mother Earth] este un album de reper, care a impus noi standarde pentru creativitate, muzicalitate și gust – nu numai pentru metal, ci și pentru toate celelalte genuri”.Avându-l ca producător principal pe Daniel Gibson, materialul The Silent Force (2004) reprezintă o îndepărtare a grupului de muzica metal în favoarea unui gen apropiat pop-rock-ului. Discul a fost catalogat drept „foarte melodic, interesant și relaxant”, însă unii dintre recenzori au dezaprobat decizia formației de a adopta un stil muzical comercial astfel – „câteodată albumul sună ca și cum Within Temptation ar imita grupul Evanescence”. În schimb, unii dintre critici au apreciat „efectele electronice introduse, care îi oferă discului acea latură modernă pe care Mother Earth nu a avut-o”, iar alții numeau materialul The Silent Force „un monument de melodii opulente, elemente orchestrale zdrobitoare și o imensă desfășurare de forțe”. Concluzionând, editorii site-ului LordsOfMetal.nl spuneau următoarele – „Din nefericire The Silent Force nu este magnum opusul formației – îi lipsește varietatea de pe Enter și finețea de pe Mother Earth – însă este cu siguranță unul dintre cele mai bune albume înregistrate în Olanda în ultimii zece ani”.Publicarea albumului The Heart of Everything a stârnit interesul criticilor de specialitate, părerile acestora fiind împărțite. În timp ce unii spuneau că este un disc „un disc extrem de superficial, făcut doar din motive comerciale, prea «dulce» și neinspirat pentru a fi un album bun”, alții apreciau noua direcție stilistică a grupului și categorizau materialul astfel – „[este un LP] închegat ce conține, per total, o bună diversitate de cântece, linii melodice și interpretări vocale”. De asemenea, editorii site-ului PopMatters spuneau că „The Heart of Everything este un album fantastic, poate chiar strălucitor, peste media impusă de consumatorii rock care par să nu se mai sature de această imagine gotică”. Materialul a primit aprecieri și din partea unuia dintre editorii About.com, care avea să spună despre Within Temptation că „este o formație care a găsit echilibrul optim între elementele din rock-ul comercial, profunzimea și complexitatea muzicii clasice și latura întunecată a metalului gotic”.Odată cu lansarea albumului The Unforgiving (2011) o mare parte dintre critici au remarcat o schimbare în ceea ce privește stilul muzical al formației. Deși materialul s-a bucurat de reacții general favorabile, au existat și câțiva recenzori care l-au ironizat, folosind titluri precum „Metalul gotic și muzica ABBA se combină pe noul album Within Temptation”. Pe de altă parte au existat multe opinii care apreciau schimbarea de stil a grupului, spunând despre The Unforgiving că „include influențe din muzica pop a anilor '80 și sună comercial, însă este sunetul acela comercial de acum 20 de ani. Este metalul de modă veche, este genial”. Criticul Trey Spencer concluziona analiza asupra materialului astfel – „The Unforgiving este cu siguranță cel mai ambițios proiect Within Temptation și totodată cel mai bun din cariera sa”.Numele celui de-al șaselea album al formației, Hydra, face referire la schimbările care au avut loc în sound-ul formației, Westerholt declarând despre acesta că: „Hydra este un titlu perfect pentru noul nostru album, pentru că precum monstrul însuși, materialul însuși redă mai multe laturi ale muzicii noastre.” Revista Aquarian Weekly a considerat titlul ca fiind unul foarte potrivit, comparându-l cu istoria muzicală diversificată a formației, susținând că ea a reușit să stabilească un echilibru între toate schimbările muzicale. În timpul turneului Hydra, sextetul a fost denumit și „o formație care sfidează stereotipurile”.
Următoarea listă prezintă premiile notabile obținute de către formația Within Temptation.

Jóhanna Guðrún Jónsdóttir (n. 16 octombrie 1990 în Copenhaga, Danemarca), cunoscută publicului larg sub pseudonimul Yohanna, este o cântăreață de origine islandeză.
Debutul său internațional a fost marcat de albumul Butterflies and Elvis, lansat în prima jumătate a anului 2008 de casa de discuri Sound Factory. Albumul conține treisprezece cântece cu influențe din muzica pop, muzica clasică sau muzica de operă.
În mai 2009, interpreta a câștigat locul I la Söngvakeppni Sjónvarpsins (concursul de preselecție pentru Eurovision organizat de televiziunea națională islandeză) cu piesa „Is It True?”, obținând din partea publicului un cumul de 19.076 de voturi. Prin câștigarea acestei competiții, Yohanna a fost desemnată reprezentanta Islandei la Concursul Muzical Eurovision 2009, unde s-a clasat pe poziția secundă. Yohanna a mai participat la preselecțiile Eurovision Islanda din 2011 și 2013, însă nu s-a calificat. Yohanna ia o pauză de doi ani pentru a se concentra asupra studiilor.La sfârșitul anului 2014 Yohanna a participat la „Jólatónleikar Fíladelfíu 2014”, iar în 2015 a lansat piesa „Find a better man”, alături de formația ROK.
Jóhanna Guðrún Jónsdóttir îi are ca părinți pe electricianul Jón Sverrir Sverrisson și pe asistenta Margrét Steinþórsdóttir. Ea a manifestat o atracție puternică pentru muzică de la o vârstă relativ fragedă; conform propriilor declarații, Yohanna cânta și fredona diferite piese înainte de a putea vorbi corect gramatical. La vârsta de doi ani s-a mutat împreună cu familia în orașul Reykjavík. Șase ani mai târziu s-au stabilit în orașul-port Hafnarfjörður, locul în care Yohanna avea să cunoască succesul pentru prima dată.La vârsta de opt ani, Yohanna a participat alături de șapte sute de copii la preselecțiile unui concurs local de muzică, unde a fost remarcată de profesoara de canto María Björk. Aceasta i-a oferit tinerei cântărețe un loc la școala sa de teorie muzicală pentru copii, unde Yohanna a putut învăța lucruri elementare în ceea ce privește interpretarea muzicii pop. Profesorii săi au fost uimiți de calitatea și finețea glasului său, dar și de controlul și maturitatea cu care își folosea ambitusul vocal generos în interpretarea diferitelor piese muzicale. Yohanna și-a impresionat ascultătorii și prin rapiditatea cu care memora liniile melodice, dar și prin modul în care adapta diverse cântece la propriul său stil interpretativ.Cântăreața a intrat pentru prima oară într-un studio de înregistrări la vârsta de nouă ani, când a început să lucreze la primul său album. În anul 2000 i s-a lansat pe piața islandeză primul material discografic numit Jóhanna Guðrún 9, care, deși a fost imprimat într-un număr mic de exemplare, s-a bucurat de un succes semnificativ. Al doilea LP din cariera sa, Ég Sjálf, a fost lansat în anul următor, 2001, continuând seria de succese pe plan local. Spre sfârșitul anului 2003 a înregistrat un album de colinde numit Jól Með Jóhönnu, care a ajutat-o să își consolideze statutul de mică vedetă în Islanda. La vârsta de treisprezece ani, Yohanna era deja o interpretă de notorietate în această țară, cele trei albume înregistrate obținând mai multe discuri de platină la nivel național.
În urma unei decizii luate de părinții și managerul său la începutul anului 2004, Yohanna și-a întrerupt activitățile muzicale publice pentru o perioadă de timp, pentru a își continua studiile. Având încă de la vârsta de treisprezece ani un contract încheiat cu reprezentantul casei de înregistrări Sony BMG, Tommy Motolla (cunoscut pentru colaborările sale cu interprete precum Mariah Carey, Diana Ross, Jennifer Lopez sau Thalía), cântăreața și-a petrecut adolescența în New York și Los Angeles alături de producători și instructori muzicali de renume.Pe parcursul celor trei ani petrecuți în SUA, începând cu 2005, Yohanna a înregistrat și a creat, alături de compozitorul britanic Lee Horrocks și inginerul de sunet Thomas Yezzi, cântece pentru albumul său de debut internațional. În paralel a interpretat și câteva roluri pe scena teatrului Broadway.
În prima parte a anului 2008, cântăreața s-a reîntors în țara sa natală, Danemarca, pentru a-și perfecționa stilul interpretativ. La scurt timp i s-a lansat pe piață primul album de studio realizat ca adult. Materialul discografic, intitulat Butterflies and Elvis, a fost bine primit de publicul islandez, fiind promovat de compania Sound Factory prin intermediul unei serii de concerte susținute în Reykjavik. 
Albumul Butterflies and Elvis conține treisprezece cântece cu influențe din muzica pop, muzica clasică și muzica de operă. Piesa „I Miss You” a beneficiat de un videoclip și de promovare adiacentă albumului.Ulterior, Yohanna a susținut un concert alături de Orchestra Simfonică Islandeză; toate biletele disponibile au fost vândute, iar spectacolul a fost transmis în direct de televiziunea islandeză.
La finalul anului 2008, Yohanna s-a întâlnit în repetate rânduri cu compozitorul și producătorul de origine islandeză Óskar Páll Sveinsson, care i-a oferit șansa de a interpreta piesa „Is It True?”. Cântăreața a acceptat oferta, și în prima parte a anului 2009, cântecul a fost înscris oficial în concursul Söngvakeppni Sjónvarpsins. La data de 14 februarie, cu 19.076 voturi primite din partea publicului, aproape de două ori mai multe decât interpretul de pe locul doi, Ingó, Yohanna a câștigat competiția și a devenit reprezentanta Islandei la Concursul Muzical Eurovision 2009.Turneul de promovare a fost compus dintr-o serie de mini-concerte în orașe europene mari, precum Londra sau Amsterdam, unde Yohanna s-a întâlnit cu câțiva dintre ceilalți participanți la Eurovision, printre ei aflându-se Nelly Ciobanu, Lidia Kopania, Susanne Georgi sau Kejsi Tola. Cântecul „Is It True?”, extras pe disc single, a beneficiat de un videoclip și de promovare masivă în Islanda, unde a devenit cea mai difuzată piesă la posturile de radio. Piesa a fost reorchestrată, fiind introduse pasaje interpretative noi.Întrucât la Concursul Muzical Eurovision 2008 Islanda ocupase locul paisprezece în clasamentul general al competiției (cu piesa „This Is My Life” interpretată de formația Eurobandið), Yohanna nu a fost calificată direct în finală, fiind nevoită să concureze mai întâi în prima semifinală a concursului de la Moscova, desfășurată pe data de 12 mai. Câștigând primul loc în semifinală, cu 174 de puncte acumulate, interpreta s-a calificat în finala ce a avut loc pe 16 mai în Olympisky Arena. Marea finală a fost câștigată de Alexander Rybak, reprezentând Norvegia, cu „Fairytale”, Yohanna obținând locul secund, cu un total de 218 puncte. Aceasta a fost cea mai bună clasare a Islandei în cadrul concursului Eurovision, după ediția din 1999, când Selma Björnsdóttir s-a clasat pe același loc 2 cu piesa „All Out of Luck”. În finala concursului, Yohanna a fost susținută scenic de grupul de muzicieni islandezi format din Friðrik Ómar, Erna Hrönn Ólafsdóttir și Hera Björk. Piesa „Is It True?” a fost reînregistrată în limbile rusă, franceză, germană și spaniolă, ocupând poziții superioare în clasamentele de specialitate din Europa.
Albumul „Butterflies and Elvis” și preselecțiile Eurovision Islanda  (2009—prezent)
Albumul Butterflies and Elvis a fost lansat în vara anului 2009 în Uniunea Europeană, conținând ca piesă bonus șlagărul „Is It True?”. Discul s-a bucurat de succes notabil în clasamentele de specialitate din Suedia, unde a ocupat poziția cu numărul nouăsprezece. Pe parcursul stagiunii 2009-2010 interpreta a susținut o serie de concerte în Europa pentru a promova materialul Butterflies and Elvis; concomitent ea a participat la câteva recitaluri caritabile, profiturile obținute în urma acestora fiind donate copiilor bolnavi de cancer. La începutul anului 2011 Yohanna și-a anunțat înscrierea în preselecțiile pentru desemnarea reprezentantului Islandei la Concursul Muzical Eurovision 2011. Participând cu balada „Nótt”, interpreta nu a câștigat competiția, învingătoare fiind formația Sjónni's Friends. Totuși, versiunea în limba engleză a piesei — „Slow Down” — a fost lansată pe disc single în Europa, iar Yohanna a început înregistrările celui de-al doilea album de studio internațional. La 13 decembrie 2012 lansează piesa de Crăciun „Coming Home”.Yohanna a participat din nou la preselecțiile Eurovision din Islanda în 2013. Ea a interpretat în prima semi-finală cântecul "Þú" (română Tu, cu versurile scrise de Davíð Sigurgeirsson, dar nu a reușit să se califice în finala preselecției. În același an a fost nominalizată la premiile Íslensku tónlistarverðlaunin 2013. La 1 decembrie 2014 Yohanna a participat la „Jólatónleikar Fíladelfíu 2014”, care a avut loc la Reykjavík, unde a interpretat mai multe piese, printre care Hjartað lyfter mér hærra (alături de Eyþór), o variantă proprie a Note to God a lui JoJo, și alte piese de Crăciun precum Ó helga nótt, Hjartað lyftir mér hærra și Joy to the world. La 13 decembrie interpretează mai multe melodii și la „Jólagestir Björgvins 2014”.În 2015 a lansat piesa „Find a better man”, alături de formația ROK, în care se evidențiază importanța sincerității în relațiile dintre oamenii care se confruntă cu probleme pentru care trebuie luate cele mai bune decizii. Videoclipul piesei a fost lansat pe 8 februarie și a fost regizat de Georg Erlingsson Merri. Este prima piesă a Yohannei în doi ani, după piesa country „Mamma þarf að djamma”.
Încă din copilărie, Yohanna a fost o mică vedetă în țara sa adoptivă, Islanda, datorită succesului obținut prin intermediul celor trei materiale discografice lansate, care au primit în mod repetat discul de platină la nivel național. La vârsta de treisprezece ani, când interpreta a semnat un contract de promovare cu Tommy Motolla, reprezentantul casei de înregistrări Sony BMG, ea a fost nevoită să se mute în SUA pentru a-și putea dezvolta abilitățile vocale. Astfel, cântăreața a intrat pentru o perioadă de trei ani într-un con de umbră, revenirea sa în atenția publicului fiind susținută de lansarea albumului Butterflies and Elvis (2008).
Prestația cântăreței la concursul Eurovision a impresionat publicul din România, care i-a acordat un total de 10 puncte în marea finală, compozitorul român Laurențiu Duță declarând că, din punctul său de vedere, Yohanna este adevărata câștigătoare a concursului.Comentatorul BBC Graham Norton a criticat vestimentația cântăreței, referindu-se astfel la rochia albastră purtată de aceasta în semifinală și în finala concursului Eurovision: „probabil a căutat printr-un dulap învechit o costumație și tot ceea ce a găsit a fost această rochie de domnișoară de onoare din anul 1987”.
Yohanna a manifestat de mică înclinații muzicale, începând să cânte chiar înainte de a învăța să vorbească. A început să studieze încă din copilărie diferite genuri muzicale în cadrul școlii de teorie muzicală pentru copii condusă de María Björk, fiind considerată un copil supradotat. În adolescență, cântăreața a exersat diferite procedee vocale alături de diferiți instructori, producători și compozitori din New York și Los Angeles. În prezent, ea este studentă la Academia Islandeză de Muzică și Artă Dramatică din Reykjavík.Sonoritățile de pe albumul Butterflies and Elvis au stârnit interesul criticii muzicale din Islanda. Site-ul IceNews apreciază discul datorită „vibrațiilor” pe care le emană și remarcă „o combinație interesantă între muzica pop clasică și vocea frapantă” a Yohannei.Compozitorul britanic Lee Horrocks, care deține drepturile de autor împreună cu Yohanna asupra albumului său de debut, a confirmat faptul că vocea interpretei este de o unicitate nemaiîntâlnită, numindu-i glasul „foarte pur, foarte original”.Veteranul inginer de sunet Thomas Yezzi o descrie drept „o fată islandeză caucaziană care are sufletul și pasiunea unei femei creole în vârstă de cincizeci de ani. Este pur și simplu uimitoare.”Prima sa profesoară de canto, María Björk, a comentat astfel calitățile interpretei: „Yohanna are o voce incredibilă; acest lucru poate fi remarcat foarte rapid. Totuși, abilitatea care o face să fie deosebită, mai ales pentru vârsta sa fragedă, este controlul vocal complet pe care îl posedă. Poate face orice.”
