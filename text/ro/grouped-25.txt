
Hollaback Girl este un cântec în genul pop/hip hop compus de cântăreața americană Gwen Stefani și de producătorul american Pharrell Williams pentru albumul de debut al lui Stefani, Love. Angel. Music. Baby (2004). Cântăreața a pornit de la dorința de a scrie „o piesă dance fără pretenții”, cântecul rezultat având influențe din muzica pop și dance a anilor 1980. „Hollaback Girl” este replica lui Stefani la declarația făcută în revista „Seventeen” de cântăreața și actrița Courtney Love, în care Stefani a fost numită o majoretă.
Acesta a fost al treilea extras pe single de pe album, fiind lansat la începutul anului 2005. A devenit unul din cele mai de succes cântece ale anului, atingând primele zece poziții în majoritatea clasamentelor în care a intrat. A ajuns pe locul 1 în Australia și Statele Unite ale Americii, devenind prima piesă în format de descărcare digitală care s-a vândut în peste un milion de exemplare. „Hollaback Girl” a primit numeroase nominalizări, inclusiv la premiile Grammy („Best Female Pop Vocal Performance” – en. „Cea mai bună voce feminină de muzică pop” – și „Record of the Year” – en. „Discul anului”), cu toate că din partea criticilor de specialitate a obținut recenzii moderate.
Stefani a lucrat cu The Neptunes, care produseseră hituri pentru artiști ca Britney Spears, Snoop Dogg și Justin Timberlake, când proiectul Love. Angel. Music. Baby. era la început; însă, din cauza unui blocaj al scriitorului, echipa a renunțat la colaborarea cu artista. Albumul fiind aproape terminat, Stefani și-a recăpătat încrederea în sine și a mai programat o sesiune cu The Neptunes. Interpreta a zburat în New York pentru a se întâlni cu Williams și după ce au terminat două cântece într-o săptămână, Stefani a încheiat sesiunea mai repede și se pregătea să plece acasă. Câteva minute mai târziu, Williams a chemat-o înapoi în studio pentru a mai compune o piesă. Stefani a spus „Eram obosită. Voiam să plec acasă, dar el a zis «Nu pleca încă»”.Când s-a întors în studio, Williams i-a dat să asculte primul lui album solo, iar ea a devenit invidioasă. Încântată de acest material, a decis să mai compună un cântec cu acesta, cu toate că ea credea că albumul avea deja prea multe piese.Pentru a căuta inspirație, Stefani și Williams au purtat o discuție lungă în care artista i-a spus că încă nu a compus un cântec despre intențiile ei de a urma o carieră solo. A remarcat că albumul nu conținea o piesă „de atitudine” și și-a amintit de un comentariu depreciativ pe care Courtney Love l-a făcut despre ea într-un interviu cu o revistă pentru adolescenți, Seventeen.
„Să fii faimos e ca în liceu. Dar eu nu vreau să fiu majoretă. Nu vreau să fiu Gwen Stefani. Ea să fie majoretă; eu sunt în fumoar.”
„Cândva cineva a spus în bătaie de joc că sunt o majoretă, cu toate că eu nu am fost niciodată așa ceva. Prin urmare, am spus: «Bine, du-te naibii. Vrei să fiu majoretă? Ei bine, asta am să fiu. Și voi cuceri lumea, doar stai să vezi».”
Stefani s-a gândit că unii dintre fanii No Doubt vor fi supărați din cauza carierei ei solo, comentând: „Probabil că erau ceva de genul: «De ce face acest album? Va distruge totul!»” Ea însăși a recunoscut că nu știa de ce înregistra un album solo. Pentru restul serii, Stefani și Williams au transformat această inspirație în versuri, într-un final piesa devenind „Hollaback Girl”. Cei doi au decis că Stefani nu avea nevoie de un răspuns pentru intențiile sale și că alegerile făcute de ea erau bazate pur și simplu pe ceea ce cântăreața credea că este corect sau greșit. Despre piesă, Stefani a spus că „pentru mine, este cea mai nouă piesă de atitudine pe care am auzit-o de ceva timp”. Williams a fost și el mulțumit de rezultat: „Gwen este precum o liceană care tocmai și-a găsit propriul stil”.Din moment ce Stefani nu a menționat niciodată ce înseamnă cuvântul Hollaback, au circulat mai multe variante de interpretare. Cea mai acceptată se referă la faptul că o fată hollaback este aceea care răspunde în fața unei confruntări cu vorbe, dar Stefani preferă să ia inițiativa și să pună „piciorul în prag”.
Piesa „Hollaback Girl” conține influențe din muzica electronică și din cea raggae. fiind de asemenea combinate elemente provenind din școala veche de hip hop cu altele de muzică dance Ritmul melodiei conține doar câteva sincope  compoziția fiind bazată pe ostinati.Piesa este scrisă într-o tonalitate majoră în formă de cântec cuplet-refren, cu o punte între ultimele două refrene. Instrumentația este minimă și se remarcă ritmul simplist întreținut de bateristul electronic. La refren, o claviatură cântă un motiv de șase note, în timp ce Stefani repetă „this my shit”; la al doilea refren intervin alămuri. Întrucât motivul amintește de o defilare de majorete, piesa a fost comparată cu „Mickey” (1982) de Toni Basil.
În recenzia pentru Love Angel Music Baby, Rolling Stone i-a acordat cântecului o recenzie pozitivă, la fel ca LAUNCHcast și allmusic. Richard Smirkle a descris discul ca fiind „o semnătura pregnantă a hip-hopului caracteristic celor de la The Neptunes”.  Revista Blender a numit melodia ca fiind a 11-cea cea mai bună piesă a anului 2005, fiind apoi clasată pe locul 5, la egalitate cu „Welcome to Jamrock” a lui Damian Marley, în urma voturilor mai multor critici muzicali.
Pe de altă parte, Jason Damas, în recenzia pentru PopMatters, a descris discul ca fiind „exact ca Dizzee Rascal”, adăugând: „din punct de vedere al versurilor, aici e punctul cel mai slab al lui Gwen, mai ales în partea în care repetă «This shit is bananas/B–A–N–A–N–A–S!»” de mai multe ori. Eric Greenwood de la Drawer B Media a scris că discul „este cretin și fără armonie. Aș cita versurile, dar sunt atât de proaste, încât aproape îmi pare rău pentru ea”. Nick Sylvester de la Pitchfork a insultat piesa, referindu-se la ea ca la „O imitație a formației Queen... care are la fel de mult potențial precum are un copil de 13 ani cu mustața de la lapte și identitatea tatălui său”. Revista Maxim a fost la fel de neimpresionată de compoziție, în numărul din octombrie 2005 fiind plasată pe primul loc în topul celor mai enervante piese ale tuturor timpurilor.Serialul american Family Guy a făcut o referire la această piesă; după ce a urmărit un episod special dedicat lui Gwen Stefani pe VH1, Brian îi spune lui Louis: „Nu știu ce este o fată hollaback – știu doar că o vreau moartă”. Partea în care cânta „This shit is bananas” și apoi silabisește cuvântul „bananas” a fost parodiat într-un episod din Celebrity Deathmatch, în care Stefani silabisește cuvintele „banane”, „broccoli” și „koum-kouat”, în timpul interviului cu Tally Wong.
Discul single a fost solicitat oficial la radio în America de Nord pe 5 aprilie 2005, cu toate că videoclipul fusese lansat cu două săptămâni înainte, pe 21 martie. „Hollaback Girl” a debutat în Billboard Hot 100 pe locul 82, în șase săptămâni atingând prima poziție, devenind discul single care a ajuns pe locul 1 cel mai repede în 2005 și primul single a lui Stefani care ajunge pe prima poziție în Statele Unite.  A staționat pe primul loc timp de patru săptămâni. Discul a activat timp de 31 de săptămâni în Hot 100, dintre care 29 au fost în top 50. A ieșit din clasament pe 29 octombrie 2005, la mai mult de jumătate de an de la intrarea sa în top. În clasamentul sfârșitului de an a fost al doilea cel mai de succes single, fiind întrecut de „We Belong Together”, interpretat de Mariah Carey.
„Hollaback Girl” a obținut cele mai multe difuzări la posturile radio din Statele Unite într-o singură săptămână, cu 9.582 de difuzări, deținând acest record timp de un an, când colaborarea Shakirei cu Wyclef Jean pentru piesa „Hips Don't Lie” l-a doborât. A stat opt săptămâni pe locul 1 în Billboard Pop 100, având succes și în cluburi, ajungând pe locul 15 în Billboard Dance Music/Club Play. Melodia a fost un succes de crossover, obținând locul 4 în Rhythmic Top 40, și locul 8 în clasamentul Hot R&B/Hip-Hop Singles & Tracks.Discul a avut parte de un număr mare de descărcări digitale, devenind primul single care s-a vândut mai mult digital decât pe CD-uri. În octombrie 2005, „Hollaback Girl” a devenit prima descărcare digitală care s-a vândut în peste un milion de copii, atingând totalul de 1,2 milioane de descărcări; a primit discul de platină cvadruplu. Datorită numărului mare de descărcări, a ajuns pe locul 1 în topul vânzărilor digitale, fiind pe primul loc și în topul Hot Digital Songs.„Hollaback Girl” a fost un single de succes în Canada, unde a debutat pe locul 12; însă, a coborât de pe această poziție săptămâna următoare, neputând ajunge pe un loc mai înalt. A stat în top 50 timp de șase săptămâni. Totuși, cei de la Canadian Recording Industry Association au căzut de acord că, bazat pe populația Canadei în comparație cu cea a Statelor Unite, single-ul ar fi trebuit să vândă aproximativ 120.000 de copii față de cele 25.000, semn că legea canadiană a drepturilor de autor ar trebui modificată pentru a descuraja descărcările peer-to-peer. Jurnalistul Michael Geist nu a fost de acord cu această comparație, considerând că piața muzicii on-line din Canada este încă în dezvoltare.În restul lumii, reacția față de „Hollaback Girl” a fost în general pozitivă, cu toată că nu la fel de copleșitoare ca în America de Nord. A fost lansat în Australia pe 23 mai 2005, debutând pe locul 1, iar în Europa pe 6 iunie 2005, debutând pe locul 22 într-un final atingând locul 5. În Marea Britanie totuși, „Hollaback Girl” nu a avut un succes la fel de mare ca piesele anterioare ale lui Stefani. „What You Waiting For?” și „Rich Girl” au ajuns pe locul 4, în timp ce „Hollaback Girl” a debutat pe locul 8, unde a stat încă o săptămână. Cu toate că succesul în Marea Britanie a fost limitat, a rămas în top 40 pentru încă 11 săptămâni și a vândut mai multe exemplare ca „Rich Girl”. În restul Europei și în Asia a avut un succes asemănător, devenind un hit de top 5 în Austria, China, Germania și Irlanda, și top 10 în Elveția, Finlanda, Italia, Olanda și Suedia.
În Romanian Top 100, „Hollaback Girl” a debutat pe locul 89, în timp ce „Rich Girl” era în top 5, iar „What You Waiting For” în top 50. A ajuns pe locul 22 la 12 săptămâni de la debutul în clasament, fără să ocupe o poziție mai mare, devenind primul single de pe Love. Angel. Music. Baby. care ratează top 3 petrecând numai 27 de săptămâni în clasament, în comparație cu cele 33 petrecute de „What You Waiting For” și 39 de „Rich Girl”. Unul dintre motivele pentru care „Hollaback Girl” nu a avut succesul predecesoarelor este promovarea proastă de care a avut parte: primele două single-uri erau încă în top 50 când „Hollaback Girl” a debutat, iar la scurt timp noul single, „Cool”, a fost lansat, devansând piesa „Hollaback Girl”, în timp ce „Rich Girl” era încă în top 20.
Cântecul a avut un succes moderat în America Latină. A debutat pe 19 iunie 2005 pe locul 33 în Latin America Top 40, un debut mai slab în comparație cu piesele anterioare. După opt săptămâni în top, a atins poziția maximă pe locul 9. A devenit un hit de top 5 și în Argentina și Brazilia.În clasamentul United World Chart, „Hollaback Girl” a fost cel mai de succes single al cântăreței de pe albumul Love. Angel. Music. Baby., acumulând 4.415.000 de puncte, clasându-se astfel pe locul 12 în clasamentul sfârșitului de an, dar și cel mai de succes single al ei în acest clasament până la „The Sweet Escape”.
Videoclipul a fost regizat de Paul Hunter și filmat în Van Nuys și Reseda, California, Statele Unite.  Videoclipul o surprinde pe Stefani petrecând timpul liber cu Harajuku Girls, când apare un grup de adolescenți. Stefani și Harajuku Girls, alături de grup, pleacă într-un Chevrolet Impala din 1961 spre Liceul Birmingham, trecând pe lângă Sherman Way și Magnolia Science Academy. Stefani și grupul strică un meci de fotbal american, apoi vandalizează un supermarket aruncând cereale și alte produse pe jos. De-a lungul clipului, sunt intercalate scene în care Stefani, Harajuku Girls și un grup de majorete dansează; acele părți reprezintă imaginația cântăreței.  Stefani și Harajuku Girls sunt îmbrăcate și ele la un moment dat în uniforme de majorete, acompaniate de câteva grupuri de majorete californiene. În timpul ante-refrenului, Harajuku Girls silabisesc cuvântul „bananas” pe cartoane. Clipul se termină cu Stefani singură în sală, cu mâinile în aer.
Desenul mașinii din videoclip a fost realizat de J. Martin. Imaginea o reprezintă pe Stefani pe coperta albumului Love. Angel. Music. Baby. cu cuvântul „Hollaback Girl” scris caligrafic în jur. Mașina s-a vândut pe eBay.Pharrell Williams, unul dintre producătorii melodiei, are o apariție cameo. Versiunea completă a cântecului a fost lansată comercial pe CD single și descărcare digitală, unele incluzând remixuri realizate de Diplo și Tony Kanal.
Videoclipul a debutat pe 21 martie 2005 și s-a dovedit a fi un succes în emisiunile cu clasamente video. A debutat în timpul emisiunii Total Request Live de pe MTV pe 31 martie pe locul 10 și a rămas în clasament 50 de zile, devenind ceea ce Rolling Stone numește „o producție TRL”. Clipul a ajuns pe locul 1 și a fost retras când era pe locul 4, devenind primul ei clip retras din clasament. De asemenea, a atins prima poziție în emisiunea Countdown a canalului MuchMusic la trei luni de la debut, păstrându-și poziția timp de două săptămâni.  VH1 a clasat melodia pe locul 5 în clasamentul Top 40 videoclipuri din 2005, iar la MTV Video Music Awards din 2005 videoclipul a primit patru nominalizări, însă a câștigat doar premiul pentru „Cea mai bună coreografie”.  Stefani nu a participat la MTV VMA 2006, apărând zvonuri că protesta în fața puținelor nominalizări din anul precedent, multiplele pierderi în fața lui Kelly Clarkson și datorită faptului că nu fusese invitată să cânte.  Stefani a negat zvonurile, spunând că „singurul motiv pentru care nu merg la MTV VMA este pentru că voi petrece timpul cu familia”.
„Hollaback Girl” (CD-ROM music video)CD Single„Hollaback Girl” (Clean Version) – 3:20
„Hollaback Girl” (Diplo's Hollatronic Remix) – 2:17Diplo a creat un remix pentru piesă după ce M.I.A. a refuzat oferta de a produce unul. Fostul iubit și coleg de formație a lui Stefani, Tony Kanal, a produs un remix intitulat „Dancehollaback Remix”. Pe remix, a fost inclus cântărețul reggae Elan Atias, al cărui album de debut fusese produs de Kanal; a fost lansat pe iTunes și a fost inclus pe CD-ul single al piesei „Cool” și pe un CD cu remixuri ale cântecelor de pe Love. Angel. Music. Baby. Stefani a colaborat cu Atias pentru albumul său de debut, înregistrând o piesă cu acesta.

Inna (nume real: Elena Alexandra Apostoleanu, n. 16 octombrie 1986, Mangalia, România) este o cântăreață de muzică dance, pop și house din România. A început să colaboreze cu echipa de producători Play & Win în 2008, an în care a fost lansat și primul său disc single, „Hot”, piesă ce a ajuns pe primul loc în clasamentele radio din România, Bulgaria, Polonia, Rusia, Ungaria, Turcia și Grecia.De pe albumul său de debut, Hot (2009), Inna a lansat alte patru discuri single, „Love”, „Déjà Vu”, „Amazing” și „10 minutes”, toate acestea câștigând poziții fruntașe în clasamentele de specialitate din Europa. Pe 15 aprilie 2009, cântăreața a semnat un contract de management cu una dintre cele mai importante case de înregistrări din America, Ultra Records. Prin semnarea acestui acord, compania se angaja să promoveze materialele discografice ale cântăreței în S.U.A., Regatul Unit și Canada. Ulterior, interpreta a câștigat patru trofee la gala premiilor Romanian Music Awards 2009.În aprilie 2009, șlagărul Innei, „Hot”, a fost nominalizat la categoria „Cea mai bună melodie internațională” în cadrul ceremoniei Premiilor Eska. În toamna anului 2009, Inna obținea un trofeu la premiile MTV Europe Music Awards, la categoria „Cel mai bun interpret român”.În 2011 a lansat cel de-al doilea album de studio, „I Am the Club Rocker” și a susținut concerte în mai multe țări europene și în Mexic. Primul single de pe album, „Sun Is Up”, a câștigat premiul Eurodanceweb Award, făcând-o pe Inna primul și singurul artist care l-a câștigat. Tot în 2011, Inna a fost cea mai bine plătită cântăreață din România și din Europa de Est.Al treilea album de studio, „Party Never Ends”, a fost lansat pe 25 martie 2013. A fost nominalizat pentru doi ani consecutivi la categoria Cel mai bun album la Romanian Music Awards și a ajuns în top 10 în Mexic. Până în martie 2016, primele trei albume s-au vândut în peste patru milioane de exemplare, INNA devenind cântăreața cu cele mai mari vânzări la nivel mondial din România. A primit mai multe premii și nominalizări, printre care Balkan Music Awards, European Border Breakers Award, MTV Europe Music Awards și Romanian Music Awards. Inna este o activistă pentru drepturile omului, participând în mai multe campanii împotriva violenței domestice și în campanii care sprijină copii și drepturile LGBT. În martie 2013, Inna a interpretat alături de Carla's Dreams melodia „P.O.H.U.I”.
În anul 2014 Inna a lansat melodia Strigă! alături de Puya, piesa bucurându-se de succes în Europa. Tot în 2014, Inna a semnat cu casa de discuri Atlantic Records și a lansat „Cola Song”, în colaborare cu J Balvin. În iulie 2015, Inna a anunțat că lucrează la cel de-al patrulea album de studio, intitulat INNA. Acesta a fost lansat pe pe data de 15 ianuarie 2016 în România, iar în Japonia pe 24 iulie 2015 sub numele Body And The Sun. Pe 11 decembrie 2017 și-a lansat al cincilea album de studio, intitulat Nirvana, care a primit recenzii pozitive din partea criticilor. În 2019 lansează albumul Yo.
Elena Alexandra Apostoleanu s-a născut la 16 octombrie 1986 în orașul Mangalia. Cântăreața își amintește că dragostea pentru muzică i-a fost insuflată de către familia sa, bunicul, bunica și mama ei cântând la ocazii, familie care a susținut-o în permanență. În copilărie, bunicul său o alinta „Inna”, iar ulterior ea a hotărât ca acesta să fie pseudonimul său, fiind un nume „simplu și ușor de reținut”.  În adolescență ea a ascultat o gamă variată de genuri muzicale, stilul său favorit fiind cel electro-dance; totuși Inna asculta și muzica unor interprete precum Christina Aguilera sau Beyoncé Knowles.Cântăreața își amintește că putea cânta și fredona diverse cântece încă de la o vârstă fragedă, muzica fiind marea sa pasiune. La vârsta de opt ani Inna a început să urmeze cursuri de canto, Traian Broască fiind profesorul său, alături de care a studiat îndelung. Ulterior, Inna a avut câteva proiecte muzicale minore, care nu s-au bucurat de succesul scontat.Deși copilăria și-a petrecut-o în orașul Neptun, interpreta a urmat cursurile liceului economic din Mangalia. După susținerea și promovarea examenului de bacalaureat, Inna a urmat cursurile universității Ovidius în Constanța, unde a absolvit Facultatea de Științe Politice. Odată cu dobândirea succesului, publicația românească Uups.ro a acuzat-o pe Inna că încearcă să își ascundă trecutul, copilăria ei fiind în viziunea reporterilor cu totul alta decât cea oficială. Toate acuzațiile acestora au fost însă negate de către interpretă. A participat la audițiile pentru formația A.S.I.A, însă nu a fost aleasă.La finele anului 2007, în timp ce lucra la o firmă de imobiliare, Inna i-a întâlnit prin intermediul unui prieten comun pe membrii proiectului Play & Win. Beneficiind de sprijinul acestui grup de producători, Inna a început înregistrările pentru albumul său de debut. În această perioadă cânta folosind numele de scenă Alessandra și a participat la preselecțiile pentru Concursul Muzical Eurovision 2008 cu melodiile „Goodbye” și „Sorry”, însă niciuna nu a fost aleasă. Prima sa apariție televizată a fost cea din emisiunea lui Teo de pe Prima TV, unde a interpretat piesa „Goodbye” . Mai târziu în acel an, și-a schimbat numele de scenă în Inna deoarece era mai ușor de memorat și pentru că nu se identifica cu numele vechi, dar și pentru că bunicul ei obișnuia să o strige astfel când era tânără.
După câteva luni de înregistrări cu echipa Play & Win, discul single de debut al Innei, a avut premiera la 12 august 2008 în emisiunea Request 629 de la postul radio Vibe FM. Intitulat „Hot”, cântecul a început să fie promovat sub reprezentarea casei de înregistrări Roton. La scurt timp, piesa a beneficiat de un videoclip, lansat în premieră pe pagina web radio21.ro în noiembrie 2008. La finele anului 2008, „Hot” ocupa prima poziție în clasamentul românesc al difuzărilor radio realizat de Nielsen Media Research. Concomitent, piesa a obținut locul cinci în ierarhia compilată de APC-stats, surclasând șlagăre ale unor interpreți precum Rihanna, Morandi sau Blaxy Girls. Fiind nemulțumită de prima variantă a videoclipului, Inna a hotărât de comun acord cu Roton să filmeze o nouă versiune pentru „Hot”. Într-un interviu acordat site-ului românesc agenda.ro, Inna a declarat: „După ce a apărut pe YouTube [primul videoclip], comentariile n-au fost cele pe care le așteptam. Așa că am decis să refilmăm.” Noua versiune a avut premiera pe 19 decembrie 2008 și a început să fie difuzată la scurt timp de cele mai importante posturi de televiziune din România.
În noiembrie 2008, Inna organiza o preselecție pentru a-și alege dansatori și instrumentiști care să o însoțească pe parcursul turneului său de promovare. În timp ce pe diferite pagini web apăreau înregistrări ale Innei, precum piesa „Left Right” sau o preluare a colindului „O, ce veste minunată!”, interpreta pregătea două recitaluri mult așteptate de public în cluburile bucureștene Turabo și Bellagio.
La începutul anului 2009, piesa „Hot” se afla pe poziții fruntașe în clasamentele radio din țări precum Polonia, Rusia, Turcia, Ungaria și Bulgaria. În aceeași perioadă, piesele „Fever” și „On and On”, ambele produse de grupul Play & Win, erau făcute publice pe site-ul oficial al interpretei.Cel de-al doilea disc single al Innei urma să fie lansat la data de 2 februarie 2009, dar din motive confidențiale, promovarea sa a fost amânată de câteva ori. Cântecul, intitulat „Love”, a avut premiera la 16 februarie 2009 în emisiunea Muzica Ta de la Radio 21. Trei luni mai târziu, la începutul lui mai 2009, videoclipul adiacent a fost difuzat pentru prima oară pe pagina web a postului radio. Piesa s-a bucurat de succes în România, ocupând treapta cu numărul patru în ierarhia realizată de Nielsen Media Research. În primăvara anului 2009, în timp ce Inna susținea diverse concerte în România, pagina sa web publica variantele remixate ale hitului „Love”, dar și o nouă piesă, intitulată „Don’t let the music die”.În aprilie 2009, „Hot” a fost nominalizat la categoria „Cea mai bună piesă internațională” în cadrul ceremoniei Premiilor Eska. Ulterior, Inna a urcat pe scena festivalului Ema Eska și a interpretat piesa „Hot”, printre cântăreții prezenți la eveniment numărându-se Anastacia, Lady GaGa, Rihanna sau Sugababes.
În primăvara anului 2009, Inna susținea concerte de promovare atât în România, cât și în diferite regiuni din Bulgaria, Polonia și Serbia. De asemenea, clasamentele de specialitate din Rusia confirmau succesul interpretei la nivel european, primul său single, „Hot”, fiind pe prima poziție în topul Nrj HOT 30. Pe 15 aprilie 2009, Inna a semnat un contract de management cu una dintre cele mai importante case de înregistrări din Statele Unite, Ultra Records. Prin semnarea acestui acord, compania se angaja să promoveze materialele discografice ale cântăreței în S.U.A., Regatul Unit și Canada.Pe 12 mai, organizatorii premiilor Romanian Music Awards au nominalizat-o pe Inna la patru categorii principale: „Cel mai bun dance”, „Cel mai bun debut”, „Cel mai bun show” și premiul special „Border Breaker”. Toate cele patru trofee au fost adjudecate de către interpretă odată cu decernarea premiilor, ce a avut loc pe 6 iunie în Craiova. În aceeași perioadă, Inna devenea celebră în Islanda, țară în care a susținut și un concert.La finele lunii mai, Inna organiza o nouă preselecție pentru dansatori, cântecul „On and On” era remixat și publicat pe pagina sa web, iar detalii referitoare la primul său album, Hot erau făcute publice personal în emisiunea de știri Observator de la Antena 1. La scurt timp interpreta era în căutarea unor muzicieni dispuși să o însoțească în viitoarele sale concerte. Succesul dobândit de interpretă în Turcia a fost onorat prin intermediul unui mini-turneu, organizat la începutul lunii iulie în șase orașe din peninsula Anatolia.În primăvara anului 2009, Inna a colaborat cu interpretul Bogdan Croitoru pentru înregistrarea celui de-al treilea disc single din cariera sa, intitulat „Déjà Vu”. Cei doi au stabilit să promoveze cântecul folosind pseudonime noi, Inna scriindu-și numele invers, Anni, iar Croitoru preluând numele Bob Taylor. Ulterior, după ce piesa obținea succes în România, cei doi au confirmat faptul că ei sunt persoanele care interpretează compoziția muzicală „Déjà Vu”. Referitor la această campanie de promovare, Inna a declarat pe pagina sa web: „Consider că o piesă bună poate să fie promovată și ascultată fără a se ști de cine este compusă sau cine o interpretează.” Videoclipul filmat pentru acest disc single nu o prezintă pe Inna, ea preferând să nu participe la filmări. Piesa „Déjà Vu” a devenit un succes în România, câștigând poziția cu numărul șapte în ierarhia realizată de Nielsen. De asemenea, cântecul s-a bucurat de succes moderat în ierarhia Bulgaria Singles Top 40, ocupând locul douăzeci și nouă.
La finalul lunii iunie 2009, Inna a primit două nominalizări la premiile Romanian Top Hits Awards, categoriile fiind „Top 1 Romania” și „Girls – The Best Hit”, ambele pentru piesa „Love”. Deși nu a câștigat niciunul dintre cele două trofee, interpreta a primit un premiu special din partea juriului. În iunie 2009, în timp ce Inna susținea concerte în Turcia, sau Rusia, popularitatea sa și a cântecului „Hot” creștea simțitor în Spania. Piesa a câștigat prima poziție în clasamentele de specialitate din această țară și a primit discul de platină, fiind comercializată în peste 40.000 de exemplare. Concomitent, pe Internet a apărut o piesă ce urma să fie inclusă pe viitorul său album, intitulată „Nights And Days” (o colaborare cu Play & Win) dar și înregistrări dinainte de lansarea sa, precum „Oare”, „Goodbye” și „Sorry”.Cel de-al patrulea disc single al Innei, intitulat „Amazing”, a avut premiera la data de 5 august 2009 pe site-ul revistei Bravo. Lansarea piesei a stârnit o controversă de proporții în momentul în care interpreta Anca Badiu îi acuza pe membrii Play & Win că i-au furat piesa și i-au dat-o Innei. Badiu, având un contract de management cu Media Pro Music, a plătit 1,500 de euro în avans grupului Play & Win pentru a-i compune o nouă piesă. La doar câteva zile după ce interpreta a primit și înregistrat cântecul „Amazing”, Inna anunța lansarea sa oficială pe disc single. Producătorii piesei, membrii Play & Win, au declarat ulterior: „Am semnat contractul cu Media Pro Music, însă la un moment dat ne-am dat seama că piesa în interpretarea Ancăi nu putea fi un hit, astfel că am ales-o pe Inna”. Videoclipul adiacent piesei a fost filmat în ultima parte a lunii august în Portugalia, regizor fiind Tom Boxer.La data de 8 august, Inna a urcat pe scena celui mai vechi festival de muzică din Polonia, Sopot. La finalul televotingului, șlagărul interpretei, „Hot”, s-a clasat pe poziția secundă în clasamentul final al concursului, câștigătoare fiind piesa „Ayo Technology” de Katerine Avgoustakis. În aceeași zi, pe 8 august, albumul de debut al Innei, intitulat Hot, a început să fie comercializat în Polonia. Discul conține toate cele patru discuri lansate în avans, dar și cântece publicate anterior pe pagina sa web. La data de 10 august, Inna a susținut un recital pe scena Festivalului Callatis, cântecele interpretate de ea fiind „Hot”, „Déjà Vu”, dar și imnul oficial al festivalului. În aceeași perioadă, primul său disc single, „Hot”, câștiga prima poziție în clasamentul Ukraine Top 40. La începutul lunii septembrie, în timp ce piesa „Amazing” debuta în clasamentul Romanian Top 100 pe poziția cu numărul șaizeci și opt, Inna obținea un trofeu la premiile MTV Europe Music Awards, la categoria „Cel mai bun interpret român”. Înregistrarea „Amazing” s-a bucurat de difuzări masive din partea posturilor de radio și televiziune, lucru ce a avut drept rezultat o poziționare pe locul întâi în ierarhia națională din România.În luna noiembrie, în timp ce șlagărul „Déjà Vu” câștiga poziții înalte în clasamentele de specialitate din Olanda , piesa „Hot” era inclusă pe compilația casei de înregistrări Ultra Records din S.U.A.. La începutul lunii decembrie a început comercializarea celui de-al cincilea disc single al interpretei, intitulat „I Need You For Christmas”, care a beneficiat și de un videoclip filmat în regia lui Tom Boxer. La finele anului 2009 Inna a fost numită „Femeia anului 2009” la categoria „Tinere talente în muzică”, în cadrul celei de-a șasea ediții a „Galei femeilor de succes”, celelalte nominalizate fiind Paula Seling, Andra, Cream, Amadeus, Paula Seling, Anda Adam , formația Blaxy Girls, Elena Gheorghe și Andreea Bănică. La începutul anului 2010 piesa „Hot” câștiga prima poziție în clasamentul Hot Dance Airplay din S.U.A., Inna devenind prima cântăreață româncă care reușește o astfel de performanță.Cel de-al șaselea disc single al Innei, intitulat „10 minutes”, a avut premiera la data de 25 ianuarie 2010, pe site-ul postului Radio 21, dar și pe pagina web a interpretei. Cântecul, reprezentând o colaborare cu formația Play & Win, surprinde o schimbare a stilului muzical abordat de Inna, el fiind diferit de creațiile anterioare, realizat pentru a fi mai apropiat muzicii promovate în S.U.A.. Videoclipul adiacent piesei a fost în prima parte a anului 2010 în Londra, în regia lui Paul Boyd, iar premiera oficială a avut loc în iunie 2010. Ulterior, la gala premiilor Romanian Music Awards 2010, Inna a câștigat cinci trofee la categoriile „Best website”, „Cel mai bun artist internațional”, „Best female”, „Best album” și „Best show”. În cadrul aceluiași eveniment, Inna a cântat în premieră pentru publicul român noul său disc single, intitulat „Sun Is Up”.
La începutul anului 2011 a ținut mai multe concerte în primul său turneu, INNA en Concert, în țări precum Franța, Spania, Germania, Turcia, Liban și România, dar și alte state europene. A concertat în nouă orașe din Franța, două din Spania și pentru prima dată la Arenele Romane din București. În iunie 2011 a susținut concerte în Marea Britanie. Din 4 până pe 14 iulie, Inna s-a întors în Franța pentru promovarea albumului „Club Rocker”, care a fost lansat pe data de 17 mai 2011. în cadrul concertului de la Arenele Romane din București, în care artista a fost cap de afiș, având în deschidere alte trupe celebre din Romania precum Akcent și artiști ca Alex Velea. În timpul concertului Inna a cântat pentru prima data live piesa omonima albumului „I Am the Club Rocker”. Albumul conține piese lansate pe discuri single, precum Sun is Up, I Am the Club Rocker, Un Momento, și o altă piesă, lansată pe 22 noiembrie 2011, intitulată Endless, care a devenit al doilea cel mai de succes single extras de pe acest album, ajungând până pe locul al cincilea în Romanian Top 100. În aprilie 2012, Inna a lansat cel de-al cincilea single al albumului, „WOW” și videoclipul aferent piesei, fiind primul regizat de fotograful ei, Edward Aninaru. „WOW” a urcat rapid în Romanian Top 100 ajungând pe locul al zecelea în iunie 2012.Inna a primit patru nominalizări la Premiile muzicale Radio România Actualități, la categoriile „Artistul anului”, alături de Mădălina Manole, Paula Seling și Ovidiu Cernăuțeanu și „Artistul Dance al anului”, precum și „Albumul anului” (cu Hot) și „Cel mai bun cântec Pop/Dance” (cu Sun is Up). A câștigat un singur premiu, „Artistul Dance al anului”. A mai fost nominalizată la „Cea mai bună interpretare feminină” și „Cel mai bun cântec românesc” (cu „Sun Is Up”) la Premiile muzicale Balcanice, câștigând ambele categorii, după o reprezentație în Sofia, Bulgaria.
La Premiile muzicale MTV România 2011 ținute în Brașov, Inna a câștigat trei premii: „Best female”, „Cel mai bun site web” și premiul special al revistei OK!. A fost într-un turneu în Mexic, lansând cu această ocazie videoclipurile pieselor „Un Momento” și „Endless”.Piesa „Sun Is Up” s-a clasat pe locul întâi în Bulgaria și în regiunea Romandia din Elveția și în topul primelor zece melodii în Franța, România, Rusia și UK Dance Chart și a primit câte un disc de aur în Elveția și Italia. Piesa „Club Rocker” este prima care nu a intrat în topul primelor zece în Franța clasându-se doar pe locul treizeci și doi și nici nu a intrat în Top patruzeci în România. Totuși a intrat în Top 20 în Slovacia și Polonia. „Un Momento” a devenit cea mai bine clasată piesă a Innei din Slovacia, situându-se pe poziția a patra. Albumul nu a avut un succes mai mare ca „Hot”, intrând în primele douăzeci în Republica Cehă și Belgia și în primele patruzeci în Franța. A avut mai mult succes în Polonia, unde după trei săptămâni a fost certificat cu disc de aur. În Mexic albumul a debutat pe locul opt și s-a clasat în Top patruzeci mai multe săptămâni la rând. În decembrie 2011 i s-a oferit un rol de femeie ușoară într-un film francez dar l-a refuzat.Într-un interviu cu Cătălin Măruță de pe data de 1 decembrie 2011, Inna a anunțat că va concerta în Statele Unite în prima parte a anului 2012 și că va lansa un al treilea album de studio. Dan Manoliu, reprezentant al Televiziunii Române, a încercat să o convingă pe Inna să participe la preselecțiile pentru Concursul Muzical Eurovision 2012, însă artista a fost nevoită să refuze invitația din cauza programului încărcat.
Pe data de 9 ianuarie 2012, Inna a lansat un remix al cântecului „Ai Se Eu Te Pego” al artistului brazilian Michel Teló. La 17 februarie 2013, Inna a susținut un recital televizat în cadrul ceremoniei de deschidere a Festivalul Olimpic de Iarnă al Tineretului European, Brașov 2013.Al treilea album de studio, „Party Never Ends”, a fost lansat pe 25 martie 2013. Anterior lansării, Inna a interpretat câteva cântece de pe acest album: „Caliente”, pe care a dedicat-o fanilor ei mexicani, și „Tu și Eu”, în mai respectiv iunie 2012. „Caliente” a debutat în clasament pe 27 mai 2012 și a atins poziția 84, în timp ce „Tu și Eu” a debutat pe 17 iunie 2012 și a atins poziția a cincea. A mai colaborat cu Play & Win la „INNDIA”, care a ajuns și el în top 10. În ianuarie 2013 Inna lansează „More Than Friends”, în colaborare cu artistul portorican de muzică reggae și hip-hop Daddy Yankee ca piesa principală a albumului „Party Never Ends”. Compozitorii piesei „More than Friends” au fost acuzați de plagiat după piesa „Everybody Fucks” a lui Pitbull, Akon și David Rush din 2012. Cântecul a atins doar poziția 20 în Romanian Top 100. De pe album au mai fost lansate single-urile promoționale „Allright”, „Ok” și „Spre Mare”. „Spre Mare” este cel mai de succes cântec promoțional al ei, debutând pe 26 martie 2013 pe locul al optzecilea în Romanian Top 100, 66 fiind poziția maximă atinsă de piesă în acest clasament. Party Never Ends a ajuns pe locul 10 în Mexic, și a fost nominalizat la categoria „cel mai bun album” la Romanian Music Awards 2013 și 2014.În martie 2013, Inna a fost invitată să cânte alături de Carla's Dreams melodia „P.O.H.U.I”, al zecelea cântec care s-a clasat în primele zece melodii în Romanian Top 100, debutând pe 90 pe data de 24 martie 2013, atingând poziția a treia.
La 14 aprilie 2014, Inna a lansat videoclipul piesei „Cola Song”. A fost primul single extras de pe următorul album al ei, LatINNA. Pentru „Cola Song” Inna a colaborat cu cânărețul columbian de reggaeton J Balvin și a inclus pasaje instrumentale din „Piñata 2014”, interpretate de saxofonistul Andreas Schullers, la care a colaborat însăși Inna. Acesta s-a bucurat de succes în Europa, primind un disc de platină din partea Productores de Música de España (PROMUSICAE). A fost folosit pentru promovarea Campionatului Mondial de Fotbal din 2014, în filmul american de comedie Spioana (2015) și în jocul Just Dance 2017. „Cola Song” a avut o evoluție modestă în Romania Airplay 100, atingând numai poziția a treizeci și patra, locul 36 în Swiss Singles Chart și 76 în German Singles Chart.
La 9 iunie 2014, Inna a lansat o variantă specială a Cola Song, la care a colaborat cu producătorul și cântărețul ucrainean Potap.Următorul single al Innei, „Good Time”, lansat pe YouTube pe 2 iulie 2014, a fost realizat în colaborare cu Pitbull și a făcut parte din coloana sonoră a serialului american Young & Hungry și a filmului american Pitch Perfect 2. A lansat al patrulea album, care îi poartă numele, în octombrie 2015, care a fost lansat de Roton și în România pe data de 15 ianuarie 2016. Varianta românească a albumului conține 19 piese. O altă variantă a albumului, intitulată Body and the Sun, a fost lansată în Japonia în 2015. Inna a primit premiul pentru „cel mai bun artist român” și a fost nominalizată la premiul de „cea mai bună artistă europeană” la MTV Europe Music Awards. Single-ul „Diggy Down” (2014) a treia piesă a sa care s-a clasat pe locul întâi în România. Pe baza clasamentului, a câștigat premiul pentru „cea mai bună piesă dance” din partea Media Music Awards. La 1 mai 2014 rapperul Puya a lansat single-ul „Strigă!”, în colaborare cu Inna. Videoclipul piesei a fost lansat pe 27 iunie 2014. A ajuns până pe locul al doisprezecelea în Romania Airplay 100. „Bop Bop” (2015), a ajuns pe locul al doilea în România, iar „Rendez Vous” (2016) a primit un disc de aur în Polonia. Pe 28 aprilie 2016 a înregistrat melodia de pe genericul variantei în limba română a serialului de desene animate Fetițele Powerpuff.
În august 2016, Inna a cântat în deschiderea Festivalului Untold. A devenit membră a superformației G Girls, cu care a lansat două single-uri („Call the Police” și „Milk and Honey”), fiind și antrenoare în primul sezon al emisiunii Vocea României Junior cu Andra și Marius Moga. În aprilie 2017, cântăreața a apărut și într-o reclamă românească alături de Carla's Dreams pentru lanțul de supermarketuri Lidl. O lună mai târziu, contul ei de YouTube a depășit două miliarde de vizualizări.La sfârșitul anului 2016 Inna a anunțat că lucrează la al cincilea album de studio, avându-l ca producător pe David Ciente și pe cântăreața și textiera Irina Rimes, album care se numește Nirvana. Pe parcursul unui an, Inna a lansat patru single-uri, „Heaven” (2016), „Gimme Gimme” (2017), „Ruleta” (2017) și „Nirvana” (2017) — ultimele trei făcând parte și din album — single-uri care s-au bucurat de succes commercial în Europa, în special în România și Turcia. „Ruleta” s-a clasat pe locul al treilea în țara ei natală, iar Nirvana s-a clasat pe locul al doilea în același clasament. Într-un interviu din august 2017, Inna a declarat că și-ar dori să reprezinte România și Turcia la Concursul Muzical Eurovision. La sfârșitul anului 2017 au urmat alte două piese care au intrat în top zece cele mai ascultate piese din România, „Nota de plată” și „Pentru că”, interpretate alături de grupul moldovean The Motans. Pe 11 decembrie 2017, artista a lansat albumul Nirvana, disponibil în exclusivitate în lanțul de supermarketuri Lidl, un album pop EDM cu influențe caraibiene și indiene.Inna a anunțat că va lansa cel de-al șaselea album de studio, Yo, în 2019. Compus exclusiv din cântece în limba spaniolă, Inna a avut control creativ total asupra înregistrărilor, colaborând la acestea cu producătorul român David Ciente. Ea a menționat faptul că Yo este un album experimental cu influențe gipsy. Primul single de pe album, „Ra”, a fost lansat în septembrie 2018. A fost promovat prin mai multe apariții în spectacole din Mexic și Statele Unite, printre care se numără galele premiilor Telehit și Premiile Latin Grammy 2018, dar și prin interviuri acordate de Inna publicațiilor Rolling Stone and Vogue México y Latinoamérica. Cântăreața a semnat un contract cu casa de discuri Roc Nation deținută de Jay-Z.
Jurnalistul Paul Lester de la The Guardian a numit-o „cel mai bun produs muzical de export al României”. Inna este o prezență discretă, aparițiile sale publice sau televizate fiind limitate. Odată cu obținerea succesului, ținutele Innei au fost criticate de presa mondenă, iar interpreta a răspuns acuzațiilor astfel: „Un om în viața lui știe să facă unele lucruri mai bine decât altele. Eu știu să cânt mult mai bine decât să mă îmbrac. Știu să cânt și știu să mă și îmbrac de acuma, pentru că am o stilistă timișoreancă. Aveam și atunci când s-a scris că nu mă îmbrac bine o stilistă, care nu și-a făcut datoria.” De asemenea, creatoarea de modă Alina Latan a creat o colecție vestimentară compusă din unsprezece piese, având-o ca sursă de inspirație pe Inna.
Imaginea publică a interpretei a avut de suferit în momentul în care a acordat un interviu în limba engleză unui reporter din Ungaria. Numeroase site-uri din România au criticat aspru limbajul cântăreței, folosind titluri precum „Inna se consideră artistă de talie internațională, dar habar nu are să se exprime în limba engleză” sau „Engleza Innei a avut un accident!”. Conform propriilor spuse, Inna era „o vedetă internațională, obosită și plictisitoare”.
Inna este activistă pentru drepturile copilului în România și a susținut campania „Niciun Copil Invizibil” organizată de UNICEF în 2012. În noiembrie 2011 s-a alăturat campaniei Durerea nu este iubire împotriva violenței domestice, semnând o petiție prin care cere guvernului român să impună o lege mai dură. Pe 25 noiembrie 2011, de Ziua Internațională pentru Eliminarea violenței împotriva femeilor, Inna a lansat cântecul „Endless” , al cărui mesaj este încetarea violenței domestice. Tot în noiembrie Inna a inițiat campania Bring the Sun Into My Life, prin care își propune să le fie aproape tuturor femeilor care se confruntă cu violența domestică.  A interpretat melodiile „Tu tens la força” („Tu ai puterea”), un cover în limba catalană a piesei „Freed from Desire” (1996) de Gala, în timpul teledonului La Marató de TV3. În 2016, Inna a participat la campania împotriva hărțuirii copiilor făcută de Cartoon Network prin intermediul CN Clubul Prieteniei. Tot în acel an, ea și alte celebrități românești au semnat o scrisoare deschisă de susținere a comunității LGBT ca răspuns la inițiativa Coaliției pentru Familie de a schimba definirea căsătoriei și a familiei în Constituția României.
În adolescență, în încercarea de a se afirma pe plan muzical, Inna a cântat într-o formație de muzică pop-rock, care însă nu s-a bucurat de succesul scontat. Primele sale înregistrări sunt balade sau piese lente precum „Goodbye”, „Oare” și „Sorry”, cântece nelansate până la momentul debutului său. Ulterior, după ce interpreta i-a întâlnit pe membrii grupului Play & Win, stilul său muzical s-a schimbat radical, iar liniile melodice ritmate domină înregistrările sale actuale. Într-un interviu acordat site-ului Divercitycafe.ro, interpreta declara: „Genul muzical în care se înscrie piesa mea („Hot” – n.n.) este house cu influențe dance, încercăm (ea și echipa Play & Win – n.n.) să adoptăm un stil comercial.”Într-un interviu acordat cotidianului românesc Adevărul, muzicianul de origine spaniolă Federico Albert, a declarat: „Din punct de vedere muzical această melodie („Hot” – n.n.) este doar una în plus printre toate cele disco care au apărut în ultimul timp. Are ritm, este o melodie pe care poți să o asculți într-o discotecă sau la o petrecere, însă se aud foarte puține instrumente muzicale. Computerul își spune încă o dată cuvântul în această lume a muzicii.”Fiind întrebată dacă este o adeptă a cântatului „live”, Inna a menționat că „Din motive technice nu se poate cânta 100 % live în majoritatea cluburilor din țară. Cu siguranță, dacă voi avea ocazia să cânt live, o voi face cu cea mai mare plăcere.” Recitalul său de la gala Romanian Music Awards a fost criticat aspru de numeroase publicații autohtone. Cu toate acestea, Inna a câștigat la toate cele patru categorii pentru care a fost nominalizată.
A primit mai multe premii și nominalizări, printre care cinci Balkan Music Awards, un European Border Breakers Award, trei MTV Europe Music Awards pentru cel mai bun interpret român și treisprezece Romanian Music Awards.
2015 - Dinozauri -  Neera; Dublaj ( voce versiune română) 2017- Fetițele Powerpuf; Interpretă generic

Întunecare (roman) - roman scris de Cezar Petrescu și publicat în anii 1927-1928 mai întâi într-un prim volum (de către Biblioteca ziarului Universul din București) și apoi într-o ediție completă în două volume (de către Editura Scrisul Românesc din Craiova).
Întunecare (film) - film din 1986, regizat de Alexandru Tatos după scenariul lui Petre Sălcudeanu. Filmul este o ecranizare a romanului omonim.
Iovan Vladimir sau Ioan Vladimir (în sârba chirilică: Јован Владимир; c. 990 – 22 mai 1016) a fost un conducător al Docleii, cel mai puternic principat sârbesc din acel timp, din jurul anului 1000 până în 1016. A condus în timpul lungului război dintre Imperiul Bizantin și Primul Imperiu Bulgar. Vladimir a fost recunoscut drept un conducător evlavios, drept și pașnic. Este recunoscut ca mucenic⁠(d) și sfânt, fiind sărbătorit pe data de 22 mai.Ioan Vladimir a avut o relație apropiată cu Bizanțul, dar aceasta nu a salvat Doclea de țarul expansionist Samuil al Bulgariei, care a cucerit principatul în jurul lui 1010 și l-a luat pe Vladimir prizonier. O cronică medievală afirmă că fiica lui Samuil, Teodora Kosara, s-a îndrăgostit de Vladimir și i-a cerut tatălui să o lase să se mărite cu el. Țarul a permis căsătoria și a întors Ducleea lui Vladimir, care a condus ca vasal al său. Vladimir nu a participat la eforturile de război ale socrului său. Luptele au culminat cu înfrângerea țarului Samuil de către bizantini în 1014 și moartea acestuia la scurt timp după. În 1016, Vladimir a căzut victimă a unei intrigi a lui Ivan Vladislav⁠(d), ultimul lider al Primului Imperiu Bulgar. A fost decapitat în fața bisericii din Prespa, capitala imperiului și a fost înmormântat acolo. În scurt timp, a fost recunoscut ca mucenic⁠(d) și sfânt. Văduva sa, Kosara, l-a reînmormântat la biserica Prečista Krajinska, lângă curtea sa din sud-estul Ducleei. În 1381, osemintele sale au fost aduse la Biserica Sf. Ioan Vladimir⁠(d), lângă Elbasan, iar din 1995 sunt păstrate în catedrala ortodoxă din Tirana, Albania. Osemintele sfântului sunt considerate moaște și atrag mulți credincioși, în special de ziua sărbătoririi acestuia, când moaștele sunt luate la biserica de lângă Elbasan pentru celebrare.
Crucea pe care a avut-o Vladimir când a fost decapitat este de asemenea considerată sfântă. Aflată în mod tradițional în grija familiei  Andrović din satul Velji Mikulići din sud-estul Muntenegrului, crucea este expusă credincioșilor doar de sărbătoarea Rusaliilor, când este purtată într-o procesiune către vârful Muntelui Rumija⁠(d). Ioan Vladimir este considerat primul sfânt sârb⁠(d) și hram al orașului Bar din Muntenegru. Cea mai timpurie hagiografie a sa, pierdută, a fost scrisă probabil între 1075 și 1089; o variantă mai scurtă, scrisă în latină, este păstrată în Cronica preotului din Doclea⁠(d). Hagiografiile sale în greacă și slavona bisericească au fost publicate pentru prima dată, în 1690 și respectiv, în 1802. De obicei, sfântul este reprezentat în icoane ca un monarh purtând coroana și hainele regale, cu o cruce în mâna dreaptă și propriul său cap în mâna stângă. O legendă spune că și-a dus capul tăiat la locul înmormântării.
Doclea a fost un cnezat medieval sârb, a cărui hotare coincideau în cea mai mare parte cu cele ale Muntenegrului de azi. Statul a crescut mult în putere după dezintegrarea Serbiei⁠(d), care a urmat morții conducătorului său, cneazul Časlav al Serbiei⁠(d), în jurul lui 943. Deși întinderea Serbiei lui Časlav nu este cunoscută cu precizie, se știe cel puțin că din ea făcea parte Raška⁠(d) (acum parte a Serbiei Centrale) și Bosnia. Raška a intrat ulterior sub dominația politică a Docleii, alături de cnezatele sârbești vecine Travunia și Zahumlia⁠(d) (astăzi Herțegovina și Dalmația de sud). Adesea, bizantinii se refereau la Doclea, numind-o Serbia.În jurul lui 1000, Vladimir, încă băiat, l-a succedat pe tatăl său, Petrislav, ca lider al Docleii. Petrislav este considerat primul conducător al Docleii a cărui existență poate fi confirmată de surse primare⁠(d), acestea indicând de asemenea că el a avut relații apropiate cu Bizanțul. Cnezatul a fost constituit din două provincii: Zenta în sud și Podgoria la nord. Potrivit unei tradiții locale, curtea lui Vladimir a fost situată pe colina numită Kraljič, unde este satul Koštanjica, lângă lacul Scutari, în regiunea Krajina⁠(d) din sud-estul Muntenegrului. Lângă Kraljič se află ruinele Bisericii Prečista Krajinska⁠(d) (dedicată Maicii Domnului), care exista deja în timpul lui Vladimir. Potrivit lui Daniele Farlati⁠(d), istoric bisericesc din secolul 18, curtea și domiciliul liderilor sârbi se afla pe vremuri în Krajina.Despre regimul lui Vladimir se povestește în capitolul 36 al Cronicii preotului din Doclea⁠(d), terminată între 1299 și 1301; capitolele 34 și 35 se ocupă de tatăl și unchii săi. Aceste trei capitole ale cronicii s-au bazat cel mai probabil pe biografia pierdută a lui Vladimir, scrisă în Doclea cândva între 1075 și 1089. Atât cronica, precum și istoricul bizantin Ioan Skylitzes, îl descriu pe Vladimir drept un lider înțelept, evlavios, corect și pașnic.Domnia lui Vladimir a concis cu un război prelungit între împăratul bizantin Vasile al II-lea (r. 976–1025) și conducătorul Primului Imperiu Bulgar, țarul Samuil (r. 980–1014). Vasile al II-lea ar fi putut căuta susținerea altor lideri balcanici pentru lupta sa împotriva lui Samuil și în acest scop a intensificat contactele diplomatice cu Doclea. O misiune diplomatică sârbă, cel mai probabil trimisă din Doclea, a ajuns în capitala bizantină Constantinopol în 992 și a fost înregistrată într-un document al Mănăstirii Marea Lavră, scrisă în 993.În 1004 sau 1005, împăratul Vasile a recuperat de la Samuil orașul Dyrrhachium, marele bastion al coastei adriatice, aflat în sudul Docleii. De asemenea, din 1005, Vasile controlează și pământurile de coastă aflate la nord și sud de Dyrrhachium, ca părți ale themei bizantine Dyrrhachium⁠(d). Așadar, Bizanțul a făcut un contact teritorial cu Doclea cneazului Vladimir, care era în schimb în contact cu thema bizantină a Dalmației⁠(d), care era constituită din orașe adriatice aflate la nord-vestul Docleii. Republica Venețiană, un aliat al Bizanțului, a intervenit militar în Dalmația în 1000 pentru a proteja orașele de atacurile croaților și narentanilor⁠(d). Autoritatea venețiană asupra Dalmației în numele lui Vasile a fost confirmată de împărat în 1004 sau 1005. Veneția, orașele dalmațiene, Croația și Doclea lui Vladimir, erau așadar aliniate într-un bloc bizantin conectat la Bizanț prin Dyrrhachium.
Oricum, relațiile apropiate cu Bizanțul nu l-au ajutat pe cneazul Vladimir. Samuil a atacat Doclea în 1009 sau 1010, ca parte a campaniei sale ce urmărea să distrugă blocul pro-bizantin, care l-ar fi putut amenința. Vladimir s-a retras cu armata și mulți dintre oamenii săi s-au refugiat la cetatea sa, pe dealul numit Oblik, aproape de extremitatea de sud-est a lacului Skadar. Potrivit Cronicii preotului din Docleia, cneazul a făcut o minune acolo: dealul a fost infestat cu șerpi veninoși, dar când a înălțat o rugăciune către Domnul, mușcăturile lor au devenit inofensive.O parte din armata lui Samuil s-a dus să asedieze dealul, iar restul a atacat orașul de coastă din apropiere Ulcinj, care a fost parte a sistemului de fortificație a themei Dyrrhachium. Vladimir a fost în cele din urmă înconjurat, ca urmare a deciziei sale venite din dorința de a scăpa oamenii săi de foamete și război, potrivit cronicii. A fost luat prizonier în capitala lui Samuil, Prespa, aflat în Macedonia. Eșuând să cucerească Ulcinj, care a primit oameni și aprovizionări prin mare de la orașele dalmațiene, țarul și-a direcționat forțele spre Dalmația. Acolo, a dat foc orașelor Kotor și Dubrovnik, și a devastat regiunea până la Zadar, în nord-vest. Apoi, s-a întors în Bulgaria prin Bosnia și Raška. O consecință a acestei campanii a fost ocupația bulgară a Docleii, Travuniei, Zahulmiei, Bosniei și Raškăi. Puterea venețiană și indirect, cea bizantină din Dalmația, a fost slăbită. Samuil a reușit să distrugă blocul pro-bizantin.Cronica afirmă că în timp ce Vladimir lâncezea în închisoarea din Prespa, se ruga zi și noapte, iar un înger al Domnului i s-a arătat și i-a prevestit că va fi eliberat în scurt timp, dar va suferi o moarte de martir. Soarta sa în captivitate a fost descrisă într-o povestire romantică care îl implica pe el și pe Teodora Cosara⁠(d), fiica țarului Samuil. Aceasta este descrierea cronicii despre cum ei s-au întâlnit:
Apoi, Kosara l-a rugat pe tatăl ei pentru mâna lui Vladimir, iar țarul i-a aprobat cererea. El și-a restabilit socrului pe tronul Docleii. În realitate, căsătoria a fost probabil rezultatul evaluării politice a lui Samuil: ar fi decis că Vladimir ar fi un vasal mai loial dacă s-ar căsători cu fiica sa. Rezolvând în acest fel chestiunea Docleii, Samuil putea concentra mai multe trupe în Macedonia și Tesalia, obiectivul principal al conflictului său cu Bizanțul. Cronica susține că țarul a dat de asemenea lui Vladimir întregul teritoriu al Dyrrachiumului. În fapt, cneazul ar fi putut primi partea nordică a teritoriului, care era parțial sub autoritatea lui Samuil. O notă scurtă despre Vladimir a lui Ioan Skylitzes ar putea indica faptul că acesta a primit de asemenea ceva teritoriu în Raška. Unchiul său patern, Dragimir⁠(d), lider al Travuniei și Zahulmiei, care s-a retras dinaintea armatei lui Samuil, și-a primit pământurile înapoi pentru a le conduce, de asemenea ca vasal al țarului.După aceea, potrivit cronicii, „Vladimir a trăit cu soția sa, Kosara, în toată sfințenia și castitatea, cinstindu-l pe Dumnezeu și slujindu-l zi și noapte și i-a condus pe oamenii încredințați lui în frica de Dumnezeu și în mod drept.” Nu sunt indicii că Vladimir a luat partea la vreunul dintre eforturile de război ale socrului său. Luptele au culminat cu înfrângerea dezastruoasă a lui Samuil⁠(d) de către bizantini în 1014, iar pe 6 octombrie a aceluiași an, țarul a murit de la un atac de cord. A fost succedat de fiul său, Gavril Radomir⁠(d), al cărui domnie a fost scurtă: vărul său Ivan Vladislav⁠(d) l-a ucis în 1015 și a domnit în locul lui. Vladislav a trimis mesageri lui Vladimir, cerându-i prezența la curtea din Prespa, dar Kosara l-a sfătuit să nu se ducă și s-a dus ea în loc. Vladislav a primit-o cu onoruri și i-a cerut lui Vladimir să vină de asemenea, trimițându-i o cruce de aur, ca semn de purtare pe care se poate conta. Cronica relatează răspunsul cneazului:
Doi episcopi și un pustnic au venit la Vladimir, i-au dat crucea de lemn și au confirmat că țarul a făcut o garanție de credința prin ea. Vladimir a sărutat crucea și a apropiat-o de pieptul său, a cules câteva flori și s-a pornit la drum spre Prespa. Cum a ajuns, pe 22 mai 1016, a intrat în biserică să se roage. Când a ieșit din biserică, a fost doborât de soldații lui Vladislav și decapitat. Potrivit lui Skylitzes, Vladimir a crezut în legământul lui Vladislav. El apoi s-a lăsat în mâinile lui Vladislav și a fost executat. Motivul crimei este neclar. După înfrângerea lui Samuil din 1014, bulgarii au pierdut bătălie după bătălie, iar Vladislav probabil a suspectat sau a fost informat că Vladimir planifica să refacă alianța Docleii cu Bizanțul. Această alianță l-ar fi deranjat pe țarul Vladislav din cauza apropierii Docleii de Dyrrhachium, care a fost țintă a eforturilor de război a țarului.La începutul lui 1018, Vladislav a condus un atac fără succes împotriva Dyrrhachiumului, în afara zidurilor găsindu-și moartea. Cronica a afirmat că Vladimir a apărut înaintea lui Vladislav, când era la o masă în tabăra sa din afara Dyrrhachiumului, și l-a ucis în timp ce striga după ajutor. În același an, armata bizantină—condusă de victoriosul împărat Vasile—a adus sfârșitul Primului Imperiu Bulgar. Deoarece Vladimir și Kosara n-au avut copii, succesorul a fost unchiul său Dragimir, liderul Travuniei și Zahulmiei. Acompaniat de soldați, s-a pornit spre Docleia și s-a stabilit ca lider al acesteia, probabil în prima jumătate a lui 1018. Când a venit la Kotor, locuitorii orașului l-au prins într-o ambuscadă și l-au ucis după ce l-au invitat la un banchet, iar soldații săi s-au întors în Travunia. Docleia n-a mai fost menționată în surse până în anii 1030. Unii savanți cred că a fost plasată sub conducere bizantină directă în jurul lui 1018, pe când alții cred că a rămas stat vasal al Bizanțului, având un lider nativ necunoscut.
Ioan Vladimir a fost înmormântat la Prespa, în aceeași biserică în fața căreia a fost martirizat. Moaștele sale au devenit curând renumite pentru vindecări miraculoase, atrăgând mulți oameni la mormântul său.  La scurt timp după moartea sa a fost recunoscut ca mucenic și sfânt, fiind comemorat pe 22 mai, hramul său. În acea perioadă, sfinții erau recunoscuți fără vreun ritual formal de canonizare. Vladimir a fost primul lider al statului sârb care a fost recunoscut ca sfânt. Conducătorii din dinastia Nemanjić, care au domnit peste statul sârb care a crescut în jurul Raškăi, vor fi aproape toți canonizați—începând cu Nemanja, sfântul fondator al dinastiei.După ce a trecut un număr de ani de la îngroparea sa, Kosara i-a transportat rămășițele la Docleia. Ea l-a înhumat la Biserica Prečista Krajinska⁠(d), lângă curtea sa, în regiunea Skadarska Krajina⁠(d). Moaștele au atras mulți oameni la biserică, care a devenit centru de  pelerinaj. Kosara nu s-a recăsătorit; la cererea sa, a fost înhumată la Prečista Krajinska, la picioarele soțului său. În jurul anului 1215—când Krajina era sub conducerea marelui cneaz sârb Ștefan Nemanja—moaștele au fost probabil scoase din această biserică și transportate la Dyrrhachium de către trupele lui Mihail I⁠(d), despot al Epirului. La acel timp, despotul Mihail a capturat orașul Shkodër, care se află la doar 20 km est de biserică. Ioan Vladimir a fost menționat ca sfânt protector al Dyrrhachiumului într-un text liturgic grecesc.În 1368, Dyrrhachium a fost luat de la Angevini⁠(d) de către Karl Topia⁠(d), un boier albanez. În 1381, acesta a reconstruit, în stil bizantin, o biserică ruinată de un cutremur într-o vale îngustă a pârâului Kușa, un afluent al râului Shkumbin—lângă locul orașulului Elbasan din Albania centrală (care va fi construit în secolul 15). Biserica⁠(d) a fost dedicată Sfântului Ioan Vladimir, după cum declară în greacă, latină și sârbă, inscripția pe care Topia a pus-o deasupra intrării de sud.  Moaștele sfântului au fost păstrate într-o raclă⁠(d), o lădiță de lemn, închisă într-un sanctuar, la 3 m înălțime, în cadrul bisericii.Istoricul sârb Stojan Novaković a teoretizat că Vladimir a fost înmormântat lângă Elbasan imediat după moartea sa. Novaković a presupus că acel cutremur care a ruinat vechea biserică a avut loc în timpul conducerii lui Topia, și că Topia a restabilit moaștele în biserica reconstruită. Dacă Vladimir a fost înmormântat înainte la Docleia, gândea Novaković, el n-ar fi absent din sursele sârbe scrise în timpul domniei dinastiei Nemanjić, care a condus Docleia (mai târziu numită Zeta) din 1186 până 1371. Novaković n-a luat în considerare ideea că moaștele ar fi putut fi duse din Docleia la Dyrrhachium în jurul lui 1215. El a comentat relatarea cronicii, potrivit căreia Kosara a transportat corpul lui Vladimir „către un loc cunoscut drept Krajina, unde se afla curtea sa”, în felul următor: Deși curtea lui s-a aflat probabil în regiunea Krajina înainte de captivitate, după ce a luat-o în căsătorie pe Kosara, ar fi putut fi lângă Elbasan, pe teritoriul Dyrrachiumului pe care l-a primit de la țarul Samuil. A fost înhumat în această din urmă curte, care în cronică a fost înlocuită cu fosta.O mănăstire ortodoxă a crescut în jurul bisericii de lângă Elbasan și a devenit centrul cinstirii Sfântului Ioan Vladimir. În ultima jumătate a secolului 15, teritoriul Albaniei de azi a fost încorporat în Imperiul Otoman, în care islamul a fost o religie privilegiată. După pierderea Bătăliei de la Viena din 1683, otomanii au intrat în defensivă în Europa. Într-un climat al renașterii creștinismului în Imperiul Otoman, o hagiografie a sfântului și o slujbă a sa au fost scrise în greacă în 1690 la mănăstire. Aceasta se afla sub jurisdicția Arhiepiscopiei Ohridei⁠(d), care a devenit o notabilă forță spirituală și artistică în timpul conducerii arhiepiscopului Ioasaf din 1719 până în 1745. În această perioadă, cinstirea Sfântului Ioan Vladimir a fost promovată în sudul Albaniei și vestul Macedoniei, precum și dincolo de limitele arhiepiscopiei, în Bulgaria și printre sârbii din Regatul Ungariei.Mănăstirea a devenit sediul nou createi Arhiepiscopii a Dyrrhachiumului în a doua jumătate a secolului 18. În timpurile mai recente, mănăstirea a ajuns într-o stare de deterioare, iar în anii 1960 a fost închisă de autoritățile comuniste ale Albaniei; în 1967, racla cu moaștele sfântului a fost mutată la Biserica Sf. Maria⁠(d) din Elbasan. Mănăstirea deteriorată a redevenit biserică în anii 1990. Restaurarea bisericii sale și a altor clădiri a fost terminată în 2005. Din jurul anului 1995, moaștele sunt păstrate la catedrala ortodoxă din Tirana, capitala Albaniei, și sunt întoarse la mănăstire doar de hramul sfântului.În fiecare an, de hramul Sfântului Ioan Vladimir, un mare număr de oameni vin la mănăstire, aceștia fiind cunoscuți ca Shingjon printre albanezi. Dimineața, relicva este pusă în centrul bisericii sub un baldachin, înainte de a fi deschis. După terminarea liturghiei de dimineață, preoții cântă în timp ce poartă racla înconjurând de trei ori biserica, urmați de oameni, care țin lumânări. Racla este apoi pusă în fața bisericii, pentru a fi sărutată de credincioși. Preoții le dau bucăți de bumbac care au fost păstrate în interiorul raclei de la ultimul hram. Există numeroase istorisiri despre oameni, atât creștini, cât și musulmani, care s-au vindecat după ce s-au rugat în fața moaștelor sfântului.În seara dinaintea hramului Sfântului Ioan Vladimir, o priveghere de toată noaptea are loc în bisericile dedicate sfântului, după cum se întâmplă în alte biserici ortodoxe în ajunurile hramurilor sfinților lor protectori. Liturghia hramului lui Vladimir începe în seara zilei de 21 mai, deoarece, în Biserica Ortodoxă, ziua liturgică începe seara și durează până la seara următoare. În ciuda numelui slujbei, privegherea de toată noaptea de obicei nu are loc întreaga noapte și uneori poate dura numai două ore. În Biserica Sf. Ioan Vladimir de lângă Elbasan, durează de la ora 21 până la 3. Imnurile cântate lui Ioan Vladimir sau altui sfânt a cărui comemorare are loc pe 22 mai sunt cântate, în acea zi liturgică, la momente fixe în timpul slujbelor în toate bisericile ortodoxe.Sfântul Ioan Vladimir este sfântul protector al orașului modern Bar din sudul Muntenegrului, construit la locația sa prezentă în 1976, la 4 km de locul unde se afla vechiul oraș Bar, care a fost distrus într-un război și abandonat în 1878. O procesiune religioasă de celebrare a sfântului are loc de hramul său pe străzile orașului cu steaguri bisericești și icoane. Procesiunea este de obicei condusă de mitropolitul ortodox sârb al Muntenegrului și Litoralului. Sculptura de bronz Regele Ioan Vladimir, de 4 m înălțime, a fost instalată în piața centrală a Barului în 2001; este o lucrare a sculptorului Nenad Šoškić. Deși Vladimir a fost doar cneaz, este numit „rege” în Cronica preotului din Doclea. Este numit Sfântul Rege al Muntenegrului de sud-est și de aici colina considerată a fi locul curții sale este numită Kraljič (kralj înseamnă „rege”).
O cruce, care potrivit tradiției, Ioan Vladimir a primit-o de la Ivan Vladislav și a avut-o în mâini când a fost martirizat, este o relicvă foarte prețuită. Este în grija familiei Andrović din satul Velji Mikulići de lângă Bar și, potrivit Androvićilor, e veche de secole. Crucea este făcută din lemn de tisă amestecat cu argint, cu o sferă de alamă atașată de brațul de jos, în care un băț este introdus când crucea este purtată. Crucea este de 45 cm înălțime, 38 cm lățime și 2.5 cm grosime.Potrivit savanților ruși Ivan Iastrebov și Pavel Rovinski, crucea a fost inițial păstrată în Biserica Prečista Krajinska, în care Kosara l-a înhumat pe Vladimir. Culmea islamizării regiunii Krajina a fost atinsă la sfârșitul secolului 18. Biserica a intrat în declin, deși nu se știe sigur de când și din cauza cui, dar crucea a fost conservată de către oamenii din regiune. Ei credeau că ea îi poate proteja împotriva răului și asigura cu recoltă bogată, și au păstrat-o ca obiect sacru, deși s-au convertit la islam. Crucea a fost luată mai târziu de la ei de către clanul vecin Mrkojevići⁠(d). Cum ei de asemenea s-au convertit la islam, au încredințat crucea familiei Andrović—vecinii lor creștin-ortodocși. Mrkojevićii au considerat că este mai potrivit pentru cruce să fie păstrată într-o casă creștină, mai degrabă decât în una musulmană.Crucea, însoțită de o procesiune religioasă, este purtată în fiecare an de sărbătoarea Rusaliilor de la Velji Mikulići la vârful muntelui Rumija⁠(d). Procesiunea este precedată de o liturghie în Biserica Sf. Nicolae din sat. După liturghie, începe ascensiunea pe un drum abrupt către vârful Rumijei, aflat la 1593 m. Crucea, îngrijită de un membru al familiei Andrović, este în fruntea procesiunii, urmată de preotul ortodox și ceilalți participanți. Catolicii și musulmanii din regiune au participat tradițional la procesiune. Se observă că nimeni nu este în fața crucii; a face așa ceva este considerat un semn rău. În timp ce merg, participanții cântă:
În trecut, portdrapelul clanului Mrkojevići, un musulman, a mers chiar lângă cruce cu steagul în mâna stângă și un cuțit în mâna dreaptă, gata să-l folosească dacă cineva ar încerca să ia crucea. Clanul se temea mai ales de faptul că participanții din Krajina ar putea încerca să recupereze obiectul sacru. La sfârșitul secolului al XIX-lea, numărul musulmanilor participanți la procesiune a scăzut, întrucât liderii lor politici și religioși nu erau de acord cu participarea lor la ea. După Al Doilea Război Mondial, guvernul socialist al Iugoslaviei a descurajat celebrările religioase publice, iar procesiunea n-a avut loc între 1959 și 1984.Potrivit tradiției, o biserică dedicată Sfintei Treimi a stat în vârf până a fost distrusă de otomani; în altă versiune, biserica s-a năruit după ce un băiat și o fată au păcătuit în ea. Înainte de 2005, era un obicei de a ridica o piatră aflată la o anumită distanță de vârf și a o duce la locul unde se presupune că s-a aflat biserica, existând credința că atunci când o suficientă cantitate de pietre va fi colectată, biserica se va reconstrui pe sine.  O nouă biserică dedicată Sfintei Treimi a fost sfințită pe locul respectiv de către Biserica Ortodoxă Sârbă pe 31 iulie 2005.Procesiunea ajunge la vârf înaintea zorilor, iar la răsărit începe liturghia de dimineață. După terminarea rugăciunilor, procesiunea se întoarce la Velji Mikulići, din nou crucea fiind în frunte. Înainte, participanții se adunau într-o zonă plată, la 300 m de vârf, unde puteau petrece cinci sau șase ore într-o sărbătoare veselă și sporturi, având o masă comunală. Pe drumul înapoi, unii oameni culeg așa-numita iarbă de Rumija (Onosma visianii), a cărei rădăcină este cunoscută pentru proprietățile medicinale. Procesiunea se termină la Biserica Sf. Nicolae, iar festivitățile populare de la Velji Mikulići continuă în noapte. Până la următoarea sărbătoare a Rusaliilor, crucea este păstrată într-un loc secret. Înainte, acesta era cunoscut doar de doi cei mai bătrâni bărbați ai familiei Andrović, iar de prin jurul anului 2000, Androvićii au stabilit un comitet care să păstreze crucea.
Cea mai veche hagiografie păstrată a Sfântului Ioan Vladimir se află în capitolul 36 al Cronicii preotului din Docleia. Această cronică, scrisă în latină, a fost terminată între 1299 și 1301 în orașul Bar, atunci parte a Regatului Serbiei. Autorul este Rudger, arhiepiscopul catolic al Barului, care a fost probabil de origine cehă. A scris capitolul 36 ca rezumat al unei hagiografii mai vechi a lui Vladimir, scrisă în Docleia cel mai probabil cândva între 1075 și 1089. Aceasta este perioada când conducătorii Docleii din dinastia Vojislavljevićilor au încercat să obțină un însemn regal de la Papa și să ridice episcopia Barului la nivelul de arhiepiscopie. Ei l-au prezentat pe cneazul Vladimir ca sfântul fondator al dinastiei lor; ei erau, potrivit cronicii, descendenți ai unchiului său Dragimir. Vojislavljevićii au reușit să obțină ce doreau, deși Vladimir n-a fost recunoscut ca sfânt de Biserica Catolică.  Capitolul 36 conține multe fapte istorice sigure. Capitolele 34 și 35, care se ocupă de tatăl și unchii lui Vladimir, se bazează probabil pe prologul hagiografiei din secolul 11. Capitolele 1–33 ale cronicii se bazează pe tradiții orale și explicațiile autorului, și sunt în cea mai mare parte respinse de istorici.Hagiografia din cronică este sursa pentru „Poemul regelui Vladimir”, compus în secolul 18 de un călugăr franciscan din Dalmația, Andrija Kačić Miošić. Poemul este parte a istoriei slavilor de sud scrisă de Miošić în proză și versuri, în croata specifică Dalmației. Această carte a fost tipărită pentru prima dată în Veneția în 1756 și a ajuns în scurt timp citită în Dalmația și în afara ei, inclusiv în Serbia și Bulgaria (atunci sub conducere otomană, după cum era cea mai mare parte a Balcanilor). „Poemul regelui Vladimir” este compus într-o manieră derivată din stilul epicii orale a slavilor de sud. Descrie captivitatea lui Vladimir în Bulgaria, dragostea dintre el și Kosara, binecuvântarea țarului Samuil pentru căsătoria lor și nunta. În încheiere, cei doi recent căsătoriți se pornesc spre curtea lui Vladimir, pe care Miošić o localizează în orașul herțegovinean Trebinje⁠(d).
Acolouthia⁠(d) grecească a Sfântului Ioan Vladimir, ce conține hagiografia acestuia, rugăciuni către el și imnuri care să fie cântate la slujbele bisericești de hramul său, a fost tipărită în Veneția în 1690. Cartea a fost tipărită cu mici schimbări în 1774 și 1858. A fost scrisă pe baza tradițiilor orale de către reprezentantul Arhiepiscopiei Ortodoxe a Ohridei, Cosma, care a locuit în Mănăstirea Sf. Ioan Vladimir, lângă Elbasan. Copii ale cărții au fost distribuite către alte biserici ortodoxe și indivizi. Acolouthia a fost publicată în 1741 la Moscopole, un centru aromânesc din sud-est Albaniei, ca parte a compilații dedicate sfinților populari în acea regiune. O hagiografie mai scurtă a sfântului, bazată pe descrierea vieții sale din acolouthia, a fost inclusă sinaxarul compus de Nicodim Aghioritul⁠(d), tipărit la Veneția (1819) și Atena (1868). Textul lui Cosma a fost baza acolouthiei în slavona bisericească a sfântului, care a apărut la Veneția (1802) și Belgrad (1861). Aceasta din urmă a fost tipărită ca parte a celei de-a treia ediții a Srbljak, un compendiu de acolouthii ale sfinților sârbi, publicată de Biserica Ortodoxă Sârbă.  Viața sfântului în engleză, tradusă din slavona bisericească, a apărut în cartea Viețile sfinților sârbi, publicată la Londra în 1921 de anglicana Society for Promoting Christian Knowledge⁠(d).În scrierea lui Cosma, sfântul este numit „Ioan din Vladimir”, tatăl său a fost Nemanja (din punct de vedere istoric, mare cneaz al Raškăi din 1166 până în 1196), iar bunicul său - Simeon (țar bulgar din 893 până în 927). S-a căsătorit cu fiica lui Samuil, țarul Bulgariei și Ohridei. L-a succedat pe tatăl său ca împărat al Albaniei, Iliriei și Dalmației. După ce împăratul bizantin Vasile l-a înfrânt pe țarul Samuil, împăratul Ioan l-a înfrânt pe Vasile. El a luptat de asemenea împotriva ereticilor bogomili și mesalineni⁠(d). Din tinerețea sa timpurie, Ioan Vladimir dorit mult împărăția lui Dumnezeu. După ce s-a căsătorit, s-a rugat zi și noapte și s-a abținut de la relații sexuale cu soția. Ea a fost eretică la fel ca fratele ei, pe care ea l-a îndemnat să-l omoare pe Ioan. Când cei doi cumnați călăreau împreună, acompaniați de soldați, brusc ereticul l-a lovit pe Ioan cu o sabie la pasul Derven, dar nu l-a putut tăia. Doar când Ioan i-a dat propria lui sabie, criminalul a fost capabil să-i taie capul. Ioan l-a prins în aer și s-a dus la biserica pe care a construit-o lângă Elbasan. Acolo și-a pus capul jos, zicând, „Doamne Iisuse Hristose, în mâinile tale îți încredințez duhul meu” și a murit; era anul 899. A fost înmormântat în biserică, care a devenit scenă a multor minuni. Puterea binefăcătoare a sfântului este descrisă în hagiografie:
Potrivit descrierii vieții lui Vladimir în slavona bisericească, acesta l-a succedat pe tatăl său, Petrislav, ca lider al pământurilor sârbești; a condus din orașul Alba. A fost capturat și închis de țarul bulgar Samuil. După ce s-a căsătorit cu cu fiica lui Samuil, Kosara, s-a întors în țară. Împăratul Vasile, a înfrânt Bulgaria și a atacat teritoriile sârbești, dar Vladimir l-a respins. Vasile l-a îndemnat pe noul lider bulgar, Vladislav, să-l ucidă pe Vladimir prin șiretlic. Vladislav l-a invitat pe Vladimir să vină în vizită, pentru a discuta nevoile popoarelor lor. Când Kosara a venit la el în loc, Vladislav a primit-o cu bunăvoință aparentă; prin urmare, Vladimir a venit de asemenea. Vladislav a fost capabil să-i taie capul doar după ce Vladimir i-a dat propria sa sabie. Apoi, sfântul și-a dus capul tăiat la biserica pe care a construit-o lângă Alba, și a murit acolo; s-a întâmplat în anul 1015. A fost înmormântat în biserică. În timpul asediului Dyrrachiumului de către Vladislav, Vladimir a apărut în fața ucigașului său când acesta lua masa și l-a ucis în timp ce el striga după ajutor. După aceea, din moaștele sfântului a ieșit mir, vindecând diferite boli. Condacul care face parte, alături de alte imnuri, din acolouthia în slavona bisericească publicată ca parte a Srbljak, îl laudă pe sfânt:
Într-o carte liturgică bulgară scrisă în 1211, Vladimir este inclus într-o listă de țari ai Primului Imperiu Bulgar: „Boris⁠(d), . . . Samuil, Gavril Radomir, Vladimir și Vladislav, vechii țari bulgari, care au moștenit împărăția pământească și cea cerească, veșnică pomenire." Potrivit celei mai timpurii lucrări⁠(d) de istoriografie bulgară compusă în 1762 de Paisie de la Hilandar, Vladimir, numit de asemenea Vladislav, a fost un țar și sfânt bulgar. Tătăl său a fost boierul Aron⁠(d), fratele țarului Samuil. Soția și fratele lui l-au ucis din cauza vieții sale curate și credinței ortodoxe. Paisie i-a combinat pe Ivan Vladislav și Ioan Vladimir într-un singur personaj căruia i-a atribuit obârșia lui Vladislav și sfințenia lui Vladimir.Un model important pentru iconografia Sfântului Ioan Vladimir este o gravură din ediția din 1690 a acolouthiei grecești. Este o lucrare a gravorului venețian Isabella Piccini. Ea l-a înfățișat pe sfânt cu mustață și o barbă scurtă, purtând mantie și o coroană pe care sunt gravați crini, purtând o cruce în mâna sa dreaptă și capul său tăiat în mâna stângă. O icoană portabilă din Mănăstirea Sfânta Ecaterina din peninsula Sinai, datată în jurul lui 1700, îl prezintă pe sfânt încălecând pe cal.O icoană a sfinților Marina și Ioan Vladimir, datată în 1711, este parte a iconostasului Mănăstirii Sf. Naum⁠(d), aflată în apropierea Ohridei, în Macedonia de vest. Poziția icoanei pe iconostas indică faptul că Vladimir a fost o figură importantă de cinstire locală. În bisericile macedonene, a fost adesea înfățișat în compania sfinților Clement al Ohridei⁠(d) și Naum⁠(d). Un număr de pictori din secolul 18 din Albania centrală și de sud l-au pictat pe sfânt în bisericile din regiune, mai ales în aria Moscopoleului. O icoană portabilă a sfântului a fost creată în 1739 la Mănăstirea Ardenica⁠(d) din Albania de sud-vest. Ea îl înfățișează așezat pe tron, înconjurat de doisprezece panouri ce prezintă scene din viața sa și minuni. Sfântul Ioan Vladimir este reprezentat pe frescele din trei mănăstiri din Muntele Athos: Hilandar, Zografu și Filoteu; și tei mănăstiri bulgare: Rila, Troian și Lozen.Hristofor Zefarovici⁠(d), artist din Macedonia, a pictat frescele din biserica reconstruită a mănăstirii sârbești Bođani⁠(d) din regiunea Bácska (atunci parte a Regatului Ungariei) în 1737. Acolo, l-a înfățișat pe Ioan Vladimir într-un șir de șase sfinți sârbi, purtând o coroană și sceptru, îmbrăcat într-o tunică de lungime standard, patrafir și hlamidă. În același șir stă un alt sfânt sârb din Muntenegrul de azi, Ștefan Štiljanović⁠(d). Fresecele lui Žefarović din Bođani sunt considerate drept cea mai timpurie lucrare cu trăsături baroce din arta sârbă⁠(d). Žefarović a creat în 1742 la Viena o placă de cupru cu scene din viața și minunile sfântului. Același autor l-a inclus pe Vladimir între conducătorii și sfinții pe care i-a ilustrat în lucrarea Stematografia.
A litografie din ediția din 1858 a acolouthiei grecești îl înfățișează pe sfânt purtând o coroană cu o cunună dublă de crini, piciorul său drept stând pe sabie. El ține o cruce, un sceptru și o creangă de măslin în mâna sa dreaptă, pe când capul său retezat încoronat se află în mâna sa stângă. Poartă o mantie de hermină și un halat cu desene florale, împodobite cu pietre prețioase mari înconjurate de perle. Textul grec de sub ilustrație îl numește pe sfânt Ioan Vladimir, cucernicul împărat a toată Albania și Bulgaria, grațiosul făcător de minuni și mare mucenic și adevărat izvorâtor de mir. În hagiografia sa din Sinaxarul lui Nicodim Aghioritul, sfântul este menționat ca împărat al sârbilor (τῶν Σέρβων βασιλεύς).
Mai multe legende despre Ioan Vladimir au fost consemnate în Macedonia de vest. Una spune că, după ce a fost decapitat, și-a dus capul la Mănăstirea Sf. Ioan din Bigor⁠(d). Pe un deal de deasupra satului Pesočani din comuna macedoneană Debarca⁠(d), se află o localitate numită Vladimirovo, ale cărei ruine pot fi parțial văzute. Localnicii pretindeau că Vladimir s-a născut acolo și și-a adus capul tăiat tot acolo. Biserica Sf. Atanasie de lângă Pesočani, acum în ruine, are reputația de a fi construită de Vladimir. Oamenii din regiune se adună acolo în fiecare an, în seara de dinaintea hramului. Ei pun lumânări pe rămășițele zidurilor bisericii și se roagă sfântului. Tradiția spune că Mănăstirea Sf. Naum are o clopotniță numită după sfânt, o parte din moaște fiind plasate la baza acesteia.La marginea vestică a Macedoniei, care este acum parte a Albaniei, Ioan Vladimir a fost rememorat ca lider sfânt, tăiat de socrul său, un împărat, care a crezut niște calomnii, cum că el ar fi fost un afemeiat. Împăratul înfuriat, acompaniat de soldați, l-a găsit pe Vladimir pe o trecătoare numită Qafë Thanë⁠(d) (cunoscută de asemenea ca Derven), pe un drum între orașul macedonean Struga și Elbasan. Și-a lovit ginerele cu o sabie, dar nu l-a putut tăia. Numai când Vladimir i-a dat propria sa sabie, împăratul a fost capabil să-i taie capul. Vladimir și-a luat capul tăiat și s-a dus la locul viitoare biserici. Acolo se afla un stejar, sub care s-a culcat după ce copacul s-a închinat înaintea lui. Sfântul a fost înmormântat în biserica ridicată mai târziu în acel loc și dedicată lui.
Potrivit unei legende din hagiografia greacă, Ioan Vladimir a construit biserica lângă Elbasan. Locația acesteia, ascunsă într-o pădure densă, a fost aleasă de Dumnezeu, iar un vultur cu o cruce strălucitoare pe capul său i-a arătat lui Vladimir locul. După ce sfântul a fost decapitat, și-a dus capul la biserică și a fost înmormântat înăuntru. Un grup de franci au furat odată lădița cu moaștele făcătoare de minuni. Lădița s-a dovedit a fi foarte grea, rupând spatele bardourilor pe care francii îl duceau. În cele din urmă, l-au pus în râul Șkumbin, pentru a-l duce în mare, dar râul a făcut o inundație și lădița, radiind lumină, s-a întors înapoi prin apă spre biserică. Locuitorii din zonă au luat-o din apă și au întors-o la biserică, într-o procesiune festivă.Un grup de hoți au furat, într-o vară, caii care aparțineau Mănăstirii Sf. Ioan Vladimir. Când au ajuns aproape de pârâul Kușa și voiau să treacă animalele furate de cealaltă parte, apa s-a arătat în fața lor ca un râu enorm. S-au depărtat de el în frică, dar când se uitau înapoi, vedeau pârâul mic. Cum se apropiau din nou, Kușa devenea iar mare și de netrecut. După câteva asemenea încercări de a trece pârâul, hoții au realizat că aceasta a fost o minune a sfântului, așa că au eliberat caii mănăstirii și au fugit cu oroare.O posibilă legendă despre cneazul Vladimir a fost consemnată de Branislav Nušić în secolul al XIX-lea în orașul Korça, sud-estul Albaniei, aproape de Macedonia. S-a spus că ruinele de pe vârful dealului de deasupra Korçei sunt rămășițe ale curții unui rege latin (catolic), al cărui regat era vecin cu un stat al unui împărat ortodox. Regele a cerut mâna fetei împăratului, care a fost de acord ca ea să-i devină soție doar dacă acesta va construi o biserică ortodoxă. A făcut așa, iar ea s-a căsătorit cu el, dar în prima noapte de căsătorie l-a omorât. După, ea a devenit călugăriță, iar corpul regelui a fost luat undeva—el n-a fost înmormântat lângă curtea sa. Slavii macedoneni care locuiesc pe Insula Sfântul Achillius din Lacul Micul Prespa⁠(d) din Grecia vorbeau despre un împărat pe nume Mirče. El a locuit pe insula lor, unde a fost ucis de un văr într-un acces de gelozie, iar corpul său a fost luat prin Ohrida în Albania.
Procesiune în Bar, Muntenegru, de sărbătoarea Sfântului Vladimir, condusă de Mitropolitul ortodox sârb al Muntenegrului și Litoralului (2011)
Cântec albanez modern despre Sfântul Ioan Vladimir, la mănăstirea de lângă Elbasan de ziua pomenirii sfântului (2010)
Deschiderea raclei ce conține sfintele moaște, în timpul sărbătorii zilei pomenirii sale la mănăstirea de lângă Elbasan (2011)
Urcarea către Biserica Sfânta Trime din vârful Muntelui Rumija, pentru slujba lunară ce are loc în biserică.
Iodul (greacă ιώδης, iodes, însemnând „violet”) este un element chimic, notat cu simbolul I, cu numărul atomic 53. Are un singur izotop natural stabil, cu masa atomică relativă 127, al cărui nucleu conține 74 de neutroni.
Iodul este al patrulea element din grupa halogenilor, posedă o reactivitate slabă și o electronegativitate relativ mare, dar mai mică decât a celorlalți halogeni. Ca substanță elementară, la fel ca toți halogenii, iodul prezintă moleculă diatomică (I2).
Datorită proprietăților sale chimice, iodul este un agent bactericid, sporicid, protocid, cisticid și virucid, aspecte care îi conferă aplicabilitate în diverse domenii științifice și tehnice. Iodul și compușii lui sunt folosiți în medicină, fotografie și industria vopselelor. Este un element chimic cu o abundență relativ redusă în sistemul Solar și în scoarța terestră. Iodurile sunt foarte slab solubile în apă, totuși, elementul este prezent într-o concentrație mai mare în apa mărilor, aspect ce explică dependența de iod a metabolismului animalelor și a unor plante, fiind cel mai greu element asimilabil de către organismele vii (doar wolframul este mai greu, fiind întâlnit în enzimele unor bacterii).
A fost descoperit în 1811 de către Courtois în cenușa plantelor marine. Gay-Lussac constată analogia lui cu clorul și îl numește iod, datorită vaporilor săi violeți.
Iodul este un oligoelement esențial pentru organismul uman, fiind indispensabil pentru sinteza hormonilor tiroidieni. Carența sau excesul de iod au efecte nocive asupra organismului. Carența cronică de iod determină scăderea sintezei de hormoni tiroidieni, cu gușă endemică și manifestări clinice de hipotiroidie (mixedem, nanism tiroidian, cretinism etc.), iar excesul de iod determină manifestări de hipertiroidie (exoftalmie, iritabilitate, hiperfagie, tulburări de ritm cardiac etc.).
Iodul a fost descoperit din întâmplare în anul 1811 de către Bernard Courtois (1777–1838), un farmacist al armatei franceze. Ulterior, se va alătura companiei tatălui său, ce fabrica salpetru de Chile, una din componentele prafului de pușcă, foarte solicitat la aceea dată, fiind folosit în cadrul Războaielor napoleoniene.
Courtois prepara salpetru prin adăugarea acidului sulfuric în cenușa algelor marine. Într-o zi, acesta a adăugat acid sulfuric în exces, cauzând formarea unor vapori violeți care în contact cu obiecte reci desublimau, formând cristale închise la culoare. Ulterior acestei întâmplări, a efectuat numeroase experimente asupra cristalelor, iar rezultatele obținute le-a publicat în anul 1813.
Courtois a împărțit mostre din noul element chimic prietenilor săi, Charles-Bernard Desormes și Nicolas Clement, ambii chimiști, care au întreprins o serie de investigații sistematice. În anul 1813, la data de 29 noiembrie, aceștia au prezentat iodul la Institutul Imperial Francez. Faptul că acesta era un nou element a fost dovedit de către Joseph-Louis Gay-Lussac și confirmat de către Humphry Davy. La 10 decembrie 1813, Davy a trimis un raport Societății Regale din Londra, care a fost citit la reuniunea din data de 20 ianuarie 1814.Astfel, inițial, britanicii au crezut că Davy a fost primul care a demonstrat că iodul este un element nou, neștiind de dovada paralelă a lui Gay-Lussac. Polemica asupra priorității descoperirii a continuat până la împlinirea centenarului descoperirii în 1913. Mostre autentice de iod ale lui Courtois au fost expuse la eveniment, iar contribuția sa la descoperire a fost în final recunoscută. Chiar și așa, Gay-Lussac a fost primul care avea să afirme că iodul este un element chimic nou, fiind cel care i-a dat numele actual, de la grecescul iodes, ce înseamnă „violaceu”.
Structura atomului de iod este determinată de numărul nucleonilor din nucleul atomic, astfel că pentru izotopul său natural, 127I, iodul are 53 de protoni și 74 de neutroni. Numărul neutronilor poate varia de la 55 până la 91, în funcție de izotop. Raza atomică medie este de 140Å, iar volumul molar al iodului chimic pur, în condiții fizice normale, este de 25,74 cm³/mol. Raza covalentă este de 1,33Å.
Configurația electronică a atomului de iod este prezentată in tabelul din stânga.
Iodul are 37 de izotopi, dintre care doar unul este stabil, 127I.Izotopul 129I este similar celui de clor, 36Cl. Este un halogen solubil, nereactiv, existând ca anion și produs de reacții cosmogenice și termonucleare. În studiile hidrologice, concentrațiile de 129I sunt raportate la cantitatea totală de iod (care ar fi cea de izotop natural 127I). Asemenea raportului 36Cl/Cl, 129I/I este întâlnit în proporții mici în mostrele naturale. 129I diferă de 36Cl prin timpul de înjumătățire, care este mai lung decât cel al clorului (15,7 milioane de ani față de 0,301 milioane de ani). Izotopul natural are un caracter biofilic pronunțat, apărând în multiple forme ionice (în mod obișnuit, I− și ionul iodat IO3−) ce au caractere chimice diferite. Acest lucru face ca 129I să fie asimilat mai ușor în biosferă prin asimilarea acestuia în vegetație, sol, lapte, țesuturi animale etc.
Excesul de 129Xe stabil din meteoriți a fost clasificat ca rezultat al dezintegrării izotopului 129I, produs de supernove, ce a creat praful interstelar și gazele din care este alcătuit sistemul solar. 129I a fost primul radionuclid dispărut care a fost identificat în sistemul solar timpuriu. Stadiul dezintegrării sale se află la baza datării radiometrice a sistemului de izotopi I-Xe (Iod-xenon), care acoperă o perioadă de 85 de milioane de ani din evoluția sistemului solar. Stabilirea raportului izotopic iod-xenon permite stabilirea vârstei aproximative a mineralelor din scoarța terestră sau din meteoriți.
Iodul este relativ răspândit în natură, fiind al 47-lea element chimic ca abundență în scoarța terestră, însă este foarte dispersat în aceasta, aspect care îngreunează extragerea sa. Principalele surse naturale de iod sunt zăcămintele de salpetru de Chile (NaNO3) și salpetru de India (KNO3), fiind întâlnit chiar și în proporție de 1%. Iodurile însoțesc clorurile și bromurile, însă în acestea sunt prezente în concentrații mai mici. Cantități mari de iod se întâlnesc în apa mărilor, deși concentrația medie de iod în apă este de numai 2–3 mg I2/l. Concentrarea iodului din apă de către algele marine explică prezența elementului în cenușa acestora (sub formă de iodură de potasiu în concentrație de până la 0,4%). Apele sondelor petroliere conțin 25–60 g I2/m³; unele ape minerale conțin de asemenea iod.
Compușii organoiodici sunt sintetizați de formele de viață marine, cel mai răspândit compus fiind iodometanul. Cantitatea totală de iodometan produsă anual de mediul biogenerator marin este de 214 kilotone. Iodometanul volatil este descompus prin reacții de oxidare în atmosferă, instaurându-se astfel un circuit natural al iodului. Deși este un element prezent în concentrații reduse, varecul și alte plante stochează iodul, introducându-l astfel în lanțul trofic.
În jur de 400.000 de tone de iod sunt produse de către ocean sau organismele marine pe an. Cea mai mare parte din această cantitate este depozitată pe sol, unde devine o parte a ciclului biologic. Microorganismele din sol au un rol semnificativ în această activitate, iar ciupercile sunt cunoscute pentru acumularea iodului, deși o parte din el se reîntoarce în oceane prin râuri. S-a arătat că plantațiile de orez emit iodură de metil — CH3I — și că acestea conferă 4% din iodul atmosferic.În unele regiuni, precum Stepa Baraba din Rusia, nivelul iodului din sol poate să fie de 300 ppm, iar în solurile de-a lungul coastelor Japoniei și Țării Galilor să atingă 150 ppm. Totuși, regiunile expuse eroziunii solului prin fenomene glaciare și pluviale devin sărace în iod, fiind locurile unde prezența gușei endemice are o frecvență ridicată. Gușa endemică este o afecțiune cauzată de deficitul de iod și este prezentă la peste 29% din populația globului.
Iodul, la temperatura camerei, este o substanță solidă, de culoare cenușiu-violacee, cristalizată, cu un miros specific și luciu metalic. Punctul de topire al iodului este 113,6 °C, iar cel de fierbere 185,24 °C. În ciuda temperaturii mari de fierbere, iodul se volatilizează chiar și la temperatura camerei prin procesul denumit sublimare. Fiind păstrat în vase etanșe cu scopul de a preîntâmpina pierderea de substanță solidă prin sublimare, pe partea de sus a pereților vasului se poate observa, cu timpul, depunerea cristalelor de iod datorată desublimării vaporilor din interiorul recipientului.Molecula de iod este diatomică, iar disocierea termică a acesteia are loc la temperaturi mai mari de 680 °C. La 1600 °C, disocierea este totală.Iodul în stare solidă cristalizează în sistem ortorombic cu fețe centrate având simbolul oF8 în notația Pearson, structura cristalină fiind similară cu cea a fosforului negru. Structura cristalină a iodului molecular nu prezintă proprietatea de alotropie.
O altă proprietate fizică a iodului este solubilitatea scăzută în apă: în condiții fizice normale, solubilitatea relativă a iodului în apă este de 1:6000, la temperatura de 20 °C este de 1:3450, iar la 50 °C are valoarea de 1:1280. Dizolvându-se, formează apa de iod, de culoare galbenă-brună. Pe de altă parte, iodul este ușor solubil în solvenți organici oxigenați, formând soluții colorate în brun, datorită reacțiilor de solvatare sau în solvenți organici neoxigenați, cu care formează soluții colorate în violet. Solubilitatea mare a iodului în solvenții organici nemiscibili cu apa este utilizată în extragerea acestuia din soluții apoase. Iodul se dizolvă ușor în soluții apoase concentrate de ioduri alcaline sau acid iodhidric, dând soluții brune, datorită formării ionului I3-. Această proprietate este folosită la prepararea tincturii de iod în farmacii.
Având o afinitate pentru electroni mai mică decât clorul și bromul, iodul prezintă electronegativitatea 2,5, fiind astfel prezent caracterul electronegativ inferior bromului, reacționând mai puțin violent.Iodul reacționează direct cu unele nemetale, cu hidrogen, metale și substanțe compuse și se combină direct cu sulful și fosforul.Reacția iodului cu fluorul are loc la temperatura camerei, formându-se pentafluorură de iod. La 250 °C aceeași reacție conduce la formarea heptafluorurii de iod. Prin controlarea condițiilor de reacție (−45 °C, suspensie în CFCl3), este posibilă izolarea trifluorurii de iod.
Cu hidrogenul reacționează la 440 °C formând acid iodhidric. Cu oxigenul nu se combină direct, însă compușii săi oxigenați sunt mai stabili decât cei analogi clorului și bromului. Cu unele metale, precum fierul sau mercurul, reacționează la temperatura obișnuită, formând iodurile respective. Față de apă, hidroxizi alcalini și hidrocarburi se comportă în mod analog cu clorul și bromul.Acidul azotic oxidează iodul, formând acidul iodic, care la temperatura camerei este o substanță solidă cu cristale lucioase:
La încălzire, acidul iodic, prin pierdere parțială de apă, la temperatura de 110 °C se topește. La temperatura de 200 °C, acidul iodic se deshidratează complet, formând pentaoxidul de iod:
Caracterul oxidant al iodului este inferior celor doi halogeni. Astfel, tiosulfatul de sodiu este oxidat la tetrationat de sodiu și nu la sulfat, ca în cazul clorului:
Reacția este cantitativă și stă la baza iodometriei, metodă de analiză frecvent utilizată în chimia analitică.Iodul formează cu amidonul, mai precis cu amiloza din acesta, un compus de incluziune de tip aduct, cu o compoziție încă necunoscută. Ca și structură, macromoleculele de amiloză adoptă o configurație de tip helix în care spațiul interior cu diametrul de 5Å este ocupat de atomii de iod care se leagă prin intermediul unor catene liniare, de culoare albastră-intensă. Prin încălzirea lui la 70–100 °C, culoarea dispare și reapare la răcire. Amilopectina din amidon, cu structura macromoleculară ramificată cu lanțuri legate între ele prin intermediul grupărilor aldehidice CH2, formează un complex de culoare violacee-purpurie. Aceasta este o reacție utilizată în identificarea iodului.
Acidul iodhidricAcidul iodhidric, HI, care prezintă proprietăți similare cu cele ale acidului clorhidric și bromhidric, este un gaz obținut prin încălzirea blândă a unui amestec de fosfor și iod, de 1:16, stratificat cu nisip umed sau sticlă pisată, într-un tub mic. Gazul poate fi colectat de mercur sau absorbit de apă, dacă este nevoie de soluție acidă. Această reacție este foarte violentă datorită proprietăților celor două elemente chimice.
Acidul iodhidric, în condiții obișnuite, este un gaz incolor cu un puternic miros sufocant. Fumegă în aer și este absorbit de apă la fel ca acidul clorhidric. Are solubilitate mare în apă, un litru de apă pură putând dizolva 400 l de acid iodhidric. Este un acid tare cu un pronunțat caracter caustic.
Reacția cu oxizii metalelor are ca produs de reacție apă și ioduri. Reacționând cu o soluție de argint se formează un precipitat alb-gălbui de iodură de argint, cu soluție de plumb un precipitat galben de iodură de plumb și cu peroxid de mercur un precipitat de diiodură de mercur de culoare roșie.
Acidul iodicAcidul iodic, HIO3, este o substanță analoagă acizilor clorici și bromici, foarte solubilă în apă și cu gust foarte acru; se dizolvă ușor în iod și oxigen. Poate fi descompus de către acizii clorhidric, bromhidric, sulfihdric și sulfuros, eliminându-se iodul.Acidul iodic conține iod în starea de oxidare +5, fiind unul din cei mai stabili oxiacizi ai halogenilor în stare pură. Când are loc încălzirea, se deshidratează în pentaoxid de iod.
Acidul periodicAcidul periodic, HIO4, este o substanță formată atunci când clorul este plasat într-o soluție fierbinte, ce conține 7 părți de carbonat de sodiu în 100 de părți de apă, din care o parte de iod este în suspensie, unde se formează o sare albă; sarea este periodatul de sodă.La încălzire, acest acid este descompus în oxigen și acid iodic.
Când iodul este pus în contact cu o soluție de amoniac, se formează o pudră neagră, a cărei compoziție este fie NI3, fie NI4. Explodează foarte violent când devine uscată la contact cu aerul sau la frecare, fiind — din această cauză — o substanță foarte periculoasă.
În combinație cu clorul, formează 2 compuși, ICl și ICl3, nu foarte cunoscuți. Sunt lichide volatile de culoare brună, cu un miros înțepător, ce afectează ochii.
Iodul este întâlnit în organismul uman în glanda tiroidă; alte organe care prezintă concentrații de iod sunt glandele salivare, stomacul, glanda pituitară și ovarele. În tiroidă, iodul este folosit la sinteza hormonilor tiroxinei și triiodotironinei, hormoni care au rol reglator al anumitor funcții metabolice, în special în controlul temperaturii.Organismul persoanelor din societățile dezvoltate asimilează iodul din hrană în proporție mai redusă decât persoanele din comunitățile tradiționale, din cauza diferențelor în compoziția alimentației. Laptele este o sursă majoră de iod, nivelul acestuia dublându-se în anii recenți, deoarece hrana vițeilor este suplimentată cu iod și pentru că înainte de muls ugerele sunt dezinfectate cu antiseptice pe bază de iod. Alimentele cele mai bogate în iod sunt codul, scoicile, creveții, heringul, semințele de floarea-soarelui, algele și ciupercile. Consumul unor alimente, precum cartofii dulci, poate contribui la diminuarea asimilării iodului în organism, acest proces metabolic afectându-i în primul rând pe cei care locuiesc în zone cu deficit de iod.Iodul este necesar în mod special în primele 3 luni de sarcină pentru dezvoltarea sistemului nervos al copilului, mamele cu deficiență de iod putând să nască copii cretini.În anul 1820, francezul Jean-François Coindet a fost primul care a folosit iodul în medicină, sub forma unei tinctură de iod și iodură de potasiu, acesta folosind-o ca un medicament pentru combaterea gușii endemice. El a observat că tratamente tradiționale contra gușii constau în consumarea cenușii de alge, iar din moment ce alga era bogată în iod, acesta ar fi fost ingredientul activ. A avut dreptate, însă, deoarece pacienții care au primit tinctură de iod ca medicament au suferit dureri gastrice severe din cauza efectelor iritante ale acesteia, tratamentul fiind abandonat.Cu toate că soluția de iod a eșuat ca remediu pentru gușă, ea a devenit un tratament acceptat pentru rănile deschise, chiar dacă nu se știa la vremea aceea că eficacitatea acestuia se datora proprietăților sale antiseptice. O perioadă, iodul și compușii iodici organici au fost folosiți pe scară largă ca antiseptice și dezinfectante; cu timpul, aceștia au fost înlocuiți cu preparate mai puțin agresive.
În 1830 a fost stabilită o altă legătură între gușă și nivelul de iod, observându-se că în regiunile în care gușa era endemică rezervele de apă aveau un conținut redus de iod, dar încercările de la mijlocul secolului al XIX-lea de vindecare a gușii cu ajutorul acestui element a fost abandonată când pacienții au început să sufere vizibil din cauza excesului de iod.În anul 1850 s-a stabilit că iodul este un element chimic esențial pentru organismele vii. Necesarul zilnic de iod este de 100–200 μg. Importanța acestuia la om și animale se manifestă prin biosinteza hormonilor tiroidieni (tiroxina și triiodotironina) și prin prevenirea formării gușii. Cantitatea minimă de iod absorbită pentru a preveni gușa este de 70 micrograme pe zi. În Regatul Unit, valoarea de referință este dublă ca măsură de precauție. Limita superioară de siguranță este de 1 mg/zi, existând riscul afectării tiroidei în cazul depășirii acestei doze.
Existența iodului în glanda tiroidă a fost demonstrată de către un medic, Dr. Bauman, care, după ce a vărsat acid azotic concentrat pe un fragment de glandă tiroidă, a observat vapori de iod ce se degajau din țesutul descompus. Cu toate acestea, abia în 1916, un biolog american, David Marine, din Ohio, a indicat că gușa endemică ar putea fi tratată și prevenită cu iod ca supliment alimentar, cea mai bună cale de a face asta fiind adăugarea lui în sare. Sarea iodată a fost introdusă în SUA în anul 1930 și în următoarele două decenii gușa a fost eradicată în această țară.
S-a estimat că deficiența de iod din alimentație afecta 750 de milioane de oameni în lumea dezvoltată în 1990, iar din aceștia 10 milioane sufereau de cretinism. Cei mai expuși la acest risc sunt persoanele din China și India, unde datorită practicării culturilor agricole intensive timp de secole, apa potabilă și solul au fost sărăcite în iod.OMS și UNICEF au inițiat și promovat diverse campanii pentru încurajarea consumului sării iodate în anul 2000 și multe țări unde există această deficiență au reglementat pe cale legală obligativitatea procesatorilor de sare de consum de a livra pe piață numai sare iodată.
Carența de iod prezintă următoarele manifestări: hipotiroidie, nanism tiroidian, activitate cerebrală diminuată, gușă endemică, anemie, mixedem, obezitate, piele îngroșată și uscată, senzații de frig.Excesul de iod în organism conduce spre hiperfagie (deși bolnavii cu hipersecreție de hormoni tiroidieni scad în greutate datorită catabolismului stimulat prea puternic), supraexcitare corticală (iritabilitate și nervozitate ce conduc până la tremurături ale mâinilor), senzații permanente de cald (ce au ca efect intoleranța la cald) și exoftalmie (produsă de un mucus ce împinge globul ocular din orbită până când pleoapele nu se mai pot închide complet și, datorită uscării corneei, aceasta devenind opacă, în cazurile grave putând să apară orbirea). Experimentele pe șobolani au pus în evidență incidența asupra fertilității sexului feminin.
Dintre numeroasele amplasamente unde există minerale cu conținut de iod, doar două sunt exploatate ca sursă de iod: un mineral din Chile (caliche) și câmpurile petroliere din Japonia și Statele Unite.În caliche se găsește azotat de sodiu, care este principalul produs în activitățile miniere și cantități mici de iodat de sodiu și iodură de sodiu. În timpul flotării minereului și producerii azotatului de sodiu pur se extrage iodatul de sodiu și iodura de sodiu. Concentrația relativ mare de iod în caliche și dezvoltarea mineritului intensiv, practicat în ultimii ani, au propulsat statul chilian în poziție de lider mondial la producția de iod în 2007.
Majoritatea producătorilor de iod utilizează ca materie primă apele saline prezente în zăcămintele de gaz natural. Câmpul de gaze naturale japonez din partea estică din Minami Kanto și cel din nord-vestul Oklahomei, Bazinul Anadarko, Statele Unite ale Americii sunt două surse de apă salină bogate în iod. Acestea au o temperatură de peste 60 °C datorită adâncimii la care se găsesc sursele. Mai întâi, apa este purificată și acidulată prin utilizarea acidului sulfuric, apoi iodura este oxidată la iod cu ajutorul clorului. Rezultatul este o soluție de iod diluată care necesită o procedură de concentrare. În acest scop, soluția este barbotată cu aer, cauzând evaporarea iodului, dirijat apoi spre o coloană de absorbție cu acid în care se adaugă dioxid de sulf — folosit pentru reducerea elementului chimic căutat. Acidul iodhidric reacționează cu clorul producând precipitarea iodului, iar după filtrare și purificare, iodul astfel obținut este aglomerat. Reacțiile chimice în procesul descris sunt prezentate mai jos:
Producția iodului prin electroliza apei de mare nu este o metodă agreată din cauza insuficienței iodului din apă și consumului foarte mare de energie electrică implicat în procesul electrolizei. O altă sursă de iod este varecul, folosit ca sursă primară în secolul al XIX-lea, actualmente el nemafiind folosit întrucât randamentul economic al metodei de extragere nu este satisfăcător.
Mostrele comerciale de iod solid conțin impurități în proporție ridicată; acestea pot fi înlăturate prin sublimarea și apoi desublimarea vaporilor rezultați. O compoziție ultrapură de iod poate fi obținută prin reacția iodurii de potasiu cu sulfatul de cupru (II), care are ca produs de reacție iodura de cupru (II). Aceasta se va descompune în iodură de cupru (I) și iod molecular: 
În laborator pot fi utilizate diverse metode de izolare a iodului, de exemplu izolarea analoagă a halogenurilor: oxidarea iodului din acidul iodhidric cu ajutorul dioxidului de mangan.
Iodul elementar este folosit ca dezinfectant în diverse forme. Poate fi folosit ca element în sine sau sub forma anionului I3- dizolvat în apă. Iodul poate proveni din iodofori, care conțin iod și un agent solubilizant. Exemple de astfel de soluții sunt: tinctura de iod (iod în etanol sau iod și iodură de sodiu într-un amestec de etanol și apă), soluția Lugol (iod și iodură în apă, formând în mare parte triiodură) și iod povidonat (un iodofor).
Iodul formează un complex albastru intens cu amidonul și glicogenul (clatrat). Pe această proprietate se bazează numeroase aplicații practice de identificare a unor compuși organici. În iodometrie, concentrația unui oxidant poate fi determinată prin adăugarea unui exces de iodură, împreună cu puțin iod, pentru distrugerea iodului elementar/triiodurii ca rezultat al oxidării de către materialul oxidant. Un indicator de amidon este folosit pe măsură ce indicatorul se epuizează, crescând contrastul vizual (albastrul închis devine incolor, în locul decolorării triiodurii galbene).Iodul poate fi utilizat în testarea unor eșantioane alimentare pentru determinarea existenței amidonului.Soluțiile cu iod pot fi folosite în depistarea bancnotelor contrafăcute, pornind de la premisa că hârtia acestora pot conține amidon. Hârtia ce conține amidon poate fi testată cu o iodură pentru depistarea oxidanților precum peroxizii. Substanțele oxidante transformă iodura în iod, care apare albastru. O soluție de amidon și iodură poate fi preparată în același scop.În procedura colposcopiei, soluția Lugol este aplicată în regiunea vaginală și cervicală. Țesutul vaginal normal se colorează în maro datorită conținutului mare de glicogen (o colorație similară cu cea a amidonului), în timp ce un țesut predispus la apariția cancerului nu se va colora, apărând într-o nuanță pală, comparativ cu țesutul înconjurător. Biopsia țesutului afectat poate fi efectuată pe baza selecției dată de această metodă. Această procedură se numește testul lui Schiller.
Fiind un element greu, iodul este radioopac. Compușii organici de un anume tip (derivați benzenici ce substituie iodul) sunt utilizați în medicină ca radiocontrastant al radiațiilor X pentru injecțiile intravenoase. Această tehnică este asemănătoare cu tehnicile avansate ale utilizării radiațiilor X precum angiografia și tomografia.Unii izotopi radioactivi ai iodului pot fi utilizați în tratarea cancerului tiroidian. Organismul uman acumulează iod în tiroidă, iar izotopii iodului radioactiv pot distruge țesutul afectat de cancer în mod selectiv, în timp ce doza radioactivă rămâne mică pentru restul organismului.
În 1839 Louis Daguerre își publicase metoda de fotografiere, prin așa numita metodă a dagherotipiei. Imaginea era produsă pe o placă de sticlă acoperită cu argint metalic expusă vaporilor de iod, formând astfel un strat fotosensibil de iodură de argint. Cu cât lumina incidentă era mai intensă, cu atât iodura de argint se transforma în argint metalic. Iodul format în această reacție se putea spăla de pe placă, lăsând imaginea pozitivă.Pe lângă aplicațiile anterioare, iodul a mai fost folosit ca adjuvant al unor suplimente alimentare pentru animale, la prepararea unor cerneluri și coloranți, produse farmaceutice, dezinfectante industriale, stabilizatori; totodată a fost utilizat în transformarea iodului în iodură de titan pentru aplicații catalitice. Iodura de argint este utilizată pentru creșterea sensibilității filmelor fotografice, iodura de zirconiu pentru prepararea zirconiului pur, iar iodura de potasiu ca supliment alimentar pentru animale și adaos la sarea de bucătărie destinată consumului uman. Compușii organici ai iodului sunt folosiți în industria farmaceutică și a vopselelor, precum și în stabilizarea nailonului.
Scopul principal al utilizării iodului în domeniul medical este exploatarea proprietății sale antiseptice. Este un agent bactericid, sporicid, protoacid, cisticid și virucid. Deoarece este foarte puțin solubil în apă, soluțiile sunt preparate sub forma tincturilor în etanol. Iodoformul, iodoclorhidroxichinolina, iodoforul, iodurile de sodiu și potasiu de asemenea exercită efecte bactericide prin eliberarea iodului. Soluția Lugol (5% iod și 10% iodură de potasiu) este utilizată în tratamentul împotriva hipertiroidismului și pentru profilaxia absorbțiilor radiațiilor iodice după accidente nucleare. Medicamentul antiaritmic amiodaron eliberează iod și poate cauza tirotoxicoză după o folosire îndelungată.Iodul este o substanță corozivă datorită proprietăților sale oxidante. Când este înghițit, iodul nu este absorbit, dar poate cauza gastroenterite severe. În organism, iodul este transformat rapid în iodură, în mod pasiv, de către amidon și stocat în glanda tiroidă. 
Vaporii de iod cauzează iritații pulmonare severe, care pot conduce la edem pulmonar. Concentrația admisibilă maximă de iod în organism este de 1 mg/m3, elementul în sine fiind periculos pentru organism, o doză de 2 grame reprezentând o cantitate toxică. Pe de altă parte, iodurile sunt relativ inofensive, cu toate că ele pot produce reacții adverse dacă sunt prezente în exces. Măsurile de urgență în caz de otrăvire cu iod constau în menținerea căilor respiratorii deschise și intubarea endotraheală dacă edemul pulmonar devine progresiv. Pierderea fluidelor din cauza gastroenteritei se compensează cu soluții cristaloide intravenoase. Decontaminarea de urgență a  persoanelor care au suferit otrăviri cu iod se face prin îndepărtarea acestora din mediul unde au fost expuse substanței și luarea unor măsuri specifice. Confirmarea existenței unor răni de natură corozivă la nivel gastric, cauzate de ingerarea iodului, trebuie confirmată cu ajutorul unui consult endoscopic efectuat de către un gastroenterolog.Contactul iodului cu pielea și membranele mucoase cauzează arsuri severe. Antidotul pentru acestea este tiosulfatul de sodiu, nerecomandat pentru intervențiile intravenoase datorită convertirii rapide a iodului în iodură. Hainele victimei se îndepărtează și pielea este spălată sub jet de apă. Dacă ochii au intrat în contact cu iod se aplică apă caldă sau soluție salină cel puțin 15 minute.Dacă iodul a fost ingerat, efectele adverse sunt voma, diareea, edem glotic, inflamații faringiale, hematemeză (vomitarea sângelui). Pentru eliminarea iodului nu se induce voma, datorită efectelor corozive ale iodului. Se recomandă consumul unor alimente bogate în amidon (cartofi, produse pe bază de făină sau lapte) pentru a calma iritația gastrointestinală. Tratamentul la spital constă în lavaj gastric, folosind lapte sau soluție apoasă de tiosulftat de sodiu. Eficacitatea cărbunelui activ este necunoscută în acest caz.Emisiile de iod radioactiv provenite de la catastrofe nucleare afectează tiroida, administrarea de iodură de potasiu prevenind absorbția acestuia la nivelul glandei. Pentru un efect complet este recomandată administrarea iodurii de potasiu înaintea expunerii cu cel puțin 12 ore, însă are o eficiență ridicată și dacă este administrată la scurt timp după expunere.
Aldea, Victoria; Uivarosi, Valentina (1999). Chimie anorganică — Elemente și combinații. București: Editura medicală. 
Beral, Edith; Zapan, Mihai (1976). Chimie generală. București: Editura Tehnică. 
Grecu, I. (1964). Chimie anorganică. București: Editura didactică și pedagogică. 
Assembly of Life Sciences (U.S.), Safe Drinking Water Committee (1980). Drinking Water and Health (în engleză). 3. Washington, D.C.: National Academy Press. ISBN 0-309-02932-5. Accesat în 1 septembrie 2010. 
Ede, Andrew (2006). The Chemical Element: A Historical Perspective (în engleză) (ed. ilustrată). Greenwood Press. ISBN 0-313-33304-1. Accesat în 1 septembrie 2010. 
Gairdner, W.,  M.D.: Essay On The Effects Of Iodine On The Human Constitution; With Practical Observations On Its Use In The Cure Of Bronchocele, Scrophula, And The Tuberculous Diseases Of The Chest And Abdomen, Londra
McCall, Ruth E și Tankersley, Cathee M.: Phlebotomy Essentials, ISBN 978-0-7817-6644-9, ISBN 0-7817-6644-3
Stellman, Jeanne Mager: Encyclopaedia of occupational health and safety, Volumul 4, International Labour Office, ISBN 92-2-109817-6
http://www.sciencedirect.com/science?_ob=ArticleURL&_udi=B6V78-3YF3WVK-G&_user=10&_rdoc=1&_fmt=&_orig=search&_sort=d&_docanchor=&view=c&_searchStrId=982068145&_rerunOrigin=google&_acct=C000050221&_version=1&_urlVersion=0&_userid=10&md5=96cf3e49b3243ba1e064b88b25d259d7

Acest articol dezvoltă o secțiune a articolului principal, comuna Racovița, Sibiu.
Istoria comunei Racovița a fost determinată de poziționarea sa geografică în partea de sud a Transilvaniei, la intrarea în defileul Oltului și la confluența a trei regiuni istorice: Mărginimea Sibiului, Țara Loviștei și Țara Făgărașului. Această amplasare a făcut ca Racovița să beneficieze de toate avantajele includerii sale la începutul secolului al XV-lea în „Scaunul filial al Tălmaciului”, unitate administrativă a sașilor transilvăneni din „Scaunul Sibiului” și mai apoi din Universitatea Săsească până în anul 1876.
Prima atestare documentară a satului — 22 mai 1443 — se regăsește în actul de danie prin care voievodul Ioan de Hunedoara a donat lui Simion Magnus, castelanul Tălmaciului precum și urmașilor săi, jumătate din prediul (cătunul) Reken — Racovița de astăzi. Fiind localitate de frontieră, satul a fost asimilat de timpuriu în unitățile de plăieși și pușcași, culminând cu militarizarea sa totală în cadrul Companiei a VII-a a Regimentului I de Graniță de la Orlat,în perioada 1765–1851. În perioada 1698–1765, premergătoare înființării graniței militare, populația s-a confruntat cu conflicte interconfesionale cauzate de procesul de unire a mitropoliei ortodoxe de Alba Iulia cu Biserica Catolică.
Cu ocazia evenimentelor revoluționare din 1848, grănicerii racoviceni conduși de colonelul David Urs au participat la Marea Adunare de la Blaj din 15 mai 1848, fiind cea mai numeroasă delegație din împrejurimile Sibiului. O dată cu desființarea graniței militare din anul 1851, satul a avut o serie de personalități care s-au implicat în gestionarea fondului școlastic al fostului regiment orlățean, precum și membri activi ai Asociației Transilvane pentru Literatura Română și Cultura Poporului Român.
Racovița s-a remarcat în Primul Război Mondial prin activitatea ostașilor trimiși pe frontul „Poloniei rusești”, ale Galiției, Albaniei, Italiei, Serbiei și chiar ale Franței.
Din cauza puținelor descoperiri arheologice făcute în zona localității Racovița, cercetătorii au recurs la studierea toponimiei și folclorului local pentru a putea stabili vechimea așezării. Astfel, se menționează în literatura de specialitate că denumirea locală „La Cetățuică”, dat ipoteticei întărituri de pe vârful de deal aflat la cumpăna apelor „Valea Lupului”  și „Valea Mârșa”, ar fi făcut parte dintre „cetățile dacice puțin cunoscute astăzi”.Caracter dacic sau chiar roman i se atribuie și „Cetății” aflată la altitudinea de 846 m în pădurea „Braniștea”, pe culmea care formează hotarul dintre Racovița și Avrig, însă istorici mai noi datează „Cetatea”  în a doua jumătate a secolului al XIII-lea.
Deși prima atestare documentară a localității este relativ târzie – 1443–, urme ale locuirii omului pe aceste locuri datează încă din protopaleolitic. O descoperire în acest sens este cea făcută de elevul Lupea Dorin, în 1972. Este vorba de un toporaș de mână (cioplitor) unifacial, confecționat din silex, folosit atât pentru lovit și tăiat cât și pentru cioplit și răzuit, aparținând așa-zisei „culturi de prund”. Având o vechime de cca 600.000 î.d.H., descoperirea a permis specialiștilor să includă sudul Transilvaniei în aria pe care s-a petrecut procesul de antropogeneză de pe teritoriul României. Toporașul se află în prezent la Muzeul județean de istorie din Sibiu. Altă descoperire arheologică este cea din anul 1974 când în pietrișurile extrase din Olt s-a găsit un ciocan confecționat din piatră șlefuită datat la sfârșitul epocii neolitice, a cărui vârstă a fost apreciată de către arheologul sibian prof. Iuliu Paul, la 3600 ani. Vestigii din epoca bronzului au fost descoperite de-a lungul timpului și adunate de către familia de preoți Florianu după 1855, dar s-au pierdut o dată cu dispariția familiei din sat.
Prima atestare documentară a satului — 22 mai 1443 — se regăsește în actul de danie prin care voievodul Ioan de Hunedoara a donat lui Simion Magnus, castelanul Tălmaciului, precum și urmașilor săi, jumătate din prediul (cătunul) Reken — Racovița de astăzi — ceea ce arată că până la această dată localitatea constituia proprietatea coroanei maghiare. Anul 1443 a coincis cu perioada aparițiilor primelor incursiuni turcești în Transilvania, cu urmări din cele mai grele pentru locuitorii așezărilor din apropierea pasului Turnu Roșu.
Pentru a putea face față noii situații, regele Ladislau al V-lea, la data de 3 februarie 1453, dăruiește sașilor din cele „Șapte scaune” — uniune teritorial-administrativă săsească cu sediul în Sibiu — domeniul feudal al Tălmaciului, de acum încolo racovicenii fiind obligați să presteze diferite sarcini cu caracter feudal. Din acest moment, Racovița va apărea în perioada 1453–1700 din ce în ce mai des în scrierile vremii cu peste 50 de documente cu caracter feudal, vizând donații și arendări, vânzări, cumpărări și răscumpărări, zălogiri și reambulări de hotare în care sunt implicați domni de pământ și personalități înalte ale țării cum au fost Cristofor, Sigismund și Ștefan Báthory, George Basta și alții. Racovița apare în diploma latină a regelui Ungariei, Ladislau al V-lea, din anul 1453, prin care „Scaunul filial al Tălmaciului” a fost încorporat la cele „Șapte Scaune” ale provinciei Cibiniensis și dat în administrarea celor Șapte Juzi, Tălmaciul împreună cu alte șase comune românești componente: Turnu Roșu, Boița, Tălmăcel, Plopi (dispărută de 400 de ani), Sebeșu de Jos și Sebeșu de Sus:
Ca urmare directă a trecerii Transilvaniei sub stăpânirea austriacă după anul 1688, în istoria Racoviței se înscriu două evenimente care-i marchează sfârșitul secolului al XVII-lea: unirea cu Biserica Romei și întocmirea primei conscripții cunoscute a localității, respectiv cea din 1698, care va inaugura pe cele din secolele următoare, cele mai cunoscute sunt întocmite pentru anii: 1721–1722, 1733, 1750, 1765–1766, 1851, 1910 și 1930.
Până în anul 1766, Racovița a aparținut de două unități administrativ-politice complet diferite, „granița” dintre ele formând-o valea care trece prin mijlocul ei. Două treimi ale așezării, cu hotarul aferent, stătea sub jurisdicția Scaunului Sibiului, motiv pentru care se numea „partea scăunală”. Partea dinspre Avrig, respectiv cealaltă treime, se afla sub stăpânirea a numeroși domni de pământ și se numea „partea iobăgită”, fiind sub ascultarea autorităților comitantese.
Ca urmare a dezvoltării agriculturii, comerțului, meșteșugurilor și nu în ultimul rând a apartenenței satului la așa numitul „Pământ crăiesc”, ca parte al domeniului feudal al Tălmaciului, obștile sătești încep să se destrame. Locuitorii liberi au devenit „iobagiones castri” (iobagi ai cetății) cu certe obligații militare în apărarea marginilor feudei de la Lotru, Turnu Roșu și Tălmaciu.
Pe lângă obligațiile militare, racovicenii erau obligați și la plata diferitelor taxe, atât față de oficialitățile locale sau superioare cât și față de cele bisericești. Principalele taxe erau contribuțiile în bani plătite Cetății Sibiului, dijma, care consta din: cereale, oi, furaje, miere etc. și așa zise-le taxe „naturale”, oferite diferiților stăpâni cu prilejul sărbătorilor religioase, compuse din: lemne de foc, fructe, unt, păsări, pește etc. Astfel, racovicenii din „partea scăunală”, anterior anului 1700, erau obligați în fiecare iarnă să plătească castelanului de la Turnu Roșu: 50 de care de lemne, 4 care de fân și 16 câble de ovăz. În anul 1749 valoarea taxelor plătite a fost de 1458,47 florini, echivalent cu prețul a 140 de boi, în timp ce „partea iobăgită” a plătit impozite în valoare de 290,10 florini.
În plus față de plata acestor taxe, se executau diverse munci obligatorii, cum ar fi: robota — o săptămână din trei în extrasezonul muncilor agricole și „cât era nevoie” în perioadele de vârf ale acestora; transporturi și cărăușii; încartiruirea și întreținerea oastei; de crâșmărit; obligații militare etc.
Din punct de vedere al componenței sociale, în sat trăiau: iobagi, dotați cu „sesii iobăgești” în suprafață de 10–15 jugăre; jeleri fără sesii, dar obligați să presteze și ei anumite „robote”; plăieși ce erau obligați a păzi granițele țării; pușcași, curieri și libertini, unul dintre aceștia fiind Ion Bobanga, menționat în anul 1765,, căsătorit cu Maria, una din surorile lui Ștefan Hadju, nobil de Racovița.
În cel de-al treilea deceniu de domnie al împărătesei Maria Tereza, Curtea de la Viena decide înființarea regimentelor grănicerești în Transilvania. Pentru ducerea la îndeplinire a misiunii a fost însărcinat la data de 5 iulie 1761 generalul de cavalerie Adolf Nikolaus von Buccow, al cărui proiect a fost aprobat de împărăteasă în 16 aprilie 1762.După înființarea Regimentului II de graniță românesc cu sediul la Năsăud în anul 1764, s-a început constituirea Regimentului I de Graniță cu sediul la Orlat, context în care a fost militarizată în întregime și Racovița, operație ce a durat până în anul 1766 și a fost condusă de generalul Ziskovic. Hotărârea de înființare a fost luată în 24 februarie 1765, hotărâre ce a stat la baza întocmirii unei conscripții amănunțite ce prevedea stabilirea numărului de locuitori ce puteau fi încorporați precum și cuantumul despăgubirilor ce trebuia să fie plătite de către autoritățile militare „proprietarilor” satului.
La data de 30 octombrie 1765, Racovița a fost aleasă ca sediu al Companiei a VII-a, comandată de către căpitanul Graf von Dietrichstein.
Conscripția din 1765 pentru „partea iobăgită” consemnează două familii nobiliare: Ștefan Hajdu de Racovița, a cărui moșie era delimitată de „Ulița Donului”, vale și „Hudița Piști”, și familia nobiliară Martin Biro — înființată prin 1725 de către comitele Iosif Teleky de Szek — a cărei „curte” era vizavi de prima familie, începând de la gospodăria lui Aurel Fogoroș până la cea a profesorului Octavian Mînduc.
În plus de acestea existau posesiuni de pământ a cunoscutelor familii de magnați unguri ai vremii cum au fost: Bánffy, Bethlen, Bornemisa, Lázar, Toröczkai, Vaida. Din documentele istorice, precum și din tradiția orală, reiese că racovicenii nu s-au înrolat de bună voie în miliția de graniță și, ca urmare, o mare parte dintre ei au fost expulzați, în sat rămânând foarte puține familii printre care se numără Bobanga, Cîndea și Doican.Familiile expulzate, printre care Banciu, Bănceu, Cîrțău, Durdun, Faur, Frăsie, Hoandră, Ionuș, Lazăr, Nicula, Ritivoi, Sarchiz, Tîlvan, Totan, Urzică, s-au stabilit în Sebeșu de Sus și Sebeșu de Jos, Porcești (actualul Turnu Roșu), Bradu și Săcădate, unde s-au apucat de „boștănărit". Satul a fost repopulat cu familii — uneori și familii cu statut de „boieri” ce nu prestau corvezi militare — ce apar în evidențele militare nu după numele lor, ci după cel al localităților de unde au venit, cum ar fi: Arpășan — din satul Arpașu de Sus sau de Jos; Buciumean — din Bucium; Comănean — la Comăna; Fogoroș — la Făgăraș; Mărginean — la Mărgineni etc. Toți acești noi veniți în calitate de grăniceri au fost împroprietăriți cu sesiile și gospodăriile celor expulzați sau fugiți.
Cu toate avantajele derivate din statutul de grănicer, racovicenii nu s-au adaptat ușor la rigorile militare ce trebuiau a fi respectate. În plus s-au confruntat și cu abuzuri de ordin religios, precum și de altă natură, toate acestea generând conflicte violente între grăniceri și autorități, soldate în final cu numeroase dezertări. Astfel se consemnează în documentele vremii că în anul 1766 (în al doilea an după militarizare) numărul grănicerilor racoviceni a scăzut la 68, fapt ce a dus la arondarea localităților Porumbacu de Jos, Porumbacu de Sus și Scoreiu pentru întregirea efectivelor. Această situație a dăinuit până la desființarea graniței militare în 1851.
Fluctuațiile din efectivul companiei din Racovița nu au putut fi oprite nici chiar prin aplicarea de pedepse capitale, decât după mulți ani de la înființare, când autoritățile au început să ridice gradați mai mărunți din rândurile localnicilor, cum au fost: „fraitărul” Onea Metea în 1777; caporalii Ioan Bîrsan în 1784, Anton Cîndea în 1803; Nicolae Sîlca și Nicolae Suciu în 1834.Începând din 1800 apar mărturii scrise despre participarea racovicenilor la campaniile purtate de Imperiul Austriac în Europa. Acestea sunt în special în diverse statistici privitoare la numărul de invalizi și semiinvalizi, astfel în anul 1800 se consemnează în sat 56 de semiinvalizi și 34 de „Gantze-Invaliden”. În anul 1797, în cadrul războaielor napoleoniene, în lupta de la Monte Zuello din Italia, a căzut grănicerul Dumitru Stoichița și în 1813 grănicerul Ioan Stoica.
O statistică a companiei din 1828 consemnează 150 de case de grăniceri, locuite de 451 bărbați și 461 femei. În gospodăriile lor aceștia aveau 103 cai, 345 de boi, 330 de vaci, 520 de oi, 121 de capre, 390 de porci, 58 de stupi și 22 de cazane de fiert țuică. Cu 22 de ani mai târziu, în 1850, erau 300 de case în care locuiau 578 de bărbați și 667 de femei.
Drept compensație pentru prestarea serviciului militar, grănicerii cultivau sesiile pe care le aveau în folosință pentru asigurarea hranei precum și pentru procurarea uniformei grănicerești numită și „mundir”. Mărimea sesiei a variat de-a lungul timpului de la doar „10 gălete de semănătură” în 1777, respectiv la cca. 2,5 ha până la 8 ha în 1851, anul desființării graniței.Autoritățile s-au implicat în răspândirea asolamentului trienal în agricultura locală începând din anul 1777, drept pentru care s-a extins cultura porumbului, a cartofului și pomăritul. Muncile agricole și cele gospodărești se desfășurau după calendare impuse de autorități „la comandă”, respectiv: „slobosul” la cules, al adusului „bucatelor” de pe câmp, „slobosul” ciurzilor pe miriști, prin „otrăvuri” sau cucuruze etc. Toate aceste „campanii” erau anunțate din timp la „poruncile” din fața bisericii în zile de sărbătoare, prin „suflarea trânghiței” sau bătutul „dobei” prin sat.În anii în care producția agricolă era nesatisfăcătoare, regimentul ajuta cu cele necesare familiile grănicerilor, urmând ca aceștia să plătească datoria când aveau posibilitatea. O grijă specială era îndreptată spre cei ce au dobândit invaliditate în timpul serviciului militar, fiind ajutați prin intermediul unui fel de „bancă de păstrare și împrumut”, care, în luna ianuarie 1776, dispunea de un fond în valoare de 190 florini și 5 cruceri, ceea ce o situa pe locul al III-lea din regiment.
Desfășurându-se pe fundalul luptei generale împotriva feudalismului, a stării de exploatare socială și oprimare națională exercitată de către clasele privilegiate din Transilvania, revoluția a fost salutată încă de la izbucnirea ei și de către grănicerii racoviceni. A contribuit la această atitudine conștiința națională și de clasă, adâncirea sentimentului de libertate și a celui de proprietate asupra pământului pe care-l munceau și nu în ultimul rând mândria lor de a fi purtători de armă, drept pe care-l aveau în acea vreme doar clasele privilegiate.Grănicerii racoviceni au participat masiv la Marea Adunare de la Blaj de pe Câmpia Libertății, din 15 mai 1848, delegația de 172 de persoane în frunte cu comandantul David Urs fiind cea mai numeroasă din împrejurimile Sibiului. Confirmarea prezenței se vede și prin faptul că doi dintre conducătorii lor s-au aflat printre delegații aleși pentru a protesta împotriva unirii Transilvaniei cu Ungaria și anume locotenentul David Urs din delegația trimisă la împăratul de la Viena și preotul Ioan Moldovan prezent în delegația trimisă la Dieta din Cluj.
Faptul că românii nu au vrut să se unească cu Ungaria a determinat guvernul provinciei să treacă la represalii, în primul rând prin arestarea membrilor Comitetului Național Român din Sibiu, context în care Simion Bărnuțiu s-a refugiat în Racovița, punându-se astfel sub scutul grănicerilor de aici. De teama represaliilor, intelectualii ardeleni și-au găsit adăpost în satele grănicerești ca Orlatul, Veștemul și Racovița unde, notează George Barițiu, „mâna guvernului provincial nu se putea întinde fără știrea și încuviințarea comandei generale”, printre aceștia fiind și protopopii Ștefan Moldovan de la Mediaș și Elie Farago de la Târgu Mureș.
Merite deosebite ale grănicerilor racoviceni au fost legate de eliberarea lui August Treboniu Laurian și a grupului său întemnițați la Sibiu, după cum consemnează „un copoi al stăpânirii”:
Ca urmare, românii reuniți de prin satele vecine s-au adunat în număr de 8–10 mii, cei mai mulți înarmați, în jurul Sibiului și au obținut eliberarea lui Laurian și Bălășescu ducându-i „înconjurați de facle și de o mare mulțime de popor până la Orlat, unde îi așteptau banda militărească și tot poporul”.În același an, 1848, preotul Ioan Moldovan este ales ca „adlatus” în conducerea administrației românești instaurată în toamna aceluiași an în Districtul Făgăraș.
În 1849, sub comanda căpitanului Dionisie Drăgoiu, grănicerii racoviceni au luat parte la luptele din noaptea de 15/16 martie pentru apărarea podului de peste Olt dintre Avrig și Bradu, fiind învinși de către colonelul Czecz, comandant al trupelor maghiare. După bătălie, maghiarii au ocupat Racovița, au devastat clădirile companiei precum și locuințele ofițerilor, dedându-se la represalii.Odată cu înfrângerea revoluției maghiare de către trupele rusești care au cantonat și marginea satului, în „Mestecăniș”, grănicerii racoviceni s-au întors pe la casele lor, campania din acest an fiind ultima confruntare armată la care au mai participat, înainte de desființarea graniței militare.
Desființarea regimentelor românești de graniță s-a făcut în baza decretului împărătesc din 22 ianuarie 1851, el fiind adus la cunoștința populației grănicerești prin Ordinul Comandei generale din Sibiu, cu nr. 3598 din 18 februarie și pus în aplicare cu data de 1 aprilie a aceluiași an.
După 86 de ani de viață militară s-a trecut la predarea în administrație civilă a Racoviței în ziua de 30 martie 1851. Foștilor grăniceri le-au rămas în posesiune sesiile personale în suprafață de circa 15 jugăre de pământ, pădurile, pășunile precum și dreptul de folosință asupra așa-zișilor „Munți Revendicați”. Presa vremii menționează că la adunarea care a avut loc cu acest prilej, grănicerii au vărsat „cele din urmă lacrimi de suvenire”.
Ca „predător”, actele au fost semnate de comandantul companiei, locotenentul-major Ioan Poplăcean iar ca „primitor” din partea autorităților administrative superioare, Ioan Pușcariu. Din partea autorităților locale actele sunt semnate de către judele satului, Gheorghe Raț, precum și de decanul de vârstă al așezării, Nicolae Todea. Din actele întocmite cu acest prilej rezultă că populația satului era de 1166 oameni dintre care 573 de bărbați și 593 de femei, dintre care existau 109 grăniceri și 52 de invalizi. De asemenea, în sat existau 215 gospodării ale grănicerilor și 28 ale jelerilor, 134 de șuri și 151 de grajduri, 759 de capete de „vite mari”, dintre care 123 de cai, 229 de boi, 407 vaci, dintre care doar 6 pentru jug. În plus mai erau 519 oi, 200 de capre și 732 de porci. Ca unelte agricole se mai găseau 139 de pluguri și 171 de căruțe, dintre care doar 102 aveau roți „încălțate cu rafuri”. Grănicerii aveau 199,2/5 sesii militare în suprafață de 997 de jugăre (574ha) de pământ arabil categoria a III-a și 130 ha de livezi, 38,6 ha de grădini și 1440 ha de păduri.Principalele efecte pe care le-a lăsat militarizarea Racoviței sunt:
Unificarea administrativă a celor doua părți de sat—„partea scăunală” și „partea iobăgită”—într-o singură unitate, destinată a fi sediu de companie;
„Spargerea” tiparelor vechii așezări și apariția altora noi, corespunzătoare statutului militar, ceea ce adus în primul rând la desființarea iobăgiei și la primenirea populației băștinașe într-o proporție de 95%;
Statutul social-economic privilegiat al racovicenilor și rigoarea militară au dus la formarea unei psihologii proprii cu înalt spirit de disciplină, organizare, dreptate, cinste și omenie.
Lărgirea orizontului cultural și politic cu prilejul cunoașterii realităților altor țări europene prin care au fost cu ocazia campaniilor la care au luat parte.Ca urmare a desființării regimentului de la Orlat, Racovița a beneficiat de o cotă-parte din „fondul școlastic” creat cu acest prilej, fond cu care grănicerii și urmașii lor au finanțat în perioada 1871–1921 „școala grănicerească” din sat și au construit în 1904 actuala clădire a școlii generale.
Graniței militare i se datorează clădirile fostei case parohiale amplasate pe locul actualei locuințe a lui Gheorghe Hulpuș de pe „Vale-n Sus”, clădirea actualei case parohiale de pe „Ulița Donului” și clădirea fostei cancelarii a Companiei a VII-a, cunoscută de localnici de „Cănțălărie” a fostului „chelțăr comunal”, ce este acum sediul primăriei.
În anii săi de existență, compania din Racovița a avut la comanda ei numeroși ofițeri, majoritatea au fost însă străini. Lista ce urmează este perfectibilă cu precizarea că anii indicați sunt cei în care ei au semnat acte care le atestă calitatea de comandant:
Căpitan Graf von Dietrichstein (1765–?), venit aici de la Regimentul II grăniceresc român de la Năsăud, la a cărui înființare a participat;
Căpitan Karl von Kettner (1774–1786). O caracterizare a sa din anul 1777 ni-l prezintă drept „silitor în cele militare cât și în cele economice, dar om cam stricat”;
Căpitan Iohan Caballini–Ehrenburg (1789–?), ofițer foarte capabil, care mai apoi a fost comandant al Regimentului orlățean.;
Căpitan-locotenent Frantz Iosef von Grätze (1796–1800), sub comanda căruia se pare ca au luptat grănicerii racoviceni împotriva lui Napoleon;
Căpitan-locotenent Mihai Tulbaș (1829–1832). A fost primul ofițer român care a comandat compania respectivă. Cu gradul de maior a făcut parte din deputăția trimisă de către Marea Adunare Națională de la Blaj din 3/15 mai 1848 la Curtea de la Viena;
Căpitan Stanislau Philipovich (1844–1848), ultimul comandant străin al companiei. Se pare că era bine integrat în viața satului, deoarece îl întâlnim cununând frecvent perechi de grăniceri și botezându-le copii acestora;
Căpitan David Urs (1848–1849). Adjunct al căpitanului Philipovich încă din 1846, în anii revoluției se pare că a fost comandantul „plin” al companiei, funcție în care s-a dovedit un exemplu tipic de ofițer român, patriot, care și-a pus întreaga sa capacitate în slujba națiunii și a poporului din rândurile căruia s-a ridicat. El este colonelul David Urs de Mărgineni de mai târziu, primul ofițer român din armata austriacă, decorat cu Ordinul „Maria Tereza” și înnobilat ca atare;
Sublocotenentul Vasile Stanciu (1849–1850). Originar din Viștea de Jos, el a făcut parte din rândurile Regimentului nr. 46, continuatorul Regimentului orlățean, până în anul 1859 când a fost pensionat cu gradul de căpitan-locotenent;
Locotenent-major Ioan Poplăcean (1850–1851), originar din Orlat, ultimul comandant al companiei, care a și semnat documentele de desființare a ei.
„Publicarea pentru populațiunea ambelor regimente române de graniță” din 18 februarie 1851 de către baronul Ludovic de Wohlgemut, „feldmareșal-locotenente și guvernator civil și militar al Transilvaniei”, pe lângă că făcea cunoscută grănicerilor „preaînalta mulțumire împărătească pentru credincioasele servicii pe care le-au făcut, ca trupe de graniță, atât înăuntrul țării cât și înaintea dușmanului”, recomanda ca după depunerea armelor și „trecerea la viața pașnică”, foștii grăniceri să rămână alipiți tronului, să dea ascultare și să dovedească o credincioasă împlinire a datoriilor către noile dregătorii, să fie vrednici și în viitor de numele cel bun, câștigat pe dreptate, să fie ca și până atunci ostași și cetățeni bravi și loiali.
Aproape imediat după trecerea în administrație civilă a Racoviței, racovicenii s-au trezit în fața unor autorități ostile lor, care nu au uitat atitudinea grănicerilor în anii revoluției din 1848. Astfel că prin dezmembrarea Scaunului filial al Tălmaciului de la „Fundul regesc”, racovicenii au fost declarați iobagi și li s-a luat dreptul de folosință avut până atunci asupra „munților revendicați”.
Odată cu instaurarea dualismului austro-ungar în 1867, situația racovicenilor a cunoscut o înrăutățire progresivă pe plan social-economic. Ea își găsește expresia în „Jălania” pe care Eforia școlară și „Diregătoria” comunală a înaintat-o în anul 1872 „Comitetului Administrativ al Fondului Școlastic Grăniceresc” de la Sibiu:
În plus față de greutățile care sunt enumerate în „Jălanie” se pot adăuga inundațiile Oltului ce compromiteau recoltele, numite de localnici esundații și desele epidemii ce afectau atât șeptelul cât și populația, astfel că în 1871 mortalitatea infantilă a depășit 30%. De asemenea, își puneau amprenta frecvent anii secetoși și/sau anii cu ierni prelungite. Din tradiția orală rezultă că pentru a depăși aceste greutăți, locuitorii au început să se ocupe cu recoltarea scoarței de arine, de unde le-a venit supranumele de „scorțari”, nume dat de locuitorii satelor vecine. Din aceste vremuri vin locuțiunile a rade scoarța sinonim cu a fi sărac, lipit și a rade hireanul aluzie la rădăcinoasa cu care „căsenii” își astâmpărau foamea.Realizările satului în această perioadă au fost înființarea „școlii grănicerești” în 1871, construirea bisericii greco-catolice între anii 1887–1890 (din 1948 în folosința BOR), construirea actualei școli generale în 1904 și executarea pe întreg teritoriul satului a lucrărilor de cadastru și crearea „Cărții funduare” a localității între anii 1871–1886.Implicările oamenilor satului în evenimentele vremii au fost numeroase. Astfel, fiii parohului greco-catolic Petru Florianu, Dionisie și Aurel sunt semnatari ai procesului-verbal din 29 aprilie 1876 prin care „septimanii” și „octavanii” Blajului s-au decis să sărbătorească aniversarea zilei de 3/15 mai 1848, manifestație interzisă de autorități după anul 1867;Racovicenii s-au implicat în acțiuni de strângere de  fonduri constând din sume de bani, bandaje, îmbrăcăminte..., la „Apel către române” lansat de către „Comitetul de doamne” din Sibiu cu prilejul Războiului de Independență al României din 1877. Fondurile au fost trimise prin Comitetul de la Sibiu Societății de „Cruce Roșie” din București, „notărășița” Paraschiva Măcelariu colectând suma de 43 de florini, iar „preuteasa” Ana P. Florianu „pânză, cămeși, ștergare și lepedeauă”.
Victor Florianu a fost implicat „la unele conversiuni ce s-au înscenat în favorul și onoarea osândiților în procesul Memorandiștilor”, din vara anului 1893, la Sibiu.
Procesul a durat aproape 300 de ani (1627–1914) și reprezintă un exemplu tipic al conceptului de justiție al claselor stăpânitoare de „divide et impera”. El a început în data de 20 mai 1627 când racovicenii au amanetat cămătarului Iacob Felekiensis din Avrig muntele „Suru” pe timp de 20 de ani pentru un cal în valoare de 12 florini.
În opinia lui Cornel Lupea, în documentele procesului s-au strecurat, intenționat sau nu, unele greșeli de localizare și de denominație a munților în litigiu: „...în realitate, muntele în cauză nu a fost «Surul» care din timpuri imemoriale a fost proprietatea avrigenilor, ci doar un «picior» de-al său, cunoscut sub numele de «Racoviceanu» sau chiar cel de «Racoviceanu ăl Mare»”.
Racovicenii n-au putut restitui prețul amanetării și muntele a rămas în posesia cămătarului până în anul 1715 când acesta a decedat ca majoritatea celor care au semnat actul de amanet. Ca urmare, comunitatea din Racovița a reclamat pe avrigeni, deoarece aceștia și-au însușit nu numai pe muntele în cauză, ci și o pădure alăturată acestuia.S-au dat numeroase sentințe după cum au fost dictate de interese sociale, politice și de conjunctură, reprezentanții părților intervenind adesea pe lângă instanțele de judecată din Sibiu, Târgu Mureș, Alba Iulia, guvernul și Dieta țării, Curtea de la Viena și chiar la Maria Tereza și urmașului ei la tron Iosif al II-lea, „adesea «părțile» luând drumul Vienei ca și Horea!”.
Într-o asemenea situație, s-a apelat la memoria oamenilor bătrâni „știutori de ocină și moșie, care știau rândul hotarelor satului”. Avrigenii, hotărâți să câștige procesul, au recurs la un șiretlic judiciar strămoșesc: în drum spre „Racoviceanu” și-au pus pământ din „Valea Greșilor” în opinci și când au ajuns la terenul în litigiu au jurat cu mâna pe „Sfânta cruce” că ei stau cu picioarele pe pământ avrigenesc.În anul 1914, racovicenii și-au vândut avrigenilor dreptul lor de proprietate asupra celor 746 jugăre din muntele „Racoviceanu”, pentru suma de 29.000 de coroane, conform „Încheierii judecătorești” nr. 8630/1914.
Justificarea acestei cedări a dreptului de proprietate după 300 de ani de procese a fost „că muntele era peste mână”, pe de-o parte prin poziționarea sa și a căilor de acces către el, iar, în plus de acestea, Racovița avea suficientă pădure și pășunat în posesie.
Ajungând în tranșeele „Poloniei rusești”, ale Galiției, Albaniei, Italiei, Serbiei și chiar ale Franței, racovicenii au luptat departe de locurile natale ca supuși ai monarhiei.
Racovicenii au fost repartizați în regimente majoritar românești ce au fost trecute în prima linie încă de la începutul ostilităților, fiind nimicite de mai multe ori și recrutate din nou. Acestea au fost Regimentul nr. 31 infanterie din Sibiu, regiment ce și-a mutat garnizoana în Cehia, în orașul Brün (Brno), Regimentul nr. 30 și nr. 32 infanterie și Regimentul nr. 23 honvezi. Alte regimente românești au fost regimentele de infanterie (nr.) 2, 50, 64 și regimentele de honvezi (nr.) 2, 5, 7, 8 și 24.Ca urmare a intrării României în război la data de 14/15 august 1916, Racovița a devenit câmp de luptă încă din prima zi. Primele trupe eliberatoare au fost cele din batalioanele 2 și 3 aparținând Regimentului I de grăniceri, comandat de către locotent-colonelul Gheorghe Cantacuzino.
Efectiv, Racovița a fost ocupată în ziua de 18 august 1916 de către trupele comandate de sublocotentul Constantin T. Stoika, ce a avut o primire călduroasă făcută de către localnici, fiind întâmpinat de către toți racovicenii în frunte cu protopopul Valeriu Florianu încă de la „Podul Hotărălului” cu crucea și Evanghelia în mână.
Spre jumătatea lunii septembrie a anului 1916, profitând de mutarea unor trupe românești din zona Racoviței pe frontul dobrogean, inamicul a concentrat în sudul Transilvaniei Armata a IX-a germană, comandată de generalul Erich von Falkenhayn, care a reușit să oprească ofensiva română la porțile Sibiului și mai apoi să treacă la contraofensivă. Astfel, Racovița a devenit din nou teatru de luptă, urmele acestuia putându-se vedea și astăzi sub forma tranșeelor care șerpuiesc pe la „Portișoară”, pe „Dealu Humelor”, precum și pe „Șanțu Săghișului”.Satul a fost evacuat de către trupele române după ce în noaptea de 15/16 septembrie 1916, ostașii Diviziei 13 infanterie au dus lupte grele pentru a acoperi retragerea Diviziei 23 infanterie prin defileul Turnu Roșu. Satul a rămas astfel sub ocupație, suportând ca represalii sechestrarea unor bunuri, obligarea locuitorilor la corvezi și încartiruiri.
De tema represaliilor, juristul Victor Florianu și protopopul Valeriu Florianu, urmat de fii săi, Ovidiu și Liviu, au luat drumul pribegiei.
Această situație a fost curmată prin intervenția energică pe lângă comandamentul german a colonelului Dionisie Florianu, din armata austro-ungară, intervenție în urma căreia trupele de ocupație au fost obligate să cantoneze în afara satului pe „Părău Vâlcelelor”. Cu toate acestea, mulți racoviceni au avut de suferit în perioada 1916–1917 așa cum a fost Ana Ivan întemnițată la Cluj.
În cursul primilor doi ani de război (1914–1916), peste 40.000 de ostași români, ardeleni, bănățeni și bucovineni care luptau pe frontul rusesc au căzut prizonieri sau au dezertat la inamic, ajungând astfel în diferite lagăre împrăștiate pe teritoriul Rusiei țariste, printre aceștia numărându-se numeroși racoviceni.
Evenimentele petrecute în Rusia în primăvara anului 1917 au încurajat dorința acestor prizonieri de a se înrola ca voluntari în armata română. Dorința lor s-a realizat după ce Ministerul de război al României a aprobat înființarea „Corpului de voluntari transilvăneni și bucovineni” la Darnița, lângă Kiev, condus de șeful statului major, colonelul C.G. Pietraru.
Președintele Comisiei a 7-a de recrutare a voluntarilor a fost protopopul Valeriu Florianu, ajuns aici după refugiul său din toamna anului 1916, și care a îndeplinit și funcția de protoier al acestui corp de voluntari, în care calitate a oficiat serviciul divin și în Catedrala mitropolitană din Kiev. După terminarea perioadei de instrucție, voluntarii racoviceni au fost încadrați în regimentele „Avram Iancu”, „Alba Iulia” și „Turda”, unii dintre ei ajungând să lupte la Mărășești și Oituz în anul 1917 în cadrul Corpului I de armată.
O dată cu intrarea României în război la 15 august 1916 de partea puterilor Antantei, comandamentul trupelor austro-ungare, precum și cel german nu au mai avut încredere în trupele române ce luptau pe frontul de răsărit contra celor rusești, temându-se de fraternizarea cu acestea sau de dezertări în masă. În consecință, Divizia 35 austro-ungară din rândurile căreia făceau parte mulți români a fost mutată pe frontul italian pentru a lupta contra trupelor italiene și franceze. Din cauza intensei propagande de aruncare a armelor și a dezertării în liniile aliate, din rândurile racovicenilor au dezertat plutonierii: Ioan Doican, Nicolae Diac și Gheorghe Drăgoi (numit „majoru”), precum și ostașii: Ioan Comănean, Gheorghe Breteșan, Ioan Catană, Dionisie Crișan, Gheorghe Crișan, Toader Balea, Alexandru Dan, Ioan Fogoroș, David Fogoroș, Pamfir Haiduc, „străjameșterul” (sergent-major) Gheorghe Ivan, sergentul Vasile Ignat, Gheorghe Haica, Irimie Brudar, Gheorghe Murărescu, Gavrilă Măierean, Vasile Mereș, Gheorghe Olaru, David Răcean, Gheorghe Rășinar, Gheorghe Racolta, Gheorghe Rusu, Toader Săbăduș, Gheorghe Stoica și Miron Vasiu. Din cauza dezertărilor frecvente pe frontul italian, s-a propus formarea unei legiuni de voluntari români care s-a concretizat în regimentele „Horia”, „Cloșca” și „Crișan”.
În fața acestei situații generalizate pe întreg frontul italian, Divizia 35 austro-ungară a fost mutată pe frontul francez unde a fost pusă să lupte contra trupelor franceze și americane. Așa se face că unii racoviceni au căzut prizonieri în Franța, așa cum a fost Gheorghe Bucur (Gheorghea Nonului) care a reușit să învețe limba franceză, pe care apoi, spre mirarea tuturor, o folosea uneori în conversațiile pe care le avea cu „domnii” din sat.
În 1917, Victor Florianu, studentul care odinioară simpatiza cu „Memorandiștii”, ajunge în Statele Unite ale Americii, trecând împreună cu un grup de intelectuali români prin Rusia, Siberia, Japonia și Canada. Pentru a susține cauza națională peste ocean, din scrisorile trimise familiei în țară, rezultă că alături de Octavian Goga, Vasile Stoica și părintele Ioan Moța, a participat și el la mobilizarea românilor ardeleni emigranți peste ocean ținând discursuri cum a fost cel din 4 noiembrie 1917 din orașul Canton, statul Ohio:
Pentru faptele lor de vitejie, au fost decorați cu medalia „Ferdinand I” Bălan Gheorghe, Timar Gheorghe, Stoica David, Aleman Gheorghe, Murărescu Vasile, Brudar Lazăr, Suciu Chirilă și Popa Victor.
În toamna anului 1918, cu fiecare zi ce trecea, destrămarea monarhiei dualiste austro-ungare devenea tot mai iminentă, principalul motiv fiind mișcarea revoluționară a popoarelor din întreg imperiul. Cercurile politice românești din Transilvania au trecut la o politică activă, orientată în direcția desprinderii acestei provincii de Ungaria și unirea ei cu România.
Continuatori și păstrători ai unor tradiții de luptă pentru emaniciparea socială și națională, racovicenii au răspuns la imperativul vremii și sub conducerea preotului local Leonte Opriș s-a format în sat o gardă națională din care au făcut parte locuitorii: Aurel Bobanga, Gheorghe Bobanga, Alexandru Fogoroș, Mărtinean Limbășan, Precup Lupea, Ilie Maxim, Grigore Murărescu, Costică Olaru, Pantelimon Olaru, Marcu Rusu, Alexandru Sălăgean și frații Ioan și Alexandru Tărîță. Înarmați cu armele de pe fronturile de luptă unde au luptat, ei au asigurat paza și liniștea localității participând și la dezarmarea unor trupe germane aflate în retragere. Sediul gărzii se afla la școala primară fiind subordonată Comandamentului gărzilor naționale din Sibiu.
În mod firesc, întreaga „suflare a satului” a subscris pentru unirea Transilvaniei și Banatului cu România, documentele „Adeziunea la Unire” și „Mărturisirea de credință” semnate de racoviceni au rămas încă nedescoperite în arhivele de documente ale Unirii, situație care de altfel nu este singulară. Se cunoaște însă componența delegației Racoviței care s-a deplasat la Alba Iulia pentru a susține Unirea în frunte cu parohul Leonte Opriș: Ioan Aleman, Dionisie Crișan, Alexandru Gligor, David Limbășan, Ioan Stoica și David Tărîță.
Evenimentele din toamna anului 1918 l-au găsit pe Dionisie Florianu în Cehoslovacia scriindu-i o scrisoare prietenului său, profesorul ceh Jan Urban Jarnik:
Fidel acestor gânduri, el se va stabili ulterior la Sibiu, activând în Resortul militar din cadrul Consiliului Dirigent, fiind unul dintre primii ofițeri superiori români proveniți din fosta armată austro-ungară care și-au pus întreaga capacitate de muncă în slujba neamului românesc.În războiul ce a urmat și care s-a terminat cu succes în 1919 după campania din Ungaria, au luat parte numeroși racoviceni din care se remarcă ofițerii de rezervă Mihai Ogreanu, Gheorghe Bobanga, Ovidiu Florianu, precum și ostașii Irimie Balea, Mărtinean Limbășan și Ion Tărîță. În urma războiului rămas în memoria locului ca „bătaia a mare”, bilanțul este următorul: au fost mobilizați 333 de bărbați dintre care 330 de plugari, 45 dintre ei nemaiîntorcându-se acasă, rămânând în urma dispăruților 29 de văduve și 46 de orfani, comuna suferind o pagubă de 200.000 de coroane, iar particularii pierzând bunuri estimate la 422.180 de coroane.
Primul eveniment major de după Primul Război Mondial a fost transpunerea în practică a Reformei agrare din 1921, de pe urma căreia o parte din foștii combatanți au fost împroprietăriți cu pământ din proprietățile comunei Tălmaciu, din hotarul „Peste Olt”, cu o parcelă de pădure de stejar în „Cioru” precum și cu pășunat alpin în „Jidu” din Munții Lotrului. De asemenea, a primit și biserica opt jugăre de teren arabil.
Principala realizare economică din perioada interbelică a fost electrificarea satului. Hotărâtă încă din anul 1924, din lipsă de fonduri, lucrarea a fost executată între anii 1929–1931 de către Societatea Electrică Transilvana pe Acțiuni (SETA) din Sibiu. Punerea în funcțiune a avut loc la data de 10 octombrie 1931, alimentarea cu energie electrică făcându-se printr-o linie aeriană („trasă”) de 15kv de la TălmaciuPe plan cultural se poate menționa înființarea „Școlii inferioare de arte și meserii” și trecerea la învățământul obligatoriu de șapte clase, precum și avântul pe care l-a luat viața cultural-artistică a satului sub auspiciile „Astrei”.
Criza economică din anii 1929–1933 a afectat în mod direct viața satului. Ca urmare directă a ei, banca „Suru” din localitate a dat faliment și „Școala inferioară de arte și meserii” a fost declarată extrabugetară și s-a desființat în anul 1938. Reforma monetară și punerea în aplicare a „Legii conversiunii” a adus urmări dintre cele mai rele pentru locuitorii prinși în situația de „datorași”.
În aceste condiții economice și sociale, un impact pozitiv l-au avut înființarea unor obiective industriale cum au fost: fabrica de ață Romanofir și Uzinele Mârșa. Fabrica „Romanofir” s-a construit și a fost pusă în funcțiune în secolul al XX-lea la sfârșitul deceniului al IV-lea în Tălmaciu și s-a numit ulterior „Firu Roșu”. La acest obiectiv economic, precum și la atelierele și fabricile de postav din Cisnădie s-au consemnat primii muncitori industriali, în special femei, ai Racoviței. Construirea Uzinelor Mîrșa a început în secolul al XX-lea la sfârșitul deceniului al IV-lea și a fost amplasat pe terenurile racovicenilor, aceștia rămânând fără o parte din pășunile din „Arini”, fără fânețele din „Lunci” și fără o parte din terenurile arabile de la „Arinii ăi Mari”. Pentru a-și apăra drepturile de proprietate asupra pământurilor în cauză, racovicenii, în frunte cu protopopul Valeriu Florianu, au protestat violent împotriva exproprierilor de teren făcute în baza unui decret oficial mergând până la regele Carol al II-lea. Astfel, Uzinele „Mîrșa” au absorbit o mare parte a forței de muncă excedentară a Racoviței.
Ca urmare a ultimatumului din 28 iunie 1940 (consecință a protocolului adițional secret al Pactului Ribbentrop–Molotov) România a evacuat regiunile Basarabia, Bucovina de Nord și ținutul Herța. Racovița a resimțit efectele acestei decizii prin primirea în sat a numeroși refugiați din aceste zone istorice. În cel de-al Doilea Război Mondial, Racovița nu a suferit atât de mult ca în Primul Război Mondial, lucru explicabil prin conjugarea a doi factori esențiali: în al Doilea Război Mondial Racovița nu a mai fost teatru de operațiuni militare, iar majoritatea oamenilor recrutați dintre localnici nu au fost trimiși pe front, ci au fost „mobilizați pe loc” în cadrul „Uzinelor Mîrșa”.În aceste condiții, în luptele purtate de armata română de la trecerea Prutului până la poalele munților Caucaz și în cele de la Iași din primăvara anului 1944, au căzut doar 10 racoviceni: Iosif Maxim, Iosif Olaru, Dionisie Păcuraru, Emilian Stoichița, Aurel Stoichița, Ilie Sîrbu, Dionisie Breteșan, David Drăgoiu, Irimie Drăgoiu și aviatorul Gavrilă Măierean.Celor zece li s-au mai adăugat și cinci declarați dispăruți, rămași cu acest statut până astăzi: David Răcean, Miron Doican, Toma Haiduc, Dionisie Sîrbu și Gheorghe Rusu.Racovicenii scăpați cu viață de pe frontul de răsărit, cărora li s-au adăugat și cei încorporați din contingentele anilor 1944–1945, au fost trimiși după 23 august 1944 pe frontul de apus pentru eliberarea „Ardealului cedat” și mai apoi a Ungariei, Cehoslovaciei, Vienei și Pragăi. Șapte dintre ei au căzut la datorie: Ioan Balea, Dumitru Fogoroș, Ioan Gligor, Simion Maxim, Simion Popa, Simion Stoica și Ilie Trif, acesta din urmă fiind decorat post mortem cu medalia „Bărbăție și credință”, clasa a II-a.
După cum spunea Winston Churchill în data de 16 ianuarie 1944 ministrului său de externe, Anthony Eden, despre teritoriile de la granița de vest a U.R.S.S.: „[...] mai presus de toate este faptul că rușii s-ar putea ca în curând să intre în posesia efectivă a acestor teritorii și ceea ce este absolut sigur, este că noi nu vom trebui niciodată să încercăm a-i îndepărta de acolo [...]” și în 2 mai 1944 lui Iosif Vissarionovici Stalin într-o scrisoare: „[...] V-am spus că vă considerăm vioara întâi în materie de politică românească, pe baza condițiilor de capitulare asupra cărora ne-am înțeles [...]”. Evenimentele ce au urmat după 23 august 1944 nu au făcut altceva decât să parafeze înțelegerile pe care le-au avut Aliații.
Armistițiul de la 23 august 1944 a adus locuitorilor satului comisii de rechiziții, luându-li-se nu numai vitele din grajduri, dar și cereale și produse alimentare, la care s-au adăugat numeroase corvezi precum transporturile de lemne de foc din pădurea „Seșu Moașii” până la gara Avrigului.La 6 martie 1945, cu sprijin sovietic, la București s-a instaurat guvernul „de largă concentrare democrată” Doctor Petru Groza, care, în esența sa, a fost un guvern comunist minoritar. Reforma agrară din 22 martie 1945 a dus la împroprietărirea foștilor luptători de pe frontul antifascist, văduvele și orfanii acestora și țăranii care aveau în proprietate pământ puțin. La nivelul Racoviței numărul beneficiarilor acestei reforme a fost mic, după cum mică a fost și întinderea loturilor acordate în suprafețele de teren de „La Bradu” și „Peste Olt”, terenuri aflate la acea dată în posesia sașilor din Bradu, care au fost deportați în Rusia. Bucuria celor împroprietăriți a fost însă de scurtă durată, deoarece ei au fost primii care au fost obligați să se înscrie după doar cinci ani, în 1950, în Gospodăria Agricolă Colectivă (G.A.C.).
Alegerile din 19 noiembrie 1946 când Partidul Comunist Român și-a legitimat guvernarea „câștigându-le” cu un procentaj de 79,86%.
Desfășurarea alegerilor din 19 noiembrie 1946 în Racovița, după relatarea unui martor ocular:
Următorii ani au însemnat pentru racoviceni începerea unei campanii de arestări și deportări precum și „colectivizarea agriculturii”.
În contextul în care „multe cercuri” înlăturate de la putere se amăgeau (că) „vin americanii”, majoritatea racovicenilor au încercat pe toate căile să se împotrivească noii orânduiri comuniste. Americanii n-au venit, dar în schimb în Racovița au început să vină tot mai des „lucrătorii” Securității pentru a aresta și întemnița pe cei „turnați” de către „organele locale” și nu numai, pe motiv „că aceștia așteptau «salvatori»”.
Au fost arestați în anul 1948 David Fogoroș, Ioan Călin și Gheorghe Joițescu, în anul 1949 Iosif Farcaș, Ioan Lupea și Dionisie Murărescu, acuzați de „uneltire contra ordinei sociale”, prin faptul că „aveau legături cu organizația subversivă «Graiul sângelui»” a studenților din Cluj, în rândurile cărora activau și studenții racoviceni: Petre Florianu și Mircea Mureșan. Toți aceștia au fost condamnați cu privare de libertate de către Tribunalul Militar din Sibiu.
În anul 1952 au fost condamnați cu muncă silnică la „stuf” și la „Canal”: Iosif și Petru Mureșan, Marcu Rusu, Nicolae Rațiu, Ioan Ignat, soții Ioan și Ana Drăgoiu precum și „chiaburii”: David Olaru, Gheorghe Suciu, Dionisie Rusu și Gheorghe Măierean. Primii au fost incriminați că au avut legături directe, sub diferite forme, cu „partizanii” din Munții Făgărașului. Acestora li s-au adăugat și fostul măcelar David Rațiu care după un proces de sabotaj avut anterior, în noaptea de 26/27 decembrie a scăpat de arestare, ascunzându-se până în 18 ianuarie 1955 când a fost prins și condamnat la 10 ani de temniță grea și confiscarea averii. Capetele de acuzare care le-au fost aduse „chiaburilor” au fost acelea că înainte de 23 august 1944 au fost exploatatori și, după aceea, au sabotat permanent lucrările agricole prin nerealizarea planurilor de însămânțări (impuse în mod arbitrar) prin neefectuarea la timp a „dezmiriștirilor”, a arăturilor de toamnă și primăvară, că nu au predat la timp „cotele” mereu sporite etc.În anul 1953 au fost arestați: Valeriu Rusu, Dionisie Lungu și Gheorghe Balea pentru „vini” diverse printre care și nesupunerea sau chiar nesocotirea autorităților locale și centrale.S-a ajuns în acest fel până în anul 1964 când au fost eliberați cu toții, să nu fie an în care cineva să nu fie arestat și condamnat, ceea ce nu s-a întâmplat în sânul obștii „de când s-a pomenit ea”.
Zvonurile despre colectivizarea agriculturii au cuprins întreaga țară, ele fiind negate de către Partidul Comunist Român prin mesaje de presă prin care critica „metodele electorale maniste, care încercau zadarnic să sperie pe țărani cu basmul răsuflat al așa zisei înființări a colhozurilor!!!”. Adevărul a fost aflat în 3–5 martie 1949 din „Hotărârea Plenarei Comitetului Central al Partidului Muncitoresc Român privind transformarea socialistă a agriculturii”, hotărâre care în esența ei viza în mod direct deposedarea țăranilor de dreptul lor de a fi proprietari asupra oricărei suprafețe agricole.
Transpunerea în practică a acestei hotărâri în Racovița a fost dusă la îndeplinire cu ajutorul Miliției și Securității, cu toate că prin configurația și structura sa, hotarul satului nu se preta la așa ceva. Astfel în data de 16 iulie 1950 s-a înființat Gospodăria Agricolă Colectivă „23 august 1944”, din care au făcut parte, la început, 52 de familii de țărani săraci și 71 de familii de țărani mijlocași.
Colhozul (sau Colectivul) nou înființat, așa cum a fost denumit de către localnici până la desființarea „gospodăriei” în 1989, era patronat de fabrica textilă „11 Iunie” din Cisnădie și a avut la înființare doar 3 vaci, 6 boi și 18 cai, iar ca unelte agricole: „22 de pluguri reformate și 33 grape stricate”. Înființarea Colectivului a generat mari tensiuni sociale în sat. Mulți locuitori, de teama de a nu fi înscriși cu forța, și-au părăsit gospodăriile și s-au ascuns pe „Valea Lupului” și prin „Racovicioară”, familiile ducându-le pe furiș mâncare cu „straița” sau cu „țâchirea”.Colectivul a primit la înființare, prin expropiere, întreaga gospodărie a lui Petru Florianu (Pătruț) precum și proprietățile sale agricole: „Mestecănișul” și locul de „Peste Olt”. Fiind terenuri foarte bune, Colectivul a obținut din primii ani recolte superioare față de „particulari” (cei neînscriși), generând în felul acesta „modele” demn de urmat. Astfel, în 1952, 83 de familii de „individuali” care aveau în proprietate terenurile din „La Ferestar” și „La Bradu”, au format o „întovărășire agricolă” condusă de Gheorghe Sîn, asociație care după trei ani s-a unit cu Colectivul, creând astfel premisele „colectivizării totale” a satului, acțiune terminată în 1962 când numărul familiilor „cooperativizate” a ajuns la 803.„Munca de lămurire” a localnicilor pentru înscrierea în Colectiv era dusă de echipe de agitatori, venite de la „centru”, ce-și foloseau puterea de convingere verbală și nu numai, exercitând presiuni la întreprinderile și instituțiile din jur precum și la școli, licee și universități, dacă era cazul, pentru ca cei în cauză să nu se mai poată întoarce la activitățile curente de muncă și învățătură dacă nu se prezentau cu adeverințe emise de către organele locale din care să reiasă că înscrierea lor în Colectiv s-a realizat. Activitatea propagandistică s-a dus, nu în ultimul rând, prin campanii de presă la radio și mai ales în ziarele sibiene unde se prezenta într-o formă idilică traiul racovicenilor „înscriși” precum și nehotărârile și apoi hotărârile „particularilor” de a urma calea indicată de partid. Semnificativ în acest sens este articolul gazetarului I.Nistor, intitulat „Moș Gheorghe (Rășinariu) s-a înscris în colectivă” care, la vremea lui, a iscat multe discuții în sat.
Colectivul era organizat în trei unități: o fermă hoticolă, o fermă zootehnică și o brigadă vegetală, aceasta din urmă în Sebeșu de Sus. Ferma zootehnică a fost amenajată în clădirile fostei „Școli inferioare de arte și meserii” din capul satului. Succese remarcabile ale Cooperativei Agricole de Producție (C.A.P.) au fost în anul 1961 sub conducerea lui Nicolae Balea când Colectivul a fost vizitat de delegații de țărani din Porumbacu de Jos, Scoreiu și Veștem pentru a vedea „avantajele” muncii înfrățite. În acest an s-au realizat cele mai substanțiale venituri din istoria satului, un exemplu fiind localnicul Gheorghe Raț care a realizat împreună cu familia sa echivalentul a 772 de zile de muncă și a primit contravaloarea a 4632 kg de cereale, 3860 kg de cartofi, 4632 kg de furaje, 155 kg de zahăr etc, precum și suma de 13.896 de lei. În acest an, C.A.P.-ul din Racovița a devenit „milionară” remarcându-se în presa sibiană și cea centrală, iar în 1979 valoare totală a averii ei era estimat la 5 milioane de lei.
În 1967, producția de lapte pe cap de vacă furajată a fost de 3,9 litri, în 1981 a ajuns la 0,5 litri , iar în 1988 cea mai mare cantitate din istorie, însă fără a se cunoaște nicio cifră care să ateste acest lucru. În 1978, în cadrul Colectivului au lucrat 392 persoane din care: 131 bărbați și 261 femei. În acest an, în luna februarie, în sat existau 260 de pensionari ai Colectivului care au primit pensii totale de 37.000 de lei, adică o medie de 142 de lei.În cadrul C.A.P.-ului au funcționat și ateliere conexe: de tâmplărie, rotărie și fierărie. De asemenea, existau brigăzi de construcții formate din zidari, dulgheri și zugravi care în anul 1964 numărau 40 de meseriași ca: Iosif Limbășan, Ioan și Cornel Stoica, Ioan Murărescu și David Murărescu.Colectivul deținea 123 de hectare de pomi fructiferi amenajate pe „Valea Lupului” și „Dealul Brăniștii”, livezi care nu au dat niciodată o producție semnificativă de fructe. În conformitate cu Legea nr. 18/19 februarie 1991, articolul 26 precum și cu „Legea Fondului Funciar” adoptată la data de 14 februarie 1991, Colectivul a fost desființat, averea fiind împărțită între cooperatori în funcție de averea cu care aceștia au fost înscriși la înființare.
Preocupările de sistematizare ale satului au apărut în contextul directivelor date de către Conferința Națională a P.C.R din 19-21 iulie 1972 privind „Sistematizarea teritoriului orașelor și satelor și a dezvoltării lor social - economice”. Sistematizarea s-a concretizat un an mai târziu în „Schița de sistematizare a comunei Racovița”, elaborată de către „Institutul de proiectări Ilfov” în proiectul nr.13966/1973. În esență, schița prevedea măsuri etapizate și concrete privind noi dotări social-culturale cât și sporirea confortului locuitorilor având în vedere economisirea terenului agricol. Pe plan edilitar, schița prevedea ca artera principală a satului, parte componentă a drumului DJ 105G - Tălmaciu - Racovița - Avrig, drum modernizat care leagă DN7 (E81) de DN1 (E68), noile construcții să aibe trei nivele (P+2), care să respecte arhitectura locală, respectiv construcții din piatră și cărămidă acoperite cu țiglă roșie. În vederea „îndesirii” construcțiilor în perimetrul construibil al satului de 62.5 ha se prevedea apariția unor noi nuclee de construcții în parte pe seama expropierii unor terenuri din grădinile localnicilor precum și prin demolarea unor anexe gospodărești. În acest scop au fost alese trei zone, prima dintre ele viza o parte din grădinile localnicilor de pe „Ulița Donului” începând de la cea profesorului Octavian Mânduc și până la cea a Filofteei Păcurar, precum și cele de pe „Vale'n Jos” de la casa profesorului Liviu Florianu până la cea a lui Iosif Popa. Acesteia urma să-i fie alăturată o suprafață de teren din hotarul numit „La Păr” spre cel numit „La Țigănușu'”. În acest cvartal se urmărea construirea a 45 de „apartamente convenționale” (duplexuri) destinate pentru cei circa 150 de locuitori de pe „Vale-n Jos” a căror gospodării situate în aval de „Hudița lu' Crișănuț” erau amenințate pe atunci cu inundații ale Oltului.A doua zonă proiectată viza grădinile locuitorilor de pe „Ulița a Mare” începând cu cea a lui Virgil Farcaș și până la cea a lui Valeriu Ivan precum și a celor de pe „Vale'n Jos” de la Gheorghe Dan și sfârșind cu cea a lui Gheorghe Căbunea. A treia zonă urma să apară numai pe seama restrângerii suprafețelor unor gospodării situate pe ambele părți ale „Hudiții Piștii”, a altora din „Bălți” precum și a celor de pe „Vale'n Sus” de la Iosif Lungu până la ce a lui Ioan Brudar. Noile cartiere urmau să fie prevăzute cu rețele stradale în lungime de 1,8 km asfaltate, cu carosabil de 3,5m, cu rețele electrice și iluminat public precum și cu altele de apă potabilă, canalizare etc. Noile gospodării nu aveau prevăzute fântâni propri ci doar publice, pe stradă, amplasate la 100 m una de alta, dublate și de hidranți de incendiu. La capitolul „Construcții noi” se prevedeau: un dispensar, un bloc de locuințe(P+3) cu 12 apartamente care s-ar fi construit în grădina locuitorului Aurel Fogoroș de lângă „Podul Văii”, la parterul căruia erau prevăzute spații destinate C.E.C.-ului, Adas, frizerie, coafură, tutungerie, atelier foto precum și o baie populară.Acestei prime schițe de sistematizare i s-a opus conducerea locală, care în colaborare cu Centrul de proiectare Sibiu a actualizat în 1976 proiectul de sistematizare din 1973 prin Proiectul nr. 8186-1976.
Inițiatorii (Sabin Adrian Luca, Paolo Biagi, Michela Spataro, Cosmin Suciu) unui proiect de excavații arheologice (contract de cercetare între ULB Sibiu și Universitatea Foscari din Veneția) început în 2005 au considerat că numărul de descoperiri mezolitice este, la nivelul Transilvaniei, foarte mic în comparație cu descoperirile din zonele limitrofe României. Zona masivului Făgăraș deține un relief care era extrem de favorabil locuirilor mezolitice, la prima vedere. Ultimele studii de sinteză care au încercat să adune toate materialele descoperite în zonă au arătat sărăcia descoperirilor la est de râul Olt și mai ales înspre masivul Făgăraș.
În zona Masivului Făgăraș (chiar și dacă se include zona depresiunii Făgăraș, se pornește de la premiza că, sub acțiunea apelor, piesele paleolitice și mezolitice pot fi angrenate și transportate pe distanțe mai mari) sunt doar câteva puncte cu astfel de descoperiri: Turnu Roșu, punct neprecizat. M. J. Ackner, menționa în 1852, fără a face alte precizări, descoperirea într-un strat diluvial a unui fildeș de Mammuthus primigenius în Racovița, Grădina lui Cărțăoaia.În anul 1972, localnicul Lupea Cornel a găsit în taluzul drumului care secționa panta unui promontoriu, la baza căreia cele două pâraie, Valea Lupului și Valea Bisericii, se unesc pentru a se vărsa în Olt, un cioplitor unifacial terminal, pe galet oval din silex maroniu-cenușiu, având o patină foarte pronunțată și un lustru accentuat (8,8 x 9 x 3,6 cm). Se afirmă că această piesă aparține unei industrii arhaice a paleoliticului vechi.
În 2009, dr. Petre Beșliu Munteanu a descoperit pe teritoriul comunei Racovița situl unei cetăți a cărei datări încă nu este cunoscută. P.B. Munteanu a început o campanie de atragere de tineri pasionați de istorie pentru a începe campania de cercetări arheologice.
Cornel Lupea, Racovița — Monografia unei străvechi așezări sibiene, Casa de presă și Editura Tribuna, Sibiu, 1995.
Cornel Lupea - „Racovița - Monografia unei străvechi așezări sibiene” , vol. I-III, mss. la Biblioteca ASTRA.Lucrări speciale și generale:
H.H.Stahl, Contribuții la studiul satelor devălmașe românești, I, București, 1958.
G. Barițiu, „Materialu pentru istoria Regimentului I granitiaru din Transilvania” în „Transilvania”.
G.A.Treuenfest, Geschichte des k.u.k. Infanterie-Regimentes nr.50, Viena, 1882.
C.Göllner - Regimente grănicerești din Transilvania 1764-1851, București, 1973.
E. Hulea, „Despre contribuția voluntarilor români la înfăptuirea Unirii”, în „Apulum”, XIV, Alba Iulia, 1976.
G. Gündisch, „Incursiunea turcească din anul 1493 în ținutul Sibiului” în „Studii”, XIV, nr. 6/1961.
I. Fruma, Problema Universității săsești și a instituției celor șapte juzi, Sibiu, 1935.
I. Plattner, „Aus der Umgebung des Alten Hermannstadt Rakowitza” în Siebenbürgisch-Deutsches Tageblatt, LIV, nr. 16325/1927.
Iuliu Paul, „Noi descoperiri paleolitice în Transilvania” în „Transilvania” , serie nouă, II, nr. 7/1973.
M. J. Ackner, Die Colonien und Militärischen Standlager der Römer in Dacien im heutigen Siebenbürgen, Viena.
A. Ghibu, Mărturii din arhivele sibiene despre lupta românilor din Transilvania în perioada primului război mondial pentru realizarea statului național unitar român în „Muzeul Brukenthal” — studii și comunicări — vol. 20 — arheologie — istorie —, Sibiu, 1977.
P. Florianu - Unu micu istoricu a basericei greco-catolice din Racoviția, cetitu cu ocasiunea consacrărei basericei celei noi din 18/6894, manuscris original aflat în arhiva Cornel Lupea(A.C.L.)Memorii:
T.Moșoiu, Memorial de război (august–octombrie 1916), Cluj-Napoca, 1987.Arhive:

Istoria Lituaniei între 1219 și 1295 tratează înființarea și perioada timpurie a primului stat lituanian, Marele Ducat al Lituaniei, în intervalul marcat de semnarea păcii cu Galiția-Volînia (1219) și începutul domniei lui Vytenis, în 1295. Începutul secolului al XIII-lea a marcat sfârșitul preistoriei în Lituania. Începând cu această etapă, istoria Lituaniei este menționată de cronici, tratate și alte documente scrise. În 1219, douăzeci și unu de duci lituanieni au semnat un tratat de pace cu Galiția-Volînia. Acest eveniment este acceptat în mare parte ca fiind prima dovadă că statele baltice se unificau și consolidau. În ciuda războiului continuu cu două ordine creștine, livonienii și teutonii, Marele Ducat al Lituaniei a fost înființat și a căpătat un control asupra terenurilor Ruteniei Negre, Poloțk, Minsk, precum și asupra altor teritorii aflate la est de Lituania actuală, care au slăbit și au devenit vulnerabile după prăbușirea Rusiei Kievene.
Primul conducător care deținut titlul de Mare Duce a fost Mindaugas. Din punct de vedere tradițional, este considerat fondatorul statului, cel care a unit triburile baltice și a stabilit Ducatul. Cu toate acestea, unii cercetători nu sunt de acord cu această percepție, susținând că un stat organizat a existat înainte de Mindaugas, chiar în 1183. După reprimarea unui război intern cu nepoții săi, Mindaugas a fost botezat în 1251 și încoronat ca rege al Lituaniei în 1253. Cu toate acestea, în 1261 a încălcat pacea cu Ordinul livonian, probabil renunțând chiar și la creștinism. Asasinarea sa în 1263 de către nepotul său Treniota a pus capăt regatului creștin timpuriu în Lituania. În următorii 120 de ani Lituania a rămas un imperiu păgân, luptând împotriva Ordinelor teutonilor și livonienilor în timpul cruciadei din nord pentru a creștina țara.După moartea lui Mindaugas, Marele Ducat al Lituaniei a intrat într-o perioadă de instabilitate, așa cum este reflectat de faptul că șapte mari duci au deținut titlul pentru următorii treizeci și doi de ani. Se cunosc puține date despre această perioadă, însă dinastia Gediminid a fost fondată în jurul anului 1280. În ciuda instabilității, Marele Ducat nu se dezintegrase. Vytenis a preluat puterea în 1295, iar în următorii douăzeci de ani a consolidat puternic fundațiile Ducatului cu scopul de a se extinde și de a crește, sub conducerea lui Gediminas și a fiul său, Algirdas. Perioada 1219–1295 a fost, astfel, perioada de consolidare a Marelui Ducat, iar anii de după 1295 i-au marcat extinderea.
Statele baltice au fost în mare parte determinate să se unească datorită amenințării venite din partea ordinelor religioase germane agresive. În 1202, Albert, episcopul din Riga, a înființat Ordinul Fraților Livonieni ai Sabiei pentru a promova creștinarea și cucerirea livonienilor, curonienilor, semigalilor și a estonilor din apropierea Golfului Riga. Ordinul a duse o serie de campanii reușite și a prezentat un mare pericol pentru teritoriile lituaniene. Înaintarea Ordinului a fost oprită după înfrângerea lui în Bătălia de la Saule din 1236, ordinul fiind aproape desființat. În cele din urmă, s-a unit cu Ordinul Cavalerilor Teutoni continuând așa-numitele Reisen, incursiunile împotriva statelor baltice.
În 1226, Konrad I al Mazoviei i-a chemat pe cavalerii teutoni să-și apere frontierele și i-a supus pe prusaci, oferindu-le cavalerilor spre folosință Chełmno ca bază pentru campania lor. În 1230, teutonii s-au stabilit în Chełmno, au construit un castel, și au început să atace teritoriile prusace. După patruzeci și patru de ani, și în ciuda celor două răscoale prusace împotriva lor, au cucerit cele mai multe triburi prusace. Ulterior, cavalerilor le-au trebuit nouă ani să-i cucerească pe nadruviani, scalviani, și sudovieni, iar din 1283, au avut o poziție care le-a permis să amenințe tânărul stat lituanian dinspre vest.
Următoarea unificare a triburilor lituaniene a fost facilitată de schimbările sociale care au avut loc în Lituania pe parcursul acestei perioade. S-au instituit alodiile (în lituaniană atolai; proprietăți funciare scutite de taxe) care ulterior aveau să stea la baza unui sistem feudal. Aceasta a fost, așa cum atestă mai multe cronici, principala formă de organizare care a reglementat proprietatea funciară în secolul al XIII-lea. În cadrul acestui sistem, cunoscut în Anglia ca primogenitură, doar fiul cel mare putea moșteni pământuri, ceea ce le-a permis ducilor să-și consolideze exploatațiile. Clasele sociale și repartiția muncii au început de asemenea să prindă amploare. Erau clase de soldați cu experiență (bajoras), de țărani liberi (laukininkas) și de oameni „ne-liberi” (kaimynas și šeimynykštis). Pentru a pune în aplicare această structura socială, a fost nevoie de un stat unificat. O altă forță din spatele unificării a fost dorința de a profita de terenurile rutene, care avuseseră de suferit de pe urma invaziei mongolilor. Erau adesea suficiente alianțe de scurtă durată între ducii lituanieni pentru efectuarea de expediții militare și de jaf în aceste zone (inclusiv Pskov, jefuit în 1213). În total, între 1201 și 1236, lituanienii au lansat cel puțin 22 de incursiuni în Livonia, 14 în Rutenia, și 4 în Polonia. O administrare continuă a teritoriilor cucerite avea însă nevoie și de o mare putere centrală unificată.
Unele dovezi arată că lituanienii au început să-și unească forțele la începutul secolului al XIII-lea. De exemplu, în 1207, în Lituania au fost recrutați soldați pentru a lupta împotriva ordinelor religioase germane și în 1212, Tratatul semnat de Daugirutis cu Novgorodul arată că el avea o oarecare influență într-o zonă vastă. În cursul primilor douăzeci de ani de secolului al XIII-lea, lituanienii au organizat circa treizeci de expediții militare în Livonia, Rusia și Polonia. După părerea istoricului Tomas Baranauskas, se poate spune că exista un stat lituanian încă din 1183. Cu toate acestea, prima dovadă concludentă a unei unificări a statelor baltice este considerat a fi Tratatul Galiția-Volînia, semnat în 1219. Printre semnatarii tratatului se numărau douăzeci și unu de duci lituanieni; este specificat faptul că cinci dintre aceștia erau seniori, având prioritate față de ceilalți șaisprezece. Probabil, cel mai mare duce a fost Živinbudas, din moment ce numele lui a fost primul menționat. Mindaugas, deși tânăr, împreună cu fratele său, Dausprungas, se numărau și ei printre ducii seniori, ceea ce ar însemna că ei și-au moștenit titlurile. Ceilalți doi duci seniori erau Daujotas (al doilea menționat) și fratele său Vilikaila (ultimul menționat din cei cinci).
Tratatul era important din mai multe motive. El demonstra că ducii lituanieni cooperau; printre semnatari se numărau duci care domneau peste unele teritorii, cum ar fi Samogitia, care probabil nu aveau legătură cu Galiția-Volînia. Participarea lor implică o percepție a unui interes comun, o dovadă a unui stat în curs de formare. Cu toate acestea, desemnarea celor cinci duci ca „seniori” arată că procesul de unificare era încă în tranziție. Includerea a douăzeci și unu de duci sugerează că multe teritorii din Lituania erau puternice și semi-independente. Istoricii consideră tratatul o mărturie interesantă a unui proces lung și complex de formare a unui stat. Progresul unificării a fost inegal; de exemplu, după moartea ducilor Daugirutis în 1213 și a lui Stekšys în 1214, lituanienii a organizat mai puține raiduri.
Mindaugas, ducele care a guvernat partea de sud a Lituaniei dintre râurile Neman și Neris, a 
devenit în cele din urmă întemeietorul statului. Mindaugas este menționat ca domnitor al întregii Lituanii în cronica livoniană Rhymed în 1236. Mijloacele prin care a reușit să obțină acest titlu nu sunt bine-cunoscute. Cronicile rusești menționează că a 
omorât sau expulzat duci, inclusiv rude. În 1236, ducele Vykintas a condus forțele samogitiane către victorie în bătălia de la Saule, unde Ordinul Livonian a suferit o înfrângere catastrofală. Se pare că Vykintas nu a primit sprijin din partea lui Mindaugas. Puterea personală a lui Vykintas a crescut. Ordinul Livonian a fost la un pas de colaps și a fost forțat să devină o sucursală a Cavalerilor Teutoni. Ordinele aliate s-au concentrat asupra cuceririi Samogiției, deoarece numai acest ținut îi împiedica să-și consolideze teritoriile. Unirea acestor puteri agresive nu ar fi putut trece neobservată în țările lituaniene și ar fi determinat accelerarea procesului de unificare. În 1239 Mindaugas a preluat Rutenia Neagră slabită și l-a numit pe fiul său Vaišvilkas la conducere. La începutul anilor 1240, Mindaugas și-a consolidat puterea și a instaurat-o în diverse ținuturi baltice. În 1245, Mindaugas și-a trimis nepoții pe nume Tautvilas și Edivydas, fiii lui Dausprungas, respectiv Vykintas, să cucerească Smolenskul, dar fără succes. În 1249, Mindaugas a încercat să ia ținuturile nepoților săi și ale lui lui Vykintas, ceea ce a dus la un conflict intern.
Tautvilas, Edivydas, și Vykintas au format o coaliție puternică cu samogițienii, Ordinul Livonian, Daniel din Galiția (cumnatul cu Edivydas și Tautvilas), precum și cu Vasilko din Volînia împotriva lui Mindaugas. Numai polonezii, chemați de Daniel, au refuzat să ia parte la coaliția împotriva lituanienilor. Ducii din Galiția și Volînia au reușit să obțină controlul asupra Ruteniei Negre, o zonă condusă de Vaišvilkas, fiul lui Mindaugas. Tautvilas a plecat la Riga, unde a fost botezat de arhiepiscop. În 1250, Ordinul a organizat două raiduri majore, unul împotriva țării Nalša și împotriva altor domenii ale lui Mindaugas și împotriva acelor părți din Samogiția care încă îl mai susțineau.
Atacat din nord și sud și confruntându-se cu o posibilitatea unor frământări în alte părți, Mindaugas a fost pus într-o situație extrem de dificilă, dar a reușit să profite în folosul său de conflictele dintre Ordinul Livonian și Arhiepiscopul de Riga. A reușit să îl mituiască pe Andreas von Stierland, maestrul Ordinului, care încă era supărat pe Vykintas pentru înfrângerea din 1236. În 1251, Mindaugas a fost de acord să primească botezul și să cedeze controlul asupra unor teritorii din vestul Lituaniei, în schimbul promisiunii că va primi o coroană. În 1252, Tautvilas și restul aliaților săi l-au atacat pe Mindaugas în Voruta, uneori considerată a fi prima capitală a Lituaniei. Atacul a eșuat iar forțele lui Tautvilas s-au retras să se apere în Castelul Tverai, în actualul municipiu Rietavas. Vykintas a murit în 1253, iar Tautvilas a fost nevoit să i se realăture lui Daniel din Galiția. Vaišvilkas, fiul lui Mindaugas, a hotărât să se retragă la o mănăstire. Tautvilas a recunoscut superioritatea lui Mindaugas și a primit Polațkul drept fief.
După cum i se promisese, Mindaugas a fost încoronat împreună cu soția sa Morta la un moment dat în vara anului 1253, iar Regatul Lituaniei, proclamat de către Papă în 1251, a fost recunoscut. 6 iulie este astăzi sărbătorită drept „Ziua statalității” (în lituaniană Valstybės diena) și este o sărbătoare oficială în Lituania modernă. Data exactă a încoronării nu este însă cunoscută, cercetările istoricului Edvardas Gudavičius, care a promovat această dată, sunt uneori contestate. Locul încoronării nu este nici el cunoscut. Papa Inocențiu al IV-a l-a sprijinit pe Mindaugas, în speranța că un nou stat creștin ar putea opri invaziile Hoardei de Aur, un stat din Imperiul Mongol. Pe 17 iulie 1251, papa a semnat două edicte papale. Unul dintre acestea a cerut episcopului de la Chełmno să îl încoroneze pe Mindaugas ca rege al Lituaniei, să numească un episcop pentru Lituania, și să construiască o catedrală. Celălalt edict îl punea pe noul episcop să fie în subordinea directă a papei. Acest lucru a fost binevenit pentru lituanieni, deoarece ei erau îngrijorați că vechii lor dușmani, Ordinul Livonian, ar fi putut exercita un control prea mare asupra noului stat.Din cauza diferitelor conflicte de interese, a durat ceva timp până când a fost numit un episcop de Lituania. Episcopul de Gniezno l-a numit în această funcție pe Vito (în lituaniană Vitas), un călugăr al Ordinului Dominican, dar el nu a fost recunoscut de Mindaugas și nu a fost acceptat de populație. Activitățile lui Vito în Lituania nu sunt cunoscute, deși el este uneori pus în relație cu Catedrala lui Mindaugas. În cele din urmă, în 1254, a fost numit episcop Christian (în lituaniană Kristijonas), membru al Ordinului Livonian. Mindaugas i-a oferit câteva terenuri in Samogiția, dar nu se cunosc multe despre activitățile sale. Izvoarele istorice nu menționează nicio sponsorizare de misionari, educație a prelaților, sau construire de biserici în această perioadă, iar episcopul Christian s-a întors în Germania în 1259, unde a murit în 1271. Ridicarea Catedralei lui Mindaugas rămâne problematică, dar cercetările arheologice recente au relevat resturile unei clădiri de cărămidă din secolul al XIII-lea pe locul de astăzi al Catedralei de la Vilnius. Se presupune în general că rămășițele sunt cele ale Catedralei lui Mindaugas, construită pentru respectarea acordului cu Papa. Cu toate acestea, după cum au demonstrat evenimentele ulterioare, lituanienii nu erau pregătiți să accepte creștinismul, și botezul lui Mindaugas a avut doar un impact temporar asupra evoluțiilor viitoare.Imediat după încoronare, Mindaugas a acordat Ordinului Livonian câteva teritorii din vest — porțiuni din Samogiția, Nadruva, și Dainava. Există unele discuții pentru a stabili dacă în ultimii ani (1255, 1257, 1259, 1261) Mindaugas a dat chiar mai multe pământuri Ordinului; supoziția aceasta este susținută de faptul că unele dintre documente menționează că terenurile nu ar fi fost de fapt sub controlul lui Mindaugas. Indiferent de situație, au fost instituite o pace și o relativă stabilitate pentru încă aproximativ opt ani. Mindaugas s-a folosit de această ocazie pentru a se concentra asupra extinderii spre răsărit. Și-a consolidat influența în Rutenia Neagră, în Pinsk, și a profitat de prăbușirea Rusiei Kievene prin cucerirea orașului Poloțk, un important centru de comerț din bazinul râului Daugava. De asemenea, a negociat o pace cu Galiția-Volînia, și a aranjat căsătoria uneia din fiicele sale cu Svarn, fiul lui Daniel din Galiția, care va deveni mai târziu Mare Duce al Lituaniei. Au fost consolidate și relațiile diplomatice cu Europa de Vest și cu Sfântul Scaun. În 1255, Mindaugas a primit permisiunea Papei Alexandru al IV-lea să-și încoroneze fiul cu titlul de rege al Lituaniei. Pe plan intern, Mindaugas s-a străduit să înființeze instituții de stat: propria sa curtea nobiliară, sisteme administrative, un serviciu diplomatic și un sistem monetar. Au circulat monede mari de argint lituaniene (în lituaniană Lietuvos ilgieji), ceea ce oferă un indiciu al statalității.
Ordinul Livonian s-a folosit de această perioadă pentru a-și consolida controlul asupra terenurilor samogițiene. Livonienii au construit trei castele de-a lungul frontierei: Memelburg (Klaipėda), Georgenburg (Jurbarkas), și Doben (Durbe în Letonia). Samogițienii au răspuns alegându-l pe Algminas drept conducător militar, și atacând Kurzeme, Ordinul având succese mici pe câmpul de luptă. În 1259, Ordinul livonian a pierdut bătălia de la Skuodas și în 1260, și bătălia de la Durbe. Prima înfrângere a încurajat o rebeliune a semigalilor, iar cea de-a doua i-a provocat pe prusaci la o revoltă împotriva Ordinului. Marea revoltă a prusacilor a durat paisprezece ani. Încurajat de Treniota, nepotul său, Mindaugas a încălcat pacea cu Ordinul. Unele cronici sugerează că el ar fi revenit la fostele sale credințele păgâne, dar acest aspect este încă pus în discuție. Cu toate acestea, toate realizările diplomatice efectuate de la încoronarea lui s-au pierdut.Mindaugas a format apoi o alianță cu Alexandr Nevski din Novgorod și împreună cei doi s-au îndreptat împotriva Ordinului. Treniota a condus o armată pentru către Cēsis și au luptat contra Mazoviei, în speranța de a încuraja toate triburile baltice cucerite să se ridice împotriva Ordinelor și să se unească sub conducerea lituaniană. El a repurtat câteva victorii, dar nu a reușit să cucerească castelele fortificate sau să formeze o coaliție a forțelor baltice împotriva Ordinului. Influența personală a lui Treniota a crescut din cauză că Mindaugas s-a concentrat mai mult asupra cuceririi terenurilor din Rusia, trimițând o mare armată la Briansk. Prioritățile lui Treniota și Mindaugas au început să diveargă. În mijlocul acestor evenimente, soția lui Mindaugas, Morta, a murit, și Mindaugas și-a exprimat dorința de a se căsătorei cu soția lui Daumantas. Daumantas și Treniota au răspuns la această insultă prin asasinarea lui Mindaugas și a doi dintre fii ai săi, Ruklys și Rupeikis în 1263. Lituania a căzut pradă instabilității interne timp de mai mulți ani.
Statul lituanian nu s-a dezintegrat după moartea lui Mindaugas. Treniota a preluat titlul de Marele Duce, dar puterea lui a fost limitată; a fost contestat de Tautvilas, care nu renunțase la revendicarea asupra tronului. Tautvilas a fost și el asasinat de către Treniota dar, după doar un an, în 1264, Treniota a fost ucis de către foștii sfetnici ai lui Mindaugas. Fiul lui Mindaugas, Vaišvilkas, împreună cu cumnatul acestuia, Shvarn din Volînia, a preluat controlul în Lituania. Daumantas a fost nevoit să se refugieze în Pskov, a fost botezat Timofei, a condus cu succes din 1266-1299 și a fost chiar și canonizat. În 1265 Vaišvilkas, creștin fiind, a făcut pace cu Ordinul livonian și, chiar fără sprijin din Lituania, răscoalele din statele baltice care au fost alimentate de Treniota au început să dispară. În 1267 s-a întors la viață monahală și a lăsat Marele Ducat în seama lui Shvarn. Puține date sunt cunoscute despre Shvarn și domnia sa, dar istoricii cred că el nu a reușit să preia controlul asupra întregii Lituanii, și a guvernat doar părțile din sud. A murit în 1269 sau 1271 în Galiția.
Circumstanțele preluării puterii în 1269 de către următorul domnitor, Traidenis, nu sunt clare. Încă de la început relațiile sale cu Galiția-Volînia erau tensionate iar în cele din urmă s-a ajuns la războiul din anii 1274-1276. Traidenis a câștigat lupta, și și-a întărit controlul asupra Ruteniei Negre. Traidenis, cunoscut pentru ferma sa atitudine anti-germană, a avut și el succes în luptele cu Ordinul Livonian. În 1270 a câștigat bătălia de la Karuse, bătălie dată pe gheață în apropiere de Saaremaa. În 1272 însă Ordinul a răspuns atacând Semigalia și construind Castelul Dünaburg (Daugavpils) în 1273 pe un teritoriu controlat teoretic de Traidenis. Câțiva ani mai târziu, în 1281, Traidenis a cucerit Castelul Jersika, din actualul raion Preili, și a reușit să-l schimbe cu Castelul Dünaburg. Dünaburg a rămas un avanpost lituanian până în 1313. În 1279 Ordinul a atacat din nou teritoriul lituanian, ajungând până în Kernavė, dar pe drumul de întoarcere au suferit o mare înfrângere în bătălia de la Aizkraukle. Mastrul Ordinului, Ernst von Rassburg, a murit în luptă, iar semigalii cuceriți s-au revoltat, fiind acum dispuși să recunoască superioritatea Lituaniei, și cerându-i ajutor lui Traidenis. Cu toate acestea, Traidenis a murit la scurt timp după aceasta, iar revolta nu a avut succes.
Domnia lui Traidenis a fost cel mai lung și mai stabil regim în timpul perioadei de frământare. După moartea sa, Ordinul și-a finalizat cuceririle: triburile baltice cucerite nu s-au mai răsculat iar Ordinele se puteau concentra acum asupra Lituaniei. În 1274 Marea Revoltă Prusacă a luat sfârșit iar Ordinul Cavalerilor Teutoni a continuat să cuceri alte triburi baltice: nadruvienii și scalvienii în 1274-1277, și sudovienii în 1283; Ordinul Livonian a terminat cucerirea Semigaliei, ultimul aliat baltic al Lituaniei, în 1291. Ordinele își puteau concentra atenția asupra Lituaniei. Zona de tampon formată din alte triburi baltice dispăruse, și Lituania a rămas să lupte singură împotriva Ordinelor.
Există incertitudini considerabile în ce privește identitatea Marilor Duci ai Lituaniei în perioada dintre moartea lui Traidenis în 1282 și asumarea puterii de către Vytenis în 1295. Aceasta se datorează parțial faptului că cele două surse principale ale istoriei lituaniene a secolului al XIII-lea, Codicele Hypatian și Cronica livoniană Rhymed, se sfârșesc la începutul anilor 1290. În 1285, o cronică îl menționează pe Daumantas ca Mare Duce. El l-a atacat pe episcopul Tverului și a fost grav rănit sau chiar ucis în luptă. Cu toate acestea, este singura informație despre el.
Dinastia Gediminidă și-a început ascensiunea în Lituania în această perioadă cu apariția lui Butigeidis, primul său lider. În 1289, în fruntea a circa 8.000 de militari, el a atacat Sambia. În 1289, Ordinul Cavalerilor Teutoni a construit un castel în Sovetskul de astăzi (Tilsit) și și-au intensificat incursiunile. Butigeidis a fost primul care a construit castele puternice de-a lungul râului Neman. A murit în 1290 sau 1292, iar fratele său, Butvydas (cunoscut și sub numele de Pukuveras) a moștenit coroana. Butvydas a fost tatăl lui Vytenis și, probabil și al lui Gediminas. În timpul scurtei sale domniei, Butvydas a încercat să apere ducatul împotriva Cavalerilor Teutoni; a atacat și Mazovia, un aliat al cavalerilor. Fiul său, Vytenis, a ajuns la putere în 1295 și s-a încheiat perioada de relativă instabilitate. Domnia sa a marcat tranziția de la înființarea statului la punctul în care el a fost pregătit pentru extindere.
Statul unit și condus de Mindaugas a constituit primul stat lituanian. Statul a protejat efectiv lituanienii și samogiții de asimilarea de către Ordinul Cavalerilor Teutoni și Ordinul Livonian, soartă de care nu au scăpat prusacii, scalvienii, curonienii, selonii și alte triburi baltice. Mindaugas a domnit peste aproximativ 100.000 km² din teritoriul lituanian, o zonă cu o populație estimată la aproximativ 300.000 de locuitori. Ținuturile slave aflate sub controlul și influența sa ocupau alți 100.000 km². Până în 1430, apogeul atins din timpul domniei lui Vytautas cel Mare, marele ducat deținea un teritoriu de aproximativ 930.000 km² și aproximativ 2,5 milioane de locuitori.
Perioada 1219–1295 a conturat și ea viitoare conflicte: lituanienii păgâni au fost înconjurați de ordinele agresive romano-catolice dinspre nord și sud-vest și de către adepții ortodoxiei dinspre est. Raidurile ordinelor s-au intensificat după ce au învins „zona tampon” creată de prusaci, nadruvieni, scalvieni, sudovieni și semigali din 1283. Relațiile lituanienilor cu Biserica Ortodoxă au fost mai pașnice. Oamenilor le-a fost permis să își practice religia; Ducii lituanieni nu au ezitat să se căsătorească cu fiice de duci ortodocși. Cel puțin unii dintre cărturarii ducilor trebuie să fi fost de asemenea ortodocși. Luptele cu cavalerii teutoni și extinderea către est au marcat anii 1295–1377. Lituania nu avea cum să reziste la nesfârșit izolată religios, politic și cultural și a trebuit să aleagă între romano-catolicism și ortodoxie. În 1386, Marele Duce Jogaila a ales botezul în rit catolic, cu scopul de a se căsători cu Jadwiga a Poloniei și a devenit rege al Poloniei. Ultimul stat păgân european a fost convertit la creștinism.
en  Gudavičius, Edvardas (1996). "Following the Tracks of a Myth". Lithuanian Historical Studies.
en  Baranauskas, Tomas (2000). "The Formation of the Lithuanian State". Lietuvos.net
en  Baranauskas, Tomas (2006). "Chronology: High Middle Ages (1183–1283)". Lietuvos.net