
Telescopul spațial Hubble (prescurtat HST, de la numele lui în engleză Hubble Space Telescope) este un telescop plasat pe  orbită în jurul Pământului, numit așa după astronomul american Edwin Hubble. Este poziționat în afara atmosferei terestre, ceea ce îi conferă avantaje semnificative față de telescoapele de pe Pământ, imaginile nefiind perturbate de către turbulențele atmosferice, iar telescopul putând capta informații și în spectrul ultraviolet, ale cărui lungimi de undă sunt în mod normal puternic atenuate de către stratul de ozon al Pământului. De la lansarea lui în 1990 a devenit unul dintre cele mai importante instrumente din istoria astronomiei. Cu el astronomii au făcut numeroase observații, care au dus la importante descoperiri în astrofizică. Camera fotografică cu câmp foarte larg de pe Hubble furnizează cele mai detaliate imagini în lumină vizibilă realizate vreodată.
De la conceperea lui în 1946 și până la lansare, proiectul construirii unui telescop spațial a fost întârziat repetat de probleme tehnice și de buget. În plus, imediat după lansarea din 1990 s-a descoperit că oglinda lui principală suferea de o aberație de sfericitate, aberație care compromitea grav capacitățile telescopului. Totuși, după o misiune de întreținere din 1993, telescopul a atins calitățile preconizate în proiect, devenind un instrument vital atât pentru astronomie, cât și pentru publicul larg. Telescopul spațial Hubble face parte din programul  NASA Great Observatories (în română Mari Observatoare Spațiale), alături de Observatorul Compton pentru raze Gamma, Observatorul Chandra pentru raze X și Telescopul spațial Spitzer. Hubble este rezultatul unei colaborări între NASA și Agenția Spațială Europeană (ESA).
Hubble este singurul telescop spațial conceput pentru a fi întreținut în spațiu de către astronauți. Până în prezent au fost executate cinci misiuni de întreținere. Prima misiune de întreținere a avut loc în decembrie 1993, când a fost corectată aberația de sfericitate a oglinzii telescopului. A doua misiune de întreținere a fost efectuată în februarie 1997 când au fost adăugate două noi instrumente. A treia misiune de întreținere s-a efectuat în două etape: SMA3A din decembrie 1999 când la telescop s-au făcut reparațiile urgente, urmată de SMA3B din martie 2002 când a fost montată Camera pentru observații panoramice (ACS - Advanced Camera for Surveys).
Față de situația din momentul SM3B, două instrumente științifice au devenit indisponibile, ele ieșind din funcțiune. La bordul telescopului sunt șase giroscoape, dintre care numai trei sunt folosite în mod curent la observații. Totuși, după alte defectări ale acelor giroscoape și pentru a mări durata de viață a telescopului, s-a luat, în august 2005, decizia de a opri unul dintre cele trei giroscoape care funcționau de obicei. Acum Hubble folosește doar două giroscoape alături de senzori pentru reglajul fin. Acest mod de lucru dă rezultate excelente, Hubble realizând în continuare imagini de foarte bună calitate. Sunt în cercetare giroscoapele care vor fi montate pe telescop la a patra misiune de întreținere.
Cele două instrumente științifice sunt Spectrometrul Vizual al Telescopului Spațial care s-a oprit din funcțiune în august 2004, Advanced Camera for Surveys, care s-a defectat în urma unor operațiuni în ianuarie 2007 (totuși, ea mai poate da imagini în spectrul ultraviolet). În prezent, (mijlocul lui 2007) observațiile de pe Hubble sunt obținute cu Wide Field and Planetary Camera 2 (Camera planetară și de câmp larg) și cu Near Infrared Camera and Multi-Object Spectrometer (Camera pentru spectru infraroșul apropiat și spectrometrul multiobiect). Astrometrul este fixat pe Fine Guidance Sensor (senzori pentru reglajul fin al poziției). Fără o corectare a orbitei sale, orbita HST se va micșora, ceea ce va duce la o reintrare în atmosferă a telescopului spațial după 2010.
După dezastrul din 2003 al  Navetei Spațiale Columbia, cea de-a cincea misiune de întreținere care era inițial programată pentru 2004 a fost amânată de mai multe ori din motive de siguranță. NASA a hotărât că o misiune umană este prea periculoasă datorită faptului că Stația Spațială Internațională (SSI) ar fi prea departe pentru ca astronauții să se adăpostească acolo în caz de pericol. Naveta Spațială nu poate să călătorească între orbita Telescopului spațial Hubble și cea a Stației Spațiale Internaționale. NASA și-a reconsiderat ulterior părerea și pe 31 octombrie 2006, administratorul NASA  Mike Griffin a dat undă verde pentru a cincea misiune de întreținere, care a fost efectuată de Naveta Spațială Atlantis. Misiunea, planificată pentru luna septembrie 2008, a fost amânată și lansată în mai 2009, și a constat în instalarea a două noi instrumente și în efectuarea de numeroase reparații, și pare să fi avut succes. Ca o măsură de precauție, NASA a avut pe rampa de lansare de la Centrul Spațial Kennedy, Complexul 39B, și Naveta Spațială Discovery, care ar fi ajutat cealaltă navetă spațială în caz de urgență, dar aceasta nu a fost necesară. Aceste reparații vor face ca Telescopul spațial Hubble să funcționeze până în 2013 când va fi lansat succesorul lui, Telescopul Spațial James Webb, care va fi mult superior. Acesta însă va putea face observații doar în infraroșu, Hubble rămânând principalul telescop spațial pentru observarea spectrelor vizibil și ultraviolet.
Istoria telescopului spațial Hubble începe în 1946, când astronomul Lyman Spitzer a scris un referat întitulat „Avantajele astronomice ale unui telescop pe orbită, în afara atmosferei terestre”. În acesta autorul a expus cele două mari avantaje ale unui telescop spațial viitor. Primul avantaj este că rezoluția unghiulară (unghiul cel mai mic, sau puterea separatoare cea mai mare pentru care două obiecte să fie văzute distinct) va fi limitată doar de difracție, nu și de turbulențele atmosferice de pe Pământ, care dau efectul de sclipire al stelelor. Telescoapele de pe Pământ sunt limitate la rezoluții de 0,5 – 1,0  secunde de arc, prin comparație cu rezoluția teoretică limitată doar de difracție, de 0,1 secunde de arc pentru un telescop cu o oglindă de 2,5 m diametru. Al doilea avantaj este că un telescop spațial va putea face observații și pentru lungimi de undă din spectrele infraroșu și ultraviolet, care sunt puternic absorbite de atmosfera terestră.
Spitzer și-a dedicat mare parte a carierei militând pentru construirea unui telescop spațial. În 1962 un raport al Academiei Naționale de Științe a Statelor Unite ale Americii recomanda dezvoltarea unui telescop spațial în cadrul Programului Spațial Uman, și în 1965 Spitzer a fost numit coordonatorul comitetului care să definească obiectivele telescopului spațial.
Astronomia spațială a început să se dezvolte după cel de-al doilea război mondial, oamenii de știință folosind tehnologia rachetelor, utilizată în război. Primul spectru ultraviolet al Soarelui a fost obținut în 1946. În 1962 Regatul Unit a lansat un telescop care avea o traiectorie în jurul Soarelui, ca parte a programului spațial Ariel, iar în 1966 NASA a lansat primul Orbiting Astronomical Observatory (OAO) - Observator astronomic orbital. Primului Observator astronomic orbital i s-a stricat bateria după numai 3 zile, iar ca urmare misiunea spațială a trebuit terminată. A fost urmat de Observatorul astronomic orbital nr. 2, care a observat stelele și galaxiile în ultraviolet, de la lansarea lui din 1968 până în 1972, mult peste durata de viață estimată.
Misiunile Observatoarelor astronomice orbitale au demonstrat rolul important al telescoapelor spațiale în astronomie, iar în 1968 NASA a planificat construirea de telescoape spațiale cu oglindă de 3 m în diametru, cunoscute temporar sub numele de Large Orbiting Telescope (Marele Telescop Orbital) sau Large Space Telescope (LST) (Marele Telescop Spațial), cu o lansare programată pentru 1979. Aceste planuri au evidențiat faptul că, pentru a asigura o durată de viață cât mai îndelungată pentru un proiect atât de costisitor, lansarea telescoapelor spațiale trebuia urmată obligatoriu de misiuni umane în spațiu pentru reparații. Astfel a apărut ideea unei navete spațiale reutilizabile, tehnologie care a devenit disponibilă curând după aceasta.
Succesul continuu al programului OAO a încurajat un puternic consens între astronomi cum că Marele Telescop Spațial va fi o mare realizare. În 1970 NASA a format două comitete, unul care să se ocupe de partea tehnică a proiectului telescopului spațial și cealaltă care să determine obiectivele științifice ale misiunii. Odată ce acestea au fost stabilite, următorul pas era cel ca NASA să obțină fonduri pentru instrument, mult mai mari decât pentru orice alt telescop terestru. Congresul Statelor Unite ale Americii a ezitat asupra mai multor aspecte ale bugetului propus pentru telescop, cerând mai multe reduceri de buget în stadiile de cercetare. În acel moment cheltuielile vizau studiile detailate ale unor potențiale noi instrumente pentru acel telescop și partea de logistică. În 1974, reducerile de cheltuieli bugetare promovate de Gerald Ford au condus la anularea tuturor fondurilor dedicate proiectului unui telescop spațial.
Ca răspuns la aceasta, o mișcare națională de lobby a fost inițiată de către astronomi. Mulți astronomi s-au întâlnit cu senatorii și congresmenii americani în persoană, și au fost inițiate campanii de petiții pe scară largă. În final, Academia Națională de Științe a SUA a publicat un raport dedicat telescopului spațial, iar Senatul american a deblocat jumătate din fondurile cerute Congresului prima dată.
Problema fondurilor a dus la o reducere a scării proiectului, cu propunerea de a micșora diametrul lentilei de la 3 m la 2,4 m, ambele pentru a reduce costurile prevăzute inițial și a conferi o construcție cât mai compactă potrivită a telescopului. La varianta propusă privind un telescop spațial precursor cu un diametru de 1,5 m, care să testeze sistemul celui care îl va urma s-a renunțat, iar nesiguranța financiară a scăzut și ea odată cu începerea colaborării cu Agenția Spațială Europeană. ESA a fost de acord să furnizeze materialele primei generații de instrumente pentru telescop, celulele solare pentru energia telescopului, precum și oameni care să lucreze în SUA în schimbul faptului ca astronomii europeni să folosească telescopul în 15% din timpul său. Congresul a aprobat în final finanțarea de 36 000 000 USD pentru anul 1978, începând astfel proiectarea Marelui Telescop Spațial, cu lansarea estimată în anul 1983. La începutul anilor 1980 s-a hotărât ca numele telescopului să fie dat după numele lui Edwin Hubble, cel care a făcut una dintre cele mai revoluționare descoperiri ale secolului al XX-lea, cea că universul se extinde.
Odată ce proiectul telescopului spațial a pornit, activitatea s-a împărțit între mai multe instituții.  Centrului pentru Zbor Spațial Marshall (MSFC) i-a revenit responsabilitatea proiectării, dezvoltării și construcției telescopului, în timp ce  Centrului pentru Zbor Spațial Goddard i-a fost încredințată partea privind instrumentele optice științifice și conducerea misiunii de la sol. Marshall s-a unit împreună cu compania Perkin-Elmer pentru a proiecta și construi Optical Telescope Assembly (Ansamblul al Telescopului Optic) și Fine Guidance Sensors (Senzorii pentru Reglajul Fin) pentru telescopul spațial. Lockheed a primit sarcina de construi naveta spațială în care să fie transportat pe orbită telescopul spațial.
Cea mai importantă parte a telescopului erau oglinda și sistemele optice, care trebuiau construite conform specificațiilor. Oglinzile telescoapelor trebuiau realizate cu o precizie de aproximativ o zecime din lungimea de undă a luminii vizibile, dar deoarece telescopul spațial urma să fie folosit și la observații în ultraviolet sau infraroșul apropiat, cu o rezoluție de zece ori mai bună decât telescoapele din trecut, oglinda lui trebuia șlefuită cu o precizie de 1/20 din lungimea de undă specifică luminii vizibile, aproximativ 30 nanometri.
Perkin-Elmer intenționa să utilizeze calculatoare puternice pentru a îndeplini sarcina de șlefuire și tot aceleași calculatoare pentru a da forma oglinzii, formă cerută de NASA. Această tehnologie a întâmpinat mai multe dificultăți decât se așteptau producătorii. Ca urmare, firmei Kodak i-a revenit sarcina de a construi o oglindă de rezervă, prin metodele tradiționale de șlefuire. Oglinda Kodak este expusă și în prezent la Institutul Smithsonian. Construcția oglinzii Perkin-Elmer a început în 1979, folosind o sticlă foarte stabilă dimensional.
Șlefuirea oglinzii a început în 1979 și a continuat până în mai 1981. Procesul de șlefuire a durat mult mai mult decât era prevăzut inițial și a costat mai mult. Pentru a face economie, NASA a oprit construcția oglinzii Kodak. A modificat data lansării ca fiind octombrie 1984. Oglinda a fost terminată la sfârșitul anului 1981 prin adăugarea unui strat reflector de aluminiu subțire de 75 nm și a unui strat protector de fluorură de magneziu de 25 nm.
Totuși, au existat voci care își exprimau îndoiala privind competența firmei Perkin-Elmer de a lucra în acest important proiect (OTA), în care s-au investit mulți bani, programul fiind foarte încărcat. Ca urmare a întârzierilor NASA a amânat data lansării pe aprilie 1985. Dar cum Perkin-Elmer nu putea respecta programul, pierzând câte o lună la fiecare patru luni lucrate, în fiecare zi întârzierea creștea. NASA a fost din nou nevoită să amâne data lansării prima oară pentru martie 1986, iar apoi pentru septembrie 1986. Până acum proiectul costase 1175 milioane de USD.
Naveta purtătoare în care avea să fie transportat telescopul și instrumentele sale a fost o altă problemă  inginerească majoră. Trebuia să reziste la trecerile bruște de la zona luminată de Soare, la cea umbrită de Pământ, treceri care produc schimbări bruște de temperatură. Soluția a fost una ingenioasă, și anume un strat multiplu înconjurat de o carcasă de aluminiu ușor care să mențină temperatura în interior constantă, și în care să stea telescopul și instrumentele auxiliare. În interiorul carcasei de aluminiu, un cadru de fibră de carbon cu grafit și rășină epoxidică urma să țină instrumentele aliniate.
Deși construcția navetei purtătoare în care să stea telescopul și instrumentele sale a început mai bine decât OTA, Lockheed a avut și ea probleme cu bugetul și cu programul. În vara lui 1985 construcția a fost gata, dar cu trei luni întârziere și cheltuindu-se cu 30% mai mult decât se crezuse inițial. Un raport al Centrului pentru Zbor Spațial Marshall spunea că Lockheed a ținut cont mai mult de directivele NASA decât de propriile lor idei.
În 1983, în urma unor controverse între NASA și comunitatea științifică, a fost înființat Institutul Științific al Telescopului Spațial. Institutul Științific al Telescopului Spațial a fost condus de Asociația Americană a Universităților Pentru Cercetare în Astronomie (AAUC) din campusul Universității Johns Hopkins din  Baltimore, una din cele 32 de universități americane afiliate la acest proiect (AAUC).
Institutul Științific al Telescopului Spațial era responsabil pentru operațiunea științifică de a prelua datele de la telescop și a le furniza astronomilor, o responsabilitate pe care NASA voia să o păstreze pentru ea, dar oamenii de știință voiau să se ajungă la un acord academic. Partea tehnică urma să fie furnizată de către NASA la Centrul pentru Zbor Spațial Goddard din  Greenbelt, Maryland, 48 kilometri sud față de Institutul Științific al Telescopului Spațial. Operațiunile lui Hubble urmau să fie monitorizate timp de 24 de ore pe zi de o echipă de controlori de zbor care au lucrat și la operațiunile de lansare ale telescopului pe orbită.
Space Telescope European Coordinating Facility (Punctul European de Coordonare a Telescopului Spațial) a fost stabilit la Garching bei München lângă München în 1984 pentru a face accesibilă informația provenită de la telescopul spațial și astronomilor de pe „bătrânul continent”.
La începutul anului 1986, când lansarea părea posibilă în octombrie, dezastrul navetei spațiale Challenger a determinat o pauză în programul spațial al SUA, ținând la sol toate navetele spațiale pentru mai mulți ani, astfel fiind amânată și lansarea telescopului spațial. Toate componentele au fost ținute în încăperi curate până când lansarea a fost reprogramată, o situație costisitoare, care a mărit bugetul și-așa depășit de nenumărate ori.
În final, când s-au reluat zborurile spațiale, evenimentul mult așteptat a fost programat pentru 1990. În pregătirile finale pentru lansare praful care se adunase pe oglinzi a trebuit înlăturat cu jeturi de azot, iar toate sistemele au fost verificate serios pentru a se asigura că funcționează. În sfârșit, pe 24 aprilie 1990, misiunea spațială STS-31 de pe Naveta Spațială Discovery a lansat pe orbită Telescopul Spațial Hubble.
De la costul inițial estimat la 400 milioane USD, costul construcției ajunsese acum la 2,5 miliarde USD. Costul total al Telescopului spațial Hubble până în 1999 era situat între 4,5 și 6 miliarde USD din partea SUA, iar din partea europeană 593 milioane de euro.
Când a fost lansat, telescopul spațial Hubble (TSH) era echipat cu 5 instrumente științifice: Camera foto cu câmp larg și planetar, Spectrograful de înaltă rezoluție Goddard, Fotometru de mare viteză, Camera foto pentru obiecte neclare și Spectrograful pentru obiecte neclare. Camera foto cu câmp larg și planetar a fost un aparat de fotografiat cu înaltă rezoluție ce avea scopul de a lua imagini din spațiu. A fost construit de unul dintre laboratoarele NASA și i-au fost incorporate un set de 48 filtre (optice) pentru a izola liniile spectrale de interes astrofizic. Instrumentul conținea 8 chipuri CCD distribuite în 2 camere foto, fiecare folosind 4 chipuri CCD. Camera cu „câmp larg” convertea un câmp unghiular larg la dimensiunile rezoluției fotografiei în timp ce „camera planetară” lua imagini la o distanță focală mai mare decât alte aparate foto (imaginea avea o putere de mărire considerabil îmbunătățită).
Spectrograful de înaltă rezoluție Goddard a fost un  spectrograf menit să opereze în domeniul ultraviolet. A fost construit la Centrul Spațial Goddard și putea ajunge la o rezoluție spectrală de 90 000. De asemenea, tot pentru observații în ultraviolet au fost optimizate și Camera foto pentru obiecte neclare și Spectrograful pentru obiecte neclare, ambele fiind capabile să obțină cea mai înaltă rezoluție dintre toate instrumentele de pe Hubble. Camera foto pentru obiecte neclare a fost construită de Agenția Spațială Europeană în timp ce spectrograful pentru obiecte neclare a fost construit de Corporația Martin Marietta.
Ultimul instrument era Fotometrul de mare viteză, proiectat și construit la Universitatea Madison Wisconsin. A fost optimizat pentru lumina vizibilă și în ultraviolet a stelelor variabile și altor obiecte astronomice care variază în strălucire. Putea efectua până la 100 000 de măsurători pe secundă cu un fotometru (astronomic) cu o acuratețe de aproximativ 2% sau mai bună.Sistemul de direcție a Telescopului spațial Hubble putea fi folosit ca instrument. Având trei senzori pentru reglajul fin cu un scop primar de a ține telescopul stabil pe poziția necesară pe parcursul realizării unei fotografii exacte, dar poate fi folosit și ca astrometru (foarte precis); face măsurări cu o acuratețe de până la 0,0003 secunde de arc.
La câteva săptămâni de la lansarea telescopului imaginile primite de echipa de la sol arătau că exista o problemă serioasă la sistemul optic. Deși primele imagini păreau să fie mai clare decât imaginile de pe Pământ, telescopul eșua în încercarea de a găsi o bună focalizare finală, iar imaginile care trebuiau să fie de cea mai bună calitate erau de fapt mult inferioare față de ce se pronosticase (v. figura comparativă mai jos). Imaginile unui punct sursă formau o pată pe o rază de o secundă de arc sau chiar mai mult în loc de a forma un punct pe un cerc de 0,1 secunde de arc în diametru, așa cum era prevăzut în caietul de sarcini. Detalii tehnice pot fi văzute la en  Graficele post-reparație.
Analiza imaginilor greșite a arătat cauza problemei: oglinzii primare i s-a dat la sol o formă greșită. Deși a fost probabil cea mai precisă oglindă făcută vreodată, oglinda a fost prea turtită pe margini. Greșeala a fost de numai 2,3 micrometri, dar urmările au fost catastrofale: o aberație de sfericitate mare, adică un defect prin care lumina reflectată de marginea oglinzii focaliza în alt punct decât cel în care focaliza lumina reflectată de centrul oglinzii.
Impactul defectului oglinzii asupra observațiilor științifice varia în funcție de subiectul acestor observații. Partea centrală a oglinzii era destul de precisă ca să permită observații reușite de înaltă rezoluție asupra unor obiecte luminoase, iar partea de spectroscopie nu era practic afectată. Însă pierderea de lumină datorată haloului produs de aberația de sfericitate a redus drastic utilitatea telescopului în cazul observării obiectelor slab luminoase sau a imaginilor cu contrast mare. Ca o consecință, aproape toate programele prevăzute erau imposibil de derulat deoarece ele necesitau observarea unor obiecte foarte puțin luminoase. NASA și telescopul au devenit subiect de bancuri, iar proiectul era privit ca un elefant alb. (De exemplu, într-unul din filmele The Naked Gun, Hubble era pus alături de Titanic, Hindenburg, și Edsel).
Analizând imaginile unor surse punctiforme, astronomii au calculat constanta conicei oglinzii. Aceasta avea valoarea de −1,01324 , în loc de −1,00230 — cum s-a dorit. Același număr a fost calculat atât analizând instrumentele care măsoară cu precizie curbura suprafețelor șlefuite, folosite de Perkin-Elmer pentru a realiza profilul oglinzii, cât și prin analiza interferogramelor obținute în timpul testelor la sol.
S-a înființat o comisie, condusă de Lew Allen, director la Jet Propulsion Laboratory, pentru a determina modul în care a apărut eroarea. Comisia Allen a descoperit că instrumentele folosite de Perkin-Elmer pentru măsura curburii fuseseră incorect asamblate. Astfel, lentila de câmp a acestuia fusese plasată greșit cu o abatere de 1,3 mm.În timpul șlefuirii oglinzii, cei de la Perkin-Elmer îi analizaseră suprafața cu alte două corectoare, ambele indicând, corect, că oglinda suferea de aberații de sfericitate. Aceste teste fuseseră gândite anume pentru a elimina posibilitatea apariției unor aberații optice majore. În ciuda instrucțiunilor scrise privind asigurarea calității, compania a ignorat aceste rezultate ale testelor, întrucât credea că cele două corectoare erau mai puțin precise decât dispozitivul primar care raporta că oglinda are formă perfectă.
Comisia a dat vina pentru erori în primul rând pe Perkin-Elmer. Relațiile dintre NASA și compania de aparatură optică au fost încordate pe parcursul construcției telescopului datorită numeroaselor întârzieri și depășiri de costuri. NASA a considerat că Perkin-Elmer nu a privit oglinda telescopului ca o sarcină esențială a activității sale fiindcă era sigură de faptul că NASA nu putea merge la o companie concurentă odată ce șlefuirea a început. Comisia a criticat dur nu numai compania Perkin-Elmer pentru aceste disfuncționalități, ci și pe NASA, pentru că nu a obiectat în problemele de control al calității, cum ar fi încrederea în rezultatele unor teste efectuate cu un singur instrument.
Proiectul telescopului prevăzuse dintotdeauna misiuni de întreținere, iar astronomii au început imediat să caute soluții ale problemei, de efectuat la prima misiune de întreținere, programată în 1993. Deși Kodak și Itek șlefuiseră oglinzile de rezervă pentru Hubble, ar fi fost imposibil de înlocuit oglinda pe orbită, iar să se aducă temporar telescopul pe Pământ pentru reparații ar fi fost prea scump și ar fi durat prea mult. În schimb, faptul că oglinda fusese șlefuită atât de precis în formă greșită a permis proiectarea unor noi componente care să compenseze abaterile și care să fie adăugate la telescop cu ocazia misiunii de întreținere, acționând efectiv ca niște "ochelari" care corectează aberația.Din cauza modului în care au fost proiectate instrumentele, erau necesare două seturi diferite de corectoare. Proiectul camerei planetare și de câmp larg (WF/PC) includea oglinzi ce aveau rolul de a dirija lumina pe opt cipuri  CCD diferite care intrau în componența celor două camere, iar eroarea inversă ar fi putut fi aplicată pe suprafețele acestor oglinzi, anulând complet aberațiile oglinzii primare. Această soluție a fost aplicată la Camera Planetară și de Câmp Larg 2 (care, însă, conținea doar patru, în loc de opt senzori CCD, din cauza termenelor limită și constrângerilor bugetare). Însă celelalte instrumente nu mai aveau alte suprafețe intermediare care puteau fi modificate în acest fel, pentru corectarea lor era nevoie de dispozitive de corecție externe.
Sistemul proiectat pentru a corecta aberația de sfericitate pentru lumină focalizată la FOC, FOS și GHRS s-a numit "Corrective Optics Space Telescope Axial Replacement" (COSTAR - înlocuitor axial pentru corecție optică pentru telescopul spațial) și a constat în esență din două oglinzi intercalate în drumul optic, din care una putea fi construită astfel încât să corecteze aberația. Pentru a monta sistemul COSTAR pe telescop trebuia să se renunțe la unul din celelalte instrumente, iar astronomii au decis să sacrifice Fotometrul de mare viteză.
În primii trei ani ai misiunii Hubble, înainte de montarea corectoarelor optice, telescopul efectuase un număr mare de observații. Observațiile spectroscopice în particular nu fuseseră afectate grav de aberație, dar multe proiecte bazate pe imagini fuseseră anulate sau amânate, dată fiind slaba performanță a telescopului la observațiile asupra obiectelor slab luminoase. În ciuda problemelor întâmpinate, în primii trei ani s-au realizat numeroase progrese științifice, astronomii lucrând la optimizarea rezultatelor obținute folosind tehnici sofisticate de prelucrarea imaginilor, cum ar fi deconvoluția.
Telescopul fusese proiectat de la început astfel încât să poată fi întreținut regulat, dar după ce au ieșit la lumină problemele legate de oglindă, prima misiune de întreținere a căpătat o importanță mult mai mare, deoarece astronauții a trebuit să efectueze asupra telescopului operații complexe pentru a instala sistemele optice de corecție. Cei șapte astronauți aleși pentru misiune au fost pregătiți intensiv în utilizarea a aproximativ o sută de instrumente specializate care trebuia să fie folosite. Misiunea STS-61 a navetei spațiale Endeavour a avut loc în decembrie 1993, și a inclus instalarea unor instrumente și echipamente de-a lungul a 10 zile.
Mai important, Fotometrul de mare viteză a fost înlocuit cu pachetul de corecție optică COSTAR, iar Camera planetară și de câmp larg a fost înlocuită cu Camera planetară și de câmp larg 2 (WFPC2) cu sistemul propriu de corecție optică. În plus, au fost înlocuite  panourile solare și electronica lor de comandă, împreună cu patru  giroscoape folosite de sistemul de poziționare al telescopului, două unități electrice de comandă, alte componente electrice și două magnetometre. Calculatoarelor de bord li s-au adus îmbunătățiri, și, în cele din urmă a fost corectată și orbita telescopului, pentru a compensa modificarea orbitei datorată rezistenței aerului în timpul celor trei ani petrecuți de telescop în straturile superioare ale atmosferei.
Pe 13 ianuarie 1994, NASA a declarat misiunea un succes și a arătat primele imagini noi, mult mai precise. Misiunea fusese una dintre cele mai complexe misiuni efectuate vreodată, implicând cinci perioade îndelungate de activitate în spațiu iar succesul său enorm a fost un mare balon de oxigen pentru NASA, ca și pentru astronomii care aveau acum la dispoziție un telescop cu posibilități mult mai mari.
Misiunile de întreținere ulterioare nu au fost atât de dramatice, dar fiecare a adăugat telescopului noi funcții.
Misiunea de întreținere 2 Discovery (STS-82) din februarie 1997 a înlocuit GHRS și FOS cu Spectrograful de imagine al telescopului spațial (STIS) și cu Spectrometrul multiobiect și camera de cvasiinfraroșu (NICMOS), a înlocuit aparatul de înregistrare științific și ingineresc cu bandă cu un nou aparat de înregistrat cu dispozitive de stocare electronice, a reparat izolarea termică și a corectat din nou orbita lui Hubble. NICMOS avea un radiator din azot solid pentru reducerea  zgomotului termic al instrumentului, dar la scurt timp după instalare, o dilatare termică neașteptată a avut ca rezultat intrarea în contact a unei părți din radiator cu o garnitură optică. Aceasta a condus la o viteză alarmantă de încălzire a instrumentului și i-a redus durata de viață prevăzută, de 4,5 ani la aproximativ 2 ani.
Misiunea de întreținere 3A Discovery (STS-103) a avut loc în decembrie 1999, separată din Misiunea de Întreținere 3, după ce trei din cele șase giroscoape de la bord s-au defectat. (Un al patrulea s-a defectat cu câteva săptămâni înainte de misiune, făcând telescopul incapabil de a efectua observații științifice). Misiunea a înlocuit toate cele șase giroscoape, a înlocuit un senzor pentru ghidaj fin și calculatorul, a instalat un sistem de îmbunătățire a tensiunii și temperaturii (în engleză Voltage/temperature Improvement Kit, VIK) pentru a preveni supraîncărcarea bateriei, și a înlocuit izolația termică. Noul calculator era bazat pe un procesor Intel 486 rezistent la radiații și permitea unele funcționalități care erau anterior disponibile doar pe calculatoarele de la sol.
În cadrul Misiunii de întreținere 3B Columbia (STS-109) din martie 2002 a fost instalat un nou instrument, FOC fiind înlocuit cu  Camera pentru observații panoramice (în engleză Advanced Camera for Surveys, ACS), și s-a reactivat NICMOS, care rămăsese fără lichid de răcire în 1999. A fost instalat un nou sistem de răcire care a redus temperatura instrumentului suficient încât să devină din nou utilizabil, deși sistemul de răcire nu era atât de puternic cât era prevăzut în proiectul original.Misiunea a înlocuit panourile solare pentru a doua oară. Noile panouri erau proiectate pe baza celor folosite pentru satelitul de comunicare Irridium și aveau doar două treimi din dimensiunile celor vechi, având ca rezultat reducerea rezistenței aerului în atmosfera rarefiată din straturile superioare, și totodată furnizând cu 30% mai multă putere electrică. Puterea suplimentară a permis tuturor instrumentelor de la bordul lui Hubble să funcționeze simultan, iar dimensiunile mai mici au redus problema vibrațiilor care apăreau atunci când panourile vechi, mai puțin rigide, intrau și ieșeau din lumina directă a Soarelui. Unitatea de distribuție a puterii de pe Hubble a fost și ea înlocuită pentru a corecta o problemă cu releele, procedură care a necesitat pentru prima dată de la lansare oprirea totală a alimentării cu energie electrică a telescopului.
Încheierea acestei misiuni de întreținere a mărit considerabil posibilitățile telescopului Hubble. Cele două instrumente afectate în mod deosebit de misiune, Camera pentru observații panoramice (ACS) și NICMOS, au realizat imaginea Hubble Ultra Deep Field în 2003 și 2004.
Misiunea de întreținere (SM4), este ultima misiune a programului Space Shuttle (misiunea STS-125) pentru Telescopul Spațial Hubble. În cadrul SM4, astronauții vor efectua cinci ieșiri în spațiu prin care vor instala două noi instrumente, (Camera de Câmp Larg 3 și Spectrograful pentru Originile Cosmosului), vor repara două instrumente care s-au defectat (Camera pentru Observații Panoramice și Spectroscopul de imagini) precum și alte înlocuiri necesare pentru a ține telescopul în funcțiune cel puțin până în anul 2014. Misiunea de întreținere folosește naveta spațială Atlantis și a fost inițial planificată pentru data de 14 octombrie 2008. La 27 septembrie 2008, însă, Unitatea de Comandă a Instrumentelor Științifice și de Prelucrare de Date (în engleză Science Instrument Command and Data Handling Unit (SIC&DH) s-a defectat. Toate datele științifice erau trecute prin această unitate înainte de a ajunge înapoi pe Pământ. Deși există o rezervă, care a fost pusă în funcțiune, dacă și ea se defectează, atunci Hubble ar fi inutilizabil.  Din acest motiv, la 29 septembrie 2008, NASA a anunțat că lansarea SM4 se amână până în 2009 pentru ca și această unitate să fie înlocuită. Misiunea de întreținere 4 s-a lansat la 11 mai 2009.
Hubble a ajutat la rezolvarea unor vechi probleme din astronomie, și a furnizat date care au necesitat elaborarea de noi teorii care să le explice. Printre primele misiuni efectuate a fost cea de măsurare a distanțelor până la stelele variabile numite "cefeide" cu mai mare precizie decât fusese măsurată înainte, dând o mai mare precizie aproximării constantei Hubble, măsura vitezei de extindere a universului, care la rândul ei este legată de vârsta sa. Înainte de lansarea lui Hubble, estimările constantei Hubble aveau erori de până la 50%, dar măsurătorile telescopului Hubble asupra cefeidelor din constelația Fecioarei și din alte constelații îndepărtate de  galaxii au furnizat o valoare cu o imprecizie de numai 10%, în acord cu alte măsurători, mai precise, folosind alte tehnici, efectuate după lansarea lui Hubble.
În timp ce Hubble a ajutat la precizarea estimărilor vârstei universului, a generat îndoieli privind teoriile despre viitorul acestuia. Astronomii din echipa de cercetare High-z Supernova și din Proiectul cosmologic Supernova au folosit telescopul pentru a observa  supernove și au găsit dovezi că extinderea universului nu este frânată de influența gravitației, ci ar putea chiar să se accelereze. Această accelerare a fost măsurată ulterior cu mai mare precizie de alte telescoape de la sol și din spațiu care au confirmat descoperirea lui Hubble, dar cauza acestei accelerări este încă puțin înțeleasă.
Spectrele și imaginile de înaltă rezoluție furnizate de Hubble erau foarte potrivite pentru stabilirea existenței găurilor negre în nucleele galaxiilor apropiate. La începutul anilor 1960 fuseseră emise ipoteze că în centrele unor galaxii se găsesc găuri negre, iar unele lucrări din anii 1980 au identificat câteva candidate la statutul de gaură neagră, dar a rămas în sarcina lucrărilor efectuate cu Hubble să se arate că găurile negre sunt des întâlnite în centrele galaxiilor. Programele Hubble au stabilit că, mai mult, masele găurilor negre centrale și proprietățile galaxiilor sunt strâns legate. Astfel, unul din rezultatele programelor Hubble în domeniul găurilor negre din galaxii este demonstrarea unei profunde legături între galaxii și găurile negre din centrul lor.
Coliziunea  cometei Shoemaker-Levy 9 cu Jupiter din 1994 a avut loc, din fericire pentru astronomi, la câteva luni după ce Misiunea de întreținere 1 a refăcut performanțele optice ale lui Hubble. Imaginile de pe Hubble ale planetei erau mai detaliate decât cele efectuate la trecerea sondei Voyager 2 în 1979, și au fost esențiale în studiul dinamicii coliziunii unei comete cu Jupiter, un eveniment despre care se consideră că are loc o dată la câteva secole. A fost folosit și pentru a studia obiecte aflate în regiunile îndepărtate ale Sistemului Solar, inclusiv planetele pitice Pluto și  Eris.
Alte mari descoperiri realizate datorită datelor de la Hubble includ discurile proto-planetare din Nebuloasa Orion; dovezi ale prezenței planetelor extrasolare în jurul stelelor similare cu Soarele; și corespondentele în lumină vizibilă ale încă misterioaselor explozii de raze gamma.
Un rezultat unic al telescopului Hubble îl constituie imaginile Hubble Deep Field și Hubble Ultra Deep Field, care au utilizat sensibilitatea lui Hubble în domeniul lungimilor de undă vizibile pentru a crea imagini ale unor porțiuni mici de cer cu obiectele cele mai îndepărtate fotografiate vreodată. Imaginile arată galaxii aflate la miliarde de ani lumină depărtare, și au generat o mulțime de lucrări științifice, furnizând o nouă fereastră către Universul din perioada sa inițială.
Multe măsurători obiective arată impactul pozitiv al datelor de la Hubble asupra astronomiei. Peste 4000 de lucrări bazate pe informații furnizate de Hubble au fost publicate în reviste prestigioase, și nenumărate altele au fost prezentate la conferințe. Privind lucrările de astronomie la câțiva ani după publicare, aproape o treime din toate acestea nu sunt citate nicăieri, dar dintre lucrările bazate pe date de la Hubble, doar 2% dintre acestea nu sunt citate. În medie, o lucrare bazată pe date de la Hubble este citată de aproape două ori mai mult ca alte lucrări. Din cele 200 de lucrări publicate în fiecare an și care sunt citate cel mai mult, aproximativ 10% sunt bazate pe date de la Hubble.Deși telescopul a avut în mod cert un impact semnificativ asupra cercetărilor astronomice, costurile acestui program au fost mari. Un studiu privind impactul relativ asupra astronomiei al mai multor telescoape de diverse dimensiuni au arătat că lucrările bazate pe date de la Hubble primesc de 15 ori mai multe citări decât cele bazate pe telescoape terestre de 4 m cum ar fi Telescopul William Herschel, iar construcția și întreținerea lui Hubble costă de aproximativ 100 de ori mai mult.Luarea deciziei între a investi în telescoape terestre și a investi în telescoape spațiale în viitor este o problemă complexă. Progresele în domeniul opticii adaptive au extins rezoluția telescoapelor terestre până la a le permite să realizeze imagini în infraroșu ale unor obiecte slab luminoase. Utilitatea opticii adaptive în raport cu observațiile Hubble depind puternic de detaliile particulare ale fiecărui subiect de cercetare în parte. Domeniul de lungimi de undă în care corecțiile optice adaptive de înaltă calitate este însă limitat, mai ales în culori optice. Telescopul Hubble păstrează abilitatea unică de a realiza imagini de mare rezoluție în câmp larg de frecvențe. Pe de altă parte, tehnologiile optice terestre puteau furniza imagini ale obiectelor luminoase la o rezoluție superioară celor pe care le poate obține Hubble, chiar și înainte de lansarea lui.
Oricine poate cere să folosească un timp telescopul; nu există restricții privind naționalitatea sau afilierea academică. Competiția pentru durata de utilizare a telescopului este însă extrem de intensă, raportul între durata cerută și durata disponibilă ia valori între 6 și 9.Cereri de propuneri se emit anual, durata alocată unui ciclu durând aproximativ un an. Propunerile sunt împărțite în câteva categorii. Propunerile de observație generală sunt cele mai des întâlnite, și includ observații de rutină. Observațiile punctuale sunt cele care necesită mai puțin de 45 de minute, incluzând aici și durata îndreptării spre țintă; observațiile punctuale sunt utilizate pentru a umple programul ce nu poate fi umplut cu observații generale.
Astronomii pot face propuneri de tip țintă ocazională, în care observațiile sunt programate dacă are loc un eveniment trecător, acoperit de propuneri în timpul ciclului de programări. În plus, până la 10% din timpul de utilizare al telescopului este considerat timp la dispoziția directorului. Astronomii pot cere să folosească acest timp în orice moment din an, și este de obicei folosit pentru studii ale unor fenomene neașteptate și trecătoare, cum ar fi supernovele. Alte utilizări ale acestui tip de timp au inclus observații care au condus la producerea imaginilor Hubble Deep Field și Hubble Ultra Deep Field și, în primele 4 cicluri de timp de telescop, observații efectuate de astronomi amatori.
Programarea observațiilor efectuate de Hubble nu este o problemă simplă. El se află pe o orbită joasă astfel încât să se poată ajunge la el cu ușurință cu navetele spațiale la misiunile de întreținere, dar aceasta înseamnă că majoritatea țintelor astronomice sunt eclipsate de Pământ timp de aproape jumătate din durata orbitei. Observațiile nu pot avea loc când telescopul trece prin Anomalia Atlanticului de Sud din cauza nivelelor ridicate de radiație, și mai există zone de excludere în jurul Soarelui (împiedicând unele observații asupra lui Mercur), asupra Lunii și a Pământului. Unghiul de evitare a Soarelui este de aproximativ 50°, care este specificat pentru a preveni iluminarea de către Soare a vreunei părți din OTA. Evitarea Pământului și a Lunii au scopul de a ține lumina puternică departe de FGS-uri și de a împiedica lumina difuză să intre în instrumente. Însă dacă FGS-urile sunt oprite, Luna și Pământul pot fi observate. Observațiile asupra Pământului au fost folosite încă de la începutul programului pentru a genera câmpuri plate pentru Camera planetară și de câmp larg 1. Există o așa-numită zonă de vizualizare continuă, în unghi de aproximativ 90° cu planul orbitei lui Hubble, în care țintele sunt neeclipsate perioade lungi de timp. Datorită precesiei orbitei, poziția zonei se deplasează de-a lungul unei perioade de opt săptămâni. Datorită faptului că nimbul Pământului este mereu la aproximativ 30° de regiunile din zona de vizualizare continuă, strălucirea Pământului poate fi ridicată perioade lungi și în zona de vizualizare continuă.
Deoarece Hubble orbitează în atmosfera superioară, orbita sa se modifică în timp într-un fel care nu poate fi prevăzut cu exactitate. Densitatea atmosferei superioare variază în funcție de mulți factori, și asta înseamnă că după șase săptămâni poziția lui Hubble poate avea o eroare de până la 4000 km față de valoarea prezisă. Programarea observațiilor este finalizată de regulă doar cu câteva zile înainte, întrucât programarea mai din timp ar putea fi dată peste cap de modificarea poziției telescopului, modificare ce poate face ținta neobservabilă.
Primul director al STScI, Riccardo Giacconi, a anunțat în 1986 că intenționează să dedice o parte din timpul la dispoziția directorului astronomilor amatori, permițându-le și lor să folosească telescopul. Deși timpul total ce urma să le fie alocat acestora era de doar câteva ore pe ciclu, astronomii amatori au fost foarte interesați.
Propunerile pentru timpul folosit de amatori erau analizate foarte exigent de o comisie de astronomi amatori, iar timpul era acordat doar propunerilor cu real merit științific, care nu dublau propuneri efectuate de profesioniști și care necesitau posibilitățile unice ale telescopului spațial. În total, 13 astronomi amatori au primit timp de telescop, observațiile lor fiind efectuate între 1990 și 1997. După această perioadă, însă, reducerile de buget de la STScI au făcut imposibilă susținerea astronomilor amatori, ca urmare nu au mai fost desfășurate programe cu timp de telescop pentru amatori.
Datele obținute de Hubble erau inițial stocate chiar pe telescop. În momentul lansării tehnologia de stocare era  banda magnetică, dar aceasta a fost înlocuită de dispozitive electronice de stocare în timpul misiunilor de întreținere 2 și 3A. De pe dispozitivele de stocare de la bord, datele sunt transferate la sol prin Sistemul de sateliți de localizare și transmisie de date, un sistem de sateliți proiectat astfel încât sateliții de pe orbită joasă să poată comunica cu controlul misiunii pe o durată de 85% din orbita lor. Datele sunt transmise la stația de bază a sistemului de sateliți, apoi la Centrul de Zbor Spațial Goddard și de acolo în cele din urmă pentru arhivare la Institutul Științific al Telescopului Spațial.
Toate datele de la Hubble sunt în cele din urmă puse la dispoziția publicului printr-o arhivă publică, la adresa http://archive.stsci.edu/hst. Datele sunt de obicei proprietate intelectuală — disponibile doar investigatorului principal și astronomilor desemnați de către acesta — timp de un an de la data realizării lor. În anumite circumstanțe investigatorul principal poate cere directorului STScI extinderea sau reducerea perioadei de proprietate intelectuală.
Observațiile făcute pe timpul la dispoziția directorului sunt lipsite de perioada de proprietate intelectuală, și sunt imediat eliberate publicului. Datele de calibrare cum ar fi câmpurile plate sau cadrele întunecate devin și ele publice imediat. Toate datele din arhivă sunt format FITS, un format potrivit analizelor astronomice, dar nu și pentru utilizarea publică. Proiectul Moștenirea Hubble (în engleză Hubble Heritage Project) prelucrează și eliberează publicului o mică selecție din cele mai bune imagini în formatele JPEG și TIFF.
Datele astronomice achiziționate prin  CCD-uri trebuie să treacă prin câțiva pași de calibrare înainte de a fi utile în analiza astronomică. STScI a dezvoltat software-uri sofisticate care calibrează automat datele atunci când acestea sunt cerute din arhivă cu cele mai bune fișiere de calibrare disponibile. Această prelucrare „ad-hoc” presupune cereri mari de date și poate dura o zi sau chiar mai mult. Procesul prin care datele sunt calibrate automat se numește „reducerea prelucrării” (în engleză pipeline reduction), și este din ce în ce mai des întâlnit și la observatoarele astronomice mari.
Astronomii pot, dacă doresc, să obțină fișierele de calibrare ei înșiși și să ruleze local software-ul de reducere a prelucrării. Aceasta poate fi de dorit atunci când trebuie să se folosească alte fișiere de calibrare decât cele selectate automat.
Datele de la Hubble pot fi analizate cu mai multe pachete diferite, dar STScI dezvoltă STSDAS (Sistemul de Analiză a Datelor Științifice de la Telescopul Spațial - în engleză Space Telescope Science Data Analysis System). Acest software conține toate programele necesare pentru a rula reducerea de prelucrare pe fișierele de date brute, precum și multe alte unelte de prelucrare a imaginilor astronomice, modificate pentru a îndeplini cerințele de prelucrare a datelor de la Hubble. Software-ul rulează ca modul al IRAF, un program popular de prelucrare a datelor astronomice.
A fost întotdeauna important pentru telescopul spațial să captiveze imaginația publicului, dată fiind considerabila contribuție a contribuabililor la costurile de construcție și de operare. După primii ani, cei mai dificili, în care oglinda defectă a știrbit reputația lui Hubble în ochii publicului, prima misiune de întreținere a permis reabilitarea acestuia, datorită numeroaselor imagini remarcabile produse de sistemul optic corectat.
Câteva inițiative au ajutat să țină publicul informat cu privire la activitățile Hubble. Proiectul Moștenirea Hubble a fost demarat pentru a produce imagini de înaltă calitate pentru uzul public al celor mai interesante imagini observate. Echipa acestui proiect este compusă din astronomi amatori și profesioniști, precum și de oameni cu pregătire din afara astronomiei, și a pus accent pe natura estetică a imaginilor Hubble. Proiectul Moștenirea Hubble primește puțin timp de observare a obiectelor care, din motive științifice, nu au fost fotografiate la suficiente lungimi de undă pentru a construi o imagine completă în culori.
În plus, STScI întreține câteva site-uri web adresate publicului larg, conținând imagini de la Hubble și informații despre observator. Eforturile promoționale sunt coordonate de Biroul de Promovare Publică (în engleză Office for Public Outreach), înființat în 2000 pentru a aduce asigurări că contribuabilii americani văd beneficiile investiției lor în programul telescopului spațial.
După 1999, principalul grup care se ocupă cu promovarea telescopului Hubble în Europa este Centrul de Informații despre Hubble al Agenției Spațiale Europene (în engleză Hubble European Space Agency Information Centre–HEIC). Acest birou a fost înființat la Organismul European de Coordonare a Telescopului Spațial (în engleză Space Telescope - European Coordinating Facility–ST-ECF) din München în Germania. HEIC consideră că misiunea sa este de a îndeplini misiunile de educație și promovare ale telescopului spațial Hubble pentru Agenția Spațială Europeană (ESA). Munca sa este centrată pe producția de știri și imagini care evidențiază rezultate științifice interesante produse de Hubble. Acestea sunt adesea de origine europeană, și astfel nu doar accentuează contribuția ESA la Hubble (15 %), dar și contribuția oamenilor de știință europeni din cadrul observatorului. Mai mult, grupul produce filme, material educațional, CD-ROM-uri, broșuri, postere, și DVD-uri și multe altele.
O replică a telescopului Hubble este în fața tribunalului din Marshfield, Missouri, orașul natal al lui Edwin P. Hubble.
Misiunile de întreținere din trecut au înlocuit instrumentele vechi cu unele noi, evitând astfel defecțiunile și făcând posibile noi tipuri de observații științifice. Fără aceste misiuni de întreținere, toate instrumentele se vor defecta în cele din urmă. Pe 3 august 2004, sistemul de alimentare cu energie al Spectrografului de imagini al telescopului spațial (STIS) s-a defectat, făcând instrumentul nefuncțional. Inițial, electronica fusese construită cu redundanță completă, dar primul set se defectase deja în mai 2001. Pare puțin probabilă repararea vreunei funcționalități științifice fără misiuni de întreținere.
Telescopul Hubble folosește giroscoape pentru a se stabiliza pe orbită și pentru a se îndrepta cu precizie către țintele astronomice. În mod normal, sunt necesare trei giroscoape pentru utilizarea normală; observațiile sunt încă posibile cu două, dar zona de cer care poate fi vizualizată este întrucâtva restrânsă, iar observațiile care necesită poziționare de precizie sunt foarte dificile. În 2005, s-a decis ca operațiunile normale să se efectueze cu două giroscoape pentru a prelungi durata de viață a misiunii. Trecerea la acest mod s-a făcut pe 31 august 2005, lăsând lui Hubble doar două giroscoape funcționale și două de rezervă. Estimările ratei de eșec a giroscoapelor indică faptul că Hubble ar putea rămâne în 2008 cu un singur giroscop, după care acesta ar deveni inutilizabil.În plus față de defecțiunile prevăzute ale giroscoapelor, Hubble va avea nevoie de o schimbare de baterii. O misiune robotizată de întreținere care să schimbe bateriile ar fi dificilă, deoarece necesită multe operații, și un eșec al vreuneia ar putea aduce avarii nerecuperabile lui Hubble. Totuși, observatorul a fost proiectat de așa natură încât în timpul misiunilor de întreținere ale navetei, telescopul poate fi alimentat cu energie de pe naveta spațială, și acest fapt poate fi realizat adăugând o sursă externă de energie (o baterie adițională) dar nu o schimbare a celor interne.
Pe 25 iunie 2006, camera principală (Camera pentru observații panoramice - ACS) a încetat să funcționeze. Instrumentul de a treia generație fusese instalat de echipajul navetei spațiale Columbia în 2002. A fost proiectat cu electronică redundantă, care a fost pusă în funcțiune pe 30 iunie 2006 iar operațiunile științifice au fost reluate pe 4 iulie 2006. Pe 23 septembrie 2006, ACS s-a defectat din nou, dar până pe 9 octombrie 2006 problema fusese deja diagnosticată și rezolvată. Pe 27 ianuarie 2007, Camera pentru observații panoramice (ACS) s-a defectat datorită unui scurtcircuit în sistemul de alimentare de rezervă. Canalul solar orb al instrumentului (în engleză Solar Blind Channel–SBC) a fost repus în funcțiune pe 19 februarie 2007 folosind electronica auxiliară, dar cele două canale principale, de ultraviolete și lumină vizibilă, canalul de înaltă rezoluție (în engleză High Resolution Channel–HRC) și canalul de câmp larg (în engleză Wide Field Channel–WFC) au rămas neoperaționale.
Hubble orbitează în jurul Pământului în straturile superioare, extrem de rarefiate, ale atmosferei, și, în timp, orbita i se degradează datorită rezistenței aerului. Dacă orbita nu este corectată, cu ajutorul unei navete sau în alt fel, telescopul va reintra în atmosfera Pământului cândva între 2019 și 2032, data exactă depinzând de activitatea solară și de impactul acesteia asupra straturilor superioare ale atmosferei. Starea giroscoapelor de pe Hubble are și ea un impact asupra datei de reintrare, întrucât un telescop controlabil poate fi orientat în așa fel încât să se minimizeze rezistența aerului. Nu tot telescopul ar arde la reintrarea în atmosferă. Părți din oglinda principală și din structura sa de susținere probabil ar supraviețui, putând produce pagube și chiar victime omenești (probabilitatea de victime omenești este estimată la 1 din 700 la o reintrare necontrolată). Dacă STS-125 are succes, atunci data de reintrare naturală va fi amânată, misiunea corectând orbita și înlocuind giroscoapele.
NASA investighează posibilitatea adăugării unui modul extern de propulsie pentru a permite reintrarea controlată. Aceasta nu ar trebui executată înainte de data așteptată de reintrare.
Planul original al NASA de dezafectare al lui Hubble era recuperarea lui cu o navetă spațială. Telescopul Hubble ar fi fost probabil apoi expus la Smithsonian Institution. Problemele pe care le implică această metodă includ costurile mari de pregătire a unei lansări de navetă spațială (există estimări de aproximativ 500 de milioane de dolari), mandatul de retragere a navetelor spațiale până în 2010, și riscul la care este expus echipajul navetei.
Naveta spațială Columbia era programată să viziteze Hubble din nou în februarie 2005. Sarcinile acestei misiuni de întreținere ar fi inclus înlocuirea unui senzor de ghidaj fin și a două giroscoape defecte, refacerea izolației termice rupte, înlocuirea Camerei planetare și de câmp larg 2 cu o nouă Cameră de câmp larg 3 și instalarea Spectrografului pentru originile cosmosului (în engleză Cosmic Origins Spectrograph–COS). Dar Sean O'Keefe, pe atunci administrator NASA, a decis că, pentru a preveni repetarea dezastrului navetei Columbia, toate misiunile viitoare ale navetelor trebuie să poată ajunge în siguranță la Stația spațială internațională în cazul unei probleme apărute în timpul zborului, probleme ce ar putea împiedica aterizarea în siguranță a navetei. Naveta nu poate ajunge și la telescop și la stația spațială în timpul aceleiași misiuni, ca urmare au fost anulate toate misiunile viitoare de întreținere.
Această decizie a fost contestată de numeroși astronomi, care considerau că telescopul Hubble este suficient de valoros încât să merite riscul; succesorul acestuia, Telescopul spațial James Webb, va fi gata abia după terminarea zborurilor navetelor spațiale în 2010, și, în timp ce Hubble poate obține imagini în domeniile ultraviolet și vizibil, James Webb este limitat la infraroșu. Totuși, mulți astronomi admit că întreținerea lui Hubble nu ar trebui să aibă loc dacă costurile de întreținere vin din bugetul telescopului James Webb. Perioada de lipsă a posibilității observațiilor spațiale dintre dezafectarea lui Hubble și punerea în funcțiune a unui succesor era o grijă majoră pentru unii astronomi, dat fiind puternicul impact științific al observațiilor cu telescoape spațiale în ansamblu. Pe 29 ianuarie 2004, Sean O'Keefe a spus că își va revizui decizia de anulare a ultimei misiuni de întreținere a telescopului spațial Hubble datorită cererilor publice și a cererilor din partea  Congresului ca NASA să caute o cale de a salva telescopul spațial Hubble.
Pe 13 iulie 2004 o comisie oficială a  Academiei Naționale de Științe a recomandat ca telescopul Hubble să fie păstrat în ciuda riscurilor aparente. Raportul său cerea ca „NASA să nu efectueze acțiuni ce ar împiedica o misiune de întreținere cu navetă spațială pentru telescopul spațial Hubble”. Pe 11 august 2004, Sean O'Keefe a cerut  Centrului pentru Zbor Spațial Goddard să pregătească o propunere detaliată pentru o misiune de întreținere robotizată. Aceste planuri au fost ulterior anulate, ideea fiind descrisă ca „nefezabilă”.La sfârșitul lui 2004 câțiva membri ai Congresului, în frunte cu senatorul Barbara Mikulski, au ținut audieri publice și au dus o luptă puternic susținută public (inclusiv prin mii de scrisori din partea copiilor școlari din toată țara) să convingă Administrația Bush și NASA să reconsidere decizia de a anula misiunea de salvare a lui Hubble.În aprilie 2005 venirea noului administrator NASA, Mike Griffin, a schimbat atât statutul al misiunilor umane, cât și pe cel al misiunilor robotice. Griffin a afirmat că va reconsidera posibilitatea unei misiuni umane de întreținere. Curând după numirea sa, el a autorizat Centrul pentru Zbor Spațial Goddard să treacă la pregătirea unui zbor uman pentru întreținerea Hubble, spunând că va lua decizia finală asupra acestui zbor după următoarele două misiuni ale navetelor spațiale.
Pe 31 octombrie 2006 s-a dat acordul final pentru misiune de către administratorul NASA Mike Griffin. Misiunea de 11 zile, STS-125, a navetei spațiale Atlantis, programată pentru lansare la data de 8 octombrie 2008, va instala baterii noi, va înlocui toate giroscoapele, și va instala Camera de câmp larg 3 și Spectrograful pentru originile cosmosului. Principala unitate de prelucrare a datelor s-a defectat însă spre sfârșitul lunii septembrie 2008, împiedicând transmiterea de date. Această unitate are o rezervă, și din 25 octombrie 2008, Hubble a fost repornit și funcționează normal.  Întrucât, însă, o defectare a rezervei ar duce la inutilizabilitatea telescopului, misiunea de întreținere a fost amânată pentru a permite astronauților să rezolve și această problemă pe lângă celelalte planificate. Misiunea a demarat la 11 mai 2009 și a efectuat toate reparațiile planificate anterior, precum și alte reparații adiționale, inclusiv înlocuirea principalei unități de prelucrare a datelor.
http://www.cbsnews.com/network/news/space/home/spacenews/files/1ae7cac0d167055e41e1f0da7b0ac6a3-588.html
Hubble - Cele mai impresionante fotografii cosmice (FOTO), 19 mai 2010, Alexandru Safta, Descoperă
Imagini spectaculoase: Universul asa cum nu ti l-ai inchipuit vreodata, 10 septembrie 2009, Descoperă - sursa
Tensiunea superficială este proprietatea generală a lichidelor de a lua o formă geometrică de arie minimă în lipsa forțelor externe, datorată acțiunii forțelor de coeziune dintre moleculele lichidului.
Această proprietate face ca porțiunea de suprafață a lichidului să fie atrasă de altă suprafață, cum ar fi cea a unei alte suprafețe de lichid, ca în cazul fuzionării picăturilor de apă sau a formării de sfere din picăturile de mercur.
Aplicând fizica newtoniană forțelor ce apar din cauza tensiunii superficiale se obțin predicții precise pentru numeroase comportamente ale lichidelor, comportamente atât de comune încât sunt în general luate ca atare. Aplicând termodinamica acelorași forțe, rezultă predicții pentru alte comportamente mai subtile ale lichidelor.
Mărimea fizică ce caracterizează tensiunea superficială este coeficientul de tensiune superficială, notată de regulă cu litera grecească σ (sigma), uneori cu γ (gamma), care este o mărime fizică intensivă, caracteristică fiecărei substanțe omogene în condiții fizice date (constantă de material)
Coeficientul de tensiune superficială are dimensiune de forță pe unitatea de lungime, sau de energie pe unitatea de arie. Cele două sunt echivalente — dar când se face referire la energie pe unitatea de arie, se preferă termenul de energie superficială — termen mai general, în sensul că se aplică și solidelor, nu doar lichidelor.
Tensiunea superficială se datorează atracției dintre moleculele lichidului prin intermediul forțelor intermoleculare. În interiorul masei lichidului, fiecare moleculă este atrasă în egală măsură în toate direcțiile de către moleculele învecinate, în condiții de echilibru termodinamic, din care cauză rezultanta tuturor forțelor este nulă, în raport cu centrul de masă al moleculei considerate. La suprafața lichidului, moleculele sunt atrase înspre interior de alte molecule aflate în adâncimea lichidului și mai puțin de moleculele din mediul învecinat (fie el vid, aer sau un alt lichid). Astfel, toate moleculele de la suprafață sunt supuse unei forțe rezultante de atracție moleculară îndreptate spre interior, echilibrată în celălalt sens doar de rezistența la compresie a lichidului, ceea ce înseamnă o forță rezultantă nulă. Există, însă, o forță ce determină diminuarea suprafeței libere a lichidului, și în acest sens, suprafața unui lichid se aseamănă cu o membrană elastică. Din cauza aceasta, sub  acțiunea forțelor moleculare din partea masei de lichid, suprafața liberă a lichidului tinde să ia forma ce corespunde celei mai mici suprafețe locale.Din alt punct de vedere, se constată că o moleculă în contact cu o altă moleculă vecină este într-o stare de energie mai mică decât dacă nu ar fi în contact cu acea a doua moleculă. Moleculele interioare au toate numărul maxim de vecini pe care îl pot avea. Dar moleculele de la margine au mai puțini vecini decât cele interioare și deci sunt într-o stare de energie mai mare. Pentru ca lichidul să-și minimizeze starea energetică, el trebuie să minimizeze numărul de molecule de la margine și deci să-și minimizeze aria suprafeței.Ca rezultat al minimizării ariei, suprafața unui lichid va prelua forma cea mai uniformă pe care o poate avea (demonstrația matematică a faptului că formele „uniforme” minimizează aria suprafeței se bazează pe ecuația Euler–Lagrange). Cum orice curbură a formei suprafeței duce la mărirea ariei, va rezulta și o energie mai mare. În consecință, suprafața va împinge înapoi înspre orice curbură în același fel în care o minge împinsă la deal va împinge înapoi pentru a-și minimiza energia potențială gravitațională.
Formarea de picături de apă pe suprafața caroseriei ceruite a unui automobil. Apa are aderență slabă cu ceara și puternică cu ea însăși, și astfel apa se adună în picături. Tensiunea superficială le dă o formă cvasisferică, fiindcă sfera are cel mai mic raport între aria suprafeței și volum
Formarea de picături are loc atunci când o masă de lichid este întinsă. Animația arată apa care aderă la gura robinetului și care câștigă în masă până când greutatea ei crește dincolo de punctul în care tensiunea superficială nu o mai poate ține legată de robinet. După aceea, ea se separă și tensiunea superficială formează picătura sferică. Dacă din robinet ar fi curs un flux continuu de apă, acesta s-ar fi dezmembrat în picături pe parcursul căderii. Gravitația întinde fluxul de apă, după care tensiunea superficială îl strânge în sfere.
Plutirea de obiecte mai dense ca apa are loc când obiectul nu se umezește și greutatea sa este suficient de mică pentru a fi contrabalansată de forțele ce rezultă din tensiunea superficială.
Separarea uleiului de apă este cauzată de o diferență între tensiunile superficiale ale lichidelor diferite.
Lacrimile de vin reprezintă formarea de picături și curgeri pe marginea unui pahar ce conține o băutură alcoolică. Cauzele sale se regăsesc în interacțiunile complexe dintre tensiunile superficiale diferite între apă și etanol.Tensiunea superficială apare și în alte fenomene comune, mai ales când se folosesc unele substanțe care o reduc:
Baloanele de săpun au suprafețe foarte mari cu volum foarte mic. Baloanele de apă pură sunt instabile. Adăugarea de surfactanți, însă, poate avea efect stabilizator asupra baloanelor (efectul Marangoni). Surfactanții reduc tensiunea superficială a apei de cel puțin trei ori.
Emulsiile sunt un tip de soluție în care joacă un rol și tensiunea superficială. Mici fragmente de ulei suspendate în apă pură se adună spontan în mase mult mai mari. Dar prezența unui surfactant duce la scăderea tensiunii superficiale, care permite stabilitatea micilor picături de ulei în masa apei (sau viceversa).
Dintre toate corpurile geometrice, forma sferică posedă, la un volum determinat, cea mai mică arie. Din acest motiv, schimbarea formei nesferice ale unei mase determinate de lichid într-o formă sferică, atrage după sine micșorarea ariei suprafeței de delimitare a lichidului de mediul înconjurător. Prin urmare, efectul forțelor presiunii moleculare, sub influența cărora lichidul ia forma sferică, este analoagă acțiunii care ar apărea dacă suprafața lichidului ar reprezenta o membrană elastică ce tinde să se contracte (strângă) Fenomenele fizice determinate de existența presiunii moleculare se pot explica prin aplicarea modelului unei astfel de  membrane superficiale care delimitează volumul lichidului studiat, de mediul său înconjurător.Pentru menținerea unei membrane întinsă în echilibru static, la marginea ei trebuie să existe o forță F, tangentă la suprafața lichidului și normală la marginea suprafeței; forța aceasta se numește forță de tensiune superficială. Acestă forță este direct proporțională cu lungimea l a marginii membranei de lichid; pentru a scrie expresia matematică a forței de tensiune superficială se introduce un coeficient de proporționalitate, numit coeficientul de tensiune superficială, reprezentat prin simbolul  σ și care depinde de natura lichidului. Dependența forței de tensiune superficială de lungime se exprimă prin formula: 
   . Coeficientul tensiunii superficiale este definit ca fiind forța pe unitatea de lungime, unde forța este paralelă cu suprafața, dar perpendiculară pe direcția lungimii. Din expresia forței de tensiune se poate scrie formula de definiție a coeficientului de tensiune superficială:
   este numeric egal cu forța aplicată pe unitatea de lungime a marginii suprafeței membranei de lichid.Un mod intuitiv de a înțelege dependența forței de lungime este exemplul dat de o peliculă plană de săpun delimitată de o buclă de ață întinsă, de lungime l. Ața va fi trasă spre interiorul peliculei (membranei) de o forță egală cu 2
  L (factorul numeric 2 apare din cauză că pelicula de săpun are două fețe, și deci două suprafețe, astfel încât ața se „racordează” de două ori la membrană). Tensiunea superficială are deci dimensiune de forță pe unitate de lungime. În Sistemul Internațional unitatea sa este newtonul pe metru, dar în cgs unitatea sa este dina pe cm. O dină/cm corespunde la 0,001 N/m.
O definiție echivalentă pentru coeficientul de tensiune superficială, utilă în termodinamică, este lucrul mecanic efectuat pe unitatea de suprafață. Astfel, pentru a crește aria suprafeței libere a unei mase de lichid cu o cantitate, ΔA, este necesară o cantitate de lucru mecanic 
  ΔA. Acest lucru mecanic se transformă în energie potențială. Cum sistemele mecanice izolate încearcă să găsească o stare de energie potențială minimă, potrivit principiului minimei acțiuni, o picătură liberă de lichid preia în mod natural o formă sferică, formă de suprafață minimă pentru un volum dat.
Pentru deducerea relației corecte dintre energia membranei, variația ariei și coeficientul de tensiune superficială se consideră o membrană de lichid dreptunghiulară întinsă pe un cadru rigid de înălțime l, având una din înălțimi (o latură) mobilă și de masă neglijabilă (vezi figura din dreapta). În vederea determinării lucrului mecanic necesar pentru a mări aria membranei superficiale de lichid cu o cantitate ΔA, se  deplasează prin translație latura mobilă a membranei pe o distanță ΔS sub acțiunea unei forțe externe F. Procesul de întindere a membranei este unul cvasistatic, de aceea, această forță este permanent în echilibru cu rezultanta forțelor de tensiune superficială care se opun deplasării spre dreapta. În aceste condiții, lucrul mecanic efectuat de către forța F împotriva forțelor de tensiune superficială este 
  ; din aceste două relații rezultă expresia lucrului mecanic corespunzător creșterii ariei membranei:
Lucrul mecanic efectuat asupra membranei contribuie la creșterea energiei potențiale a membranei, adică 
Relație din care se scrie o a doua definiție pentru coeficientul de tensiune superficială:
Energia potențială E este fracțiunea din energia internă a membranei care pe parcursul unei transformări izoterme poate fi transformat în lucru mecanic. În termodinamică această parte a energiei se numește energie liberă (generalizat: potențialul Gibbs). Ultima relație dă definiția fizică a coeficientului 
  , și anume: coeficientul de tensiune superficială este numeric egal cu variația energiei libere a membranei superficiale raportat la variația ariei acestei membrane.
Adică dimensiunea fizică a coeficientului de tensiune superficială este masa  ori timpul la puterea minus doi.
forța se măsoară în N iar lungimea în m, rezultă că unitatea de măsură pentru coeficientul tensiunii superficiale în SI este:
Adică: unitatea de măsură a tensiunii superficiale în SI este newon pe metru sau newton ori metru la puterea minus unu. În sistemul cgs ea se măsoară în dyn pe centimetru sau dyn ori centimetru la puterea minus unu.
În consecință tensiunea superficială poate fi măsurată în SI și ca jouli pe metru pătrat și în cgs ca ergi pe cm2.Echivalența energiei pe unitate de suprafață cu forța pe unitatea de lungime se poate demonstra prin analiză dimensională. Prin egalarea celor două expresii ale coeficientului de tensiune superficială rezultă relațiile:
În imaginea animată din dreapta este prezentat un experiment simplu care demonstrează acțiunea tensiunii superficiale asupra membranelor de lichid. O peliculă subțire de soluție apoasă de săpun este întinsă pe „buza” unui pahar, între două puncte diametral opuse ale marginii paharului se află legat un fir textil ușor care are o formă oarecare. Inițial, forma firului este stabilă datorită faptului că forțele de tensiune superficială care acționează de o parte și alta sunt în echilibru. În momentul în care experimentatorul „sparge” pelicula din partea de jos, forțele de tensiune superficială acționează unilateral numai din partea de sus, reducând aria peliculei rămase la minimum iar firul textil este întins, luând o formă curbă corespunzătoare ariei minime. Configurația finală, de „semilună”, a ansamblului peliculă-fir corespunde celei mai coborâte valori a energiei potențiale.
Cele două  insecte care se împerechează utilizează tensiunea superficială pentru a sta pe suprafața apei. Suprafața liberă a apei se comportă ca o membrană elastică: picioarele insectelor, în contact cu suprafața apei, determină îndoirea acesteia, crescându-i aria. Aceasta reprezintă o creștere a energiei potențiale datorită tensiunii superficiale care apare în regiunea deformată a apei egală cu scăderea de energie potențială rezultată din coborârea centrului de masă al insectelor; prin aceasta se realizează un echilibru energetic în sensul că variația energiei ansamblului insecte-peliculă de apă este nulă. Fenomenul se poate explica și din punct de vedere static, prin echilibrarea forței de greutate ale celor două insecte de rezultanta forțelor de tensiune superficială ce acționează din partea peliculei de apă deformată asupra picioarelor insectelor
Dacă nu acționează nicio forță normală asupra suprafeței aflată sub acțiunea  tensiunii, ea trebuie să rămână plană. Dar dacă presiunea de o parte a suprafeței diferă de cea de partea cealaltă, diferența de presiune înmulțită cu aria are ca rezultantă o forță normală. Pentru ca forțele de tensiune superficiale să anuleze forța normală dată de presiune, suprafața trebuie să fie curbată. Diagrama arată cum curbura unui element de suprafață duce la o componentă netă a forțelor de tensiune, normală pe centrul elementului de suprafață. Starea de echilibru care se realizează este descrisă de ecuația  ecuația Young–Laplace:
   sunt razele de curbură după fiecare axă paralelă cu suprafața.Cantitatea din paranteza din partea dreaptă a ecuației este de fapt dublul curburii medii a suprafeței (în funcție de normalizare).
Soluțiile acestei ecuații determină forma picăturilor de apă, petelor, meniscurilor, baloanelor de săpun și ale tuturor celorlalte forme determinate de acțiunea  tensiunii superficiale (cum ar fi forma urmelor insectelor pe suprafața apei).
Tabelul de mai jos arată cum crește presiunea internă a picăturii de apă cu scăderea razei. Pentru picături nu foarte mici efectul este neglijabil, dar diferența de presiune devine enormă atunci când picăturile ajung la dimensiuni moleculare.
Pentru a găsi forma suprafeței minimale pentru pelicula limitată de un cadru cu o geometrie arbitrară folosind doar mijloace matematice, se impune rezolvarea unui sistem de ecuații diferențiale cuplate, supuse condițiilor la frontieră, care este un calcul dificil. Realizând respectivul cadru din sârmă și scufundându-l într-o soluție de săpun, între tronsoanele cadrului se va forma o peliculă de suprafață aproximativ minimală (cea exactă doar în imponderabilitate) în câteva secunde. Fără a efectua niciun calcul, pelicula ajunge singură la soluția unei minimizări complexe.Motivul pentru aceasta este acela că diferența de presiune de-a lungul unei interfețe fluide este proporțională cu curbura medie, după cum arată ecuația Young-Laplace. Pentru o peliculă de săpun deschisă, diferența de presiune este zero, și deci curbura medie este și ea zero, iar suprafețele minimale au ca proprietate nulitatea curburii medii.
Cum niciun lichid nu poate exista într-un vid perfect perioade lungi de timp din cauza evaporării rapide, suprafața oricărui lichid este o interfață între acel lichid și un alt mediu. Suprafața unui lac, de exemplu, este o interfață între apa din lac și aer. Atunci, tensiunea superficială nu este doar o proprietate a lichidului, ci o proprietate a interfeței lichidului cu un alt mediu. Dacă un lichid este într-un recipient, atunci în afara interfeței lichid/aer la suprafața de sus, există și o interfață între lichid și pereții recipientului. Tensiunea superficială între lichid și aer este de regulă mai mare decât tensiunea superficială de la contactul cu pereții recipientului. Și acolo unde se întâlnesc două suprafețe, geometria lor trebuie să fie în așa fel ca toate forțele să fie în echilibru.
  , care este unghiul pe care tangenta la suprafață îl face cu suprafața solidă. Diagrama din dreapta prezintă două exemple. Forțele de tensiune sunt prezentate pentru interfața lichid-aer, interfața lichid-solid și interfața solid-aer. În exemplul din stânga, diferența dintre tensiunile superficiale lichid-solid și solid-aer, 
    {\displaystyle \scriptstyle \sigma _{\mathrm {ls} }-\sigma _{\mathrm {sa} }}
    {\displaystyle \sigma _{\mathrm {la} }\ >\ \sigma _{\mathrm {ls} }-\sigma _{\mathrm {sa} }\ >\ 0}
  În diagramă, atât forțele verticale cât și cele orizontale trebuie să se anuleze exact în punctul de contact. Componenta orizontală a lui 
    {\displaystyle f_{\mathrm {ls} }-f_{\mathrm {sa} }\ =\ -f_{\mathrm {la} }\cos \theta }
  Întrucât forțele sunt direct proporționale cu tensiunile superficiale respective, avem și:
    {\displaystyle \sigma _{\mathrm {ls} }-\sigma _{\mathrm {sa} }\ =\ -\sigma _{\mathrm {la} }\cos \theta }
   este unghiul de contact, unde un menisc concav are unghi de racordare mai mic de 90° iar un menisc convex are unghi de racordare mai mare de 90°.Aceasta înseamnă că deși diferența dintre tensiunile superficiale lichid-solid și solid-aer, 
    {\displaystyle \scriptstyle \sigma _{\mathrm {ls} }-\sigma _{\mathrm {sa} }}
  , este dificil de măsurat direct, ea poate fi calculată cu ușurință pe baza unghiului de racordare, 
  .Aceeași relație există și în diagrama din dreapta. Dar în acest caz se vede că deoarece unghiul de racordare este mai mic de 90°, diferența de tensiune superficială lichid-solid/solid-aer trebuie să fie negativă:
În cazul particular al unghiului de racordare al unei interfețe apă-argint la care unghiul de racordare este egal cu 90°, diferența de tensiune superficială lichid-solid/solid-aer este exact zero.
Un alt caz particular îl reprezintă unghiul de racordare de exact 180°. Apa împreună cu un teflon special pregătit se apropie de această valoare. Unghiul de racordare de 180° se realizează când tensiunea superficială lichid-solid este exact egală cu tensiunea superficială lichid-aer.
Întrucât tensiunea superficială are numeroase efecte, există mai multe căi de a o măsura. Metoda optimă depinde de natura lichidului măsurat, de condițiile în care se măsoară tensiunea și de stabilitatea suprafeței la deformare.
Metoda inelului du Noüy: Metoda tradițională utilizată pentru măsurarea tensiunii superficiale sau interfaciale. Proprietățile suprafeței legate de umezire au o influență restrânsă asupra acestei tehnici. Se măsoară forța maximă exercitată de suprafață asupra inelului.O versiune minimizată a metodei Du Noüy utilizează un ac metalic cu diametru mic în loc de inel, în combinație cu o microbalanță de mare sensibilitate pentru măsurarea forței maxime. Avantajul acestei metode este acela că se pot măsura volume foarte mici (până la ordinul zecilor de microlitri) cu foarte mare precizie, fără a trebui să se efectueze corecții pentru flotabilitate (pentru un ac cu geometria corectă). În plus, măsurarea se poate efectua foarte rapid, în minim 20 de secunde.
Metoda plăcilor Wilhelmy: O metodă universală potrivită pentru măsurarea tensiunii superficiale pe intervale de timp lungi. O placă verticală de perimetru cunoscut se atașează la o balanță, și se mășoară forța datorată umezirii.
Metoda rotației picăturii: Această tehnică este ideală pentru măsurarea tensiunilor interfaciale mici. Se măsoară diametrul unei picături într-o fază grea în timp ce ambele se rotesc.
Metoda picăturii: Prin această tehnică se pot măsura tensiunea superficială și cea interfacială, chiar la temperaturi și presiuni ridicate. Geometria unei picături se analizează optic.
Metoda lui Jaeger: O tehnică de măsurare pentru determinarea tensiunii superficiale la durate de rezistență mici ale suprafețelor. Se măsoară presiunea minimă pe fiecare balon.
Metoda volumului picăturii: O metodă pentru determinarea tensiunii interfaciale ca funcție de vârsta interfeței. Un lichid cu o densitate este pompat într-un al doilea lichid cu o densitate diferită și se măsoară timpul între formarea picăturilor.
Metoda creșterii în tub capilar: Capătul unui tub capilar este scufundat într-o soluție. Înălțimea până la care urcă soluția în interiorul tubului capilar este legată de tensiunea superficială prin ecuația discutată mai jos.
Metoda stalagmometrică: O metodă ce constă în cântărirea șî analizarea unei picături de lichid.
Metoda picăturii legate: O metodă de determinare a tensiunii superficiale și a densității prin plasarea unei picături pe un substrat și măsurarea unghiului de contact.
Metoda cu cerneală de test: O metodă de măsurare a tensiunii superficiale a substratelor folosind cerneală de test și interpretând reacția cernelii. Vezi video.
Un barometru cu mercur constă dintr-un tub vertical de sticlă de aproximativ 1 cm diametru umplut parțial cu mercur, și cu vid (denumit vid Toricelli) în volumul neumplut (vezi diagrama din dreapta). Nivelul mercurului din centrul tubului este mai înalt decât la margini, suprafața superioară a mercurului fiind în formă de dom. Centrul de masă al întregii coloane de mercur ar fi puțin mai jos dacă mercurul ar fi plat de-a lungul secțiunii transversale a tubului, dar forma de dom dă o arie a suprafeței puțin mai mică întregii mase de mercur. Din nou, cele două efecte se combină pentru a minimiza energia potențială totală. O astfel de formă a suprafeței se numește menisc convex.
Motivul pentru care se consideră aria suprafeței întregii mase de mercur, inclusiv porțiunea care se află în contact cu sticla, este că mercurul nu aderă deloc la sticlă. Astfel, tensiunea superficială a mercurului acționează asupra suprafeței sale totale, inclusiv a celei aflate în contact cu sticla. Dacă în loc de sticlă tubul ar fi fost din cupru, situația ar fi fost foarte diferită. Mercurul aderă cu agresivitate la cupru. Deci într-un tub de cupru, nivelul mercurului în centrul tubului va fi mai mic decât pe margini (ar prezenta menisc concav). Într-o situație în care lichidul aderă la pereții recipientului, se consideră că partea suprafeței fluidului care se află în contact cu recipientul are tensiune superficială negativă. Fluidul atunci încearcă să maximizeze aria suprafeței de contact. Deci în acest caz creșterea ariei de contact cu recipientul reduce energia potențială în loc să o mărească. Această scădere este suficientă pentru a compensa creșterea de energie potențială asociată cu ridicarea fluidului în apropierea pereților recipientului.
Dacă un tub este suficient de îngust și adeziunea lichidului la pereții săi este suficient de mare, tensiunea superficială poate trage lichidul în sus pe tub, într-un fenomen denumit capilaritate. Înălțimea coloanei ridicate este dată de relația:
    {\displaystyle h\ =\ {\frac {2\sigma _{\mathrm {la} }\cos \theta }{\rho gr}}}
   este mai mare de 90°, cum este cazul mercurului într-un recipient de sticlă, lichidul va coborî în tub, în loc să urce.
Turnarea de mercur pe un geam orizontal plat are ca efect formarea unei pete de grosime vizibilă. (Nu încercați decât în condiții de asigurare a protecției antitoxice. Vaporii de mercur sunt extrem de toxici!) Pata se va împrăștia doar până în punctul în care are o grosime de puțin sub un centimetru. Și aceasta se datorează acțiunii tensiunii superficiale puternice a mercurului. Masa lichidului se aplatizează deoarece astfel mare parte din mercur este adusă la un nivel energetic cât de jos posibil. Dar tensiunea superficială, în același timp, acționează spre a reduce suprafața totală. Rezultă o stare de echilibru: o pată cu o grosime aproape fixă.
Aceeași demonstrație se poate face și cu apa, dar numai pe o suprafață la care apa nu aderă, ca de exemplu ceara. Apa turnată pe o suprafață ceruită, netedă și curată se va comporta similar mercurului turnat pe geam.
Grosimea petei de lichid pe o suprafață al cărui unghi de contact este de 180° este dată de:
În realitate, grosimea petelor va fi puțin mai mică decât cea prezisă de formula de mai sus, deoarece foarte puține suprafețe au unghi de racordare de 180° cu vreun lichid. Când unghiul de racordare este mai mic de 180°, grosimea este dată de expresia:
    {\displaystyle h\ =\ {\sqrt {\frac {2\sigma _{\mathrm {la} }\left(1-\cos \theta \right)}{g\rho }}}.}
    {\displaystyle \scriptstyle \sigma _{\mathrm {Hg} }\ =\ 487\ \mathrm {\frac {dyn}{cm}} }
    {\displaystyle \scriptstyle \rho _{\mathrm {Hg} }\ =\ 13.5\ \mathrm {\frac {g}{cm^{3}}} }
    {\displaystyle \scriptstyle \sigma _{\mathrm {H_{2}O} }\ =\ 72\ \mathrm {\frac {dyn}{cm}} }
    {\displaystyle \scriptstyle \rho _{\mathrm {H_{2}O} }\ =1.0\ \mathrm {\frac {g}{cm^{3}}} }
Formula prezice și că atunci când unghiul de racordare este aproape de 0°, lichidul se va împrăștia într-un strat foarte subțire pe toată suprafața. O astfel de suprafață se numește perfect umectabilă de lichid.
În viața de zi cu zi, se poate observa că un jet de apă ce iese dintr-un robinet se dezintegrează în picături, indiferent cât de lin curgea el inițial. Aceasta se datorează unui fenomen denumit instabilitatea Plateau–Rayleigh, care este, în întregime, o consecință a efectelor tensiunii superficiale.
Explicația acestei instabilități începe cu existența unor mici perturbații în jet. Acestea sunt prezente întotdeauna, indiferent cât de laminară este curgerea lichidului. Dacă perturbațiile sunt dezvoltate în componente sinusoidale, se observă că unele componente se amplifică în timp, în timp ce altele se atenuează în timp. Dintre cele care se amplifică, unele cresc mai rapid ca altele. Dacă o componentă se atenuează sau se amplifică, și cât de rapid crește ea depinde de numărul său de undă (o măsură a numărului de maxime și minime pe centimetru) și de raza jetului cilindric inițial.
După cum s-a arătat mai sus, lucrul mecanic elementar necesar creșterii unei suprafețe cu un element de arie 
  . Deci la temperatură și presiune constantă, coeficientul de tensiune superficială este egală cu energia liberă Gibbs pe aria suprafeței:
    {\displaystyle \sigma =\left({\frac {\partial G}{\partial A}}\right)_{T,P,n}}
Legile termodinamicii impun ca orice scimbare spontană de stare să fie însoțită de o scădere a energiei libere Gibbs.
De aici rezultă motivul pentru care scăderea ariei suprafeței unei mase de lichid este întotdeauna spontană (
  ), dacă nu este însoțită de alte schimbări energetice. Deci, pentru a crește aria suprafeței, trebuie să se adauge o anumită cantitate de energie.
   este entropia. De aici și din faptul că tensiunea superficială este energia liberă Gibbs pe aria suprafeței, se poate obține următoarea expresie pentru entropia pe unitatea de arie:
    {\displaystyle \left({\frac {\partial \sigma }{\partial T}}\right)_{A,P}=-S^{A}}
  Ecuația lui Kelvin pentru suprafețe rezultă din rearanjarea ecuației de mai sus. Ea afirmă că entalpia suprafeței sau energia suprafeței depind ambele de coeficientul de tensiune superficială și de derivata ei în raport cu temperatura la presiune constantă prin relația:
    {\displaystyle H^{A}\ =\ \sigma -T\left({\frac {\partial \sigma }{\partial T}}\right)_{P}}
Presiunea din interiorul unui balon de săpun ideal (cu o singură suprafață) poate fi calculată din considerațiile termodinamice privind energia liberă. La temperatură și număr de particule constante, 
   ,care este echivalent cu ecuația Young-Laplace  când Rx = Ry. Pentru baloane de săpun reale, presiunea se dublează din cauza prezenței a două interfețe, una interioară și alta exterioară.
Coeficientul de tensiune superficială depinde de temperatură. Din acest motiv, când se exprimă o anume valoare a tensiunii superficiale a unei suprafețe de contact, trebuie specificată explicit și temperatura. Tendința generală este ca tensiunea superficială să scadă cu creșterea temperaturii, ajungând la o valoare de 0 la temperatura critică. Există doar unele ecuații empirice care fac legătura între tensiunea superficială și temperatură:
  Aici V este volumul molar al substanței, TC este temperatura critică și k este o constantă valabilă pentru aproape toate substanțele. O valoare tipică este k = 2.1 x 10−7. [J K−1 mol-2/3]  Pentru apă, se poate folosi și V = 18 ml/mol și TC = 374 °C.
  unde diferența de temperatură de 6 kelvini face formula să corespundă mai bine realității la temperaturi joase.
   este o constantă a fiecărui lichid și n este un factor empiric, a cărui valoare este 11/9 pentru lichidele organice. Această ecuație a fost propusă și de van der Waals, care a propus și ca 
   este Presiunea critică a lichidului (deși experimentele ulterioare au relevat că 
   variază puțin de la un lichid la altul).Atât Guggenheim-Katayama cât și Eötvös țin cont de faptul că valoarea coeficientului de tensiune superficială atinge 0 la temperatura critică, pe când teoria lui Ramsay și Shields nu e valabilă la acest punct extrem.
Solvații pot avea efecte asupra tensiunii superficiale în funcție de structura lor:
Scăderea tensiunii superficiale până la un punct dincolo de care nu mai au niciun efect, cum este cazul surfactanțilorCeea ce complică acest efect este faptul că un solvat poate exista în concentrații diferite la suprafață și în masa soluției. Această diferență variază de la un amestec solvat/solvent la altul.
    {\displaystyle \Gamma \ =\ -{\frac {1}{RT}}\left({\frac {\partial \sigma }{\partial \ln C}}\right)_{T,P}}
   se numește concentrația superficială, și reprezintă excesul de solvat pe unitatea de arie a suprafeței supra cât solvat ar fi prezent dacă concentrația s-ar păstra aceeași ca și în masa soluției. Unitatea de măsură este mol/m2
   este temperaturaIzoterma Gibbs se bazează pe unele ipoteze simplificatoare, deci ea poate fi aplicată doar în soluții ideale (foarte diluate) cu doi compuși.
Ecuația Clausius-Clapeyron conduce la o altă ecuație atribuită și ea lui Kelvin și care explică de ce, din cauza tensiunii superficiale, presiunea vaporilor pentru picături mici de lichid în suspensie este mai mare decât presiunea standard a vaporilor aceluiași lichid când suprafața de contact este plană, adică atunci când un lichid formează picături mici, concentrația de echilibru a vaporilor săi în mediu este mai mare. Aceasta se întâmplă fiindcă presiunea din interiorul picăturii este mai mare decât cea din afara ei.
   este presiunea standard a vaporilor pentru lichidul respectiv la presiunea și temperatura respective.
Efectul explică suprasaturația vaporilor. În absența punctelor de nucleație, trebuie să se formeze mici picături înainte ca ele să evolueze în picături mai mari. Aceasta necesită o presiune a vaporilor de multe ori mai mare decât presiunea vaporilor în punctul tranziției de fază.Această ecuație este folosită și în chimia catalizatorilor pentru a evalua mezoporozitatea solidelor.Acest efect poate fi văzut în termeni de număr mediu de vecini moleculari ai moleculelor de la suprafață (vezi diagramă).
Tabelul următor prezintă câteva valori calculate pentru acest efect în cazul apei la diferite dimensiuni ale picăturilor:
Efectul devine mai clar pentru picături de dimensiune foarte mică, întrucât pe o rază de 1 nm se află aproximativ 100 de molecule, cantitate suficient de mică pentru a impune o analiză cuantică.
M.-I. Sălăjan, A. Mocanu, M. Tomoaia-Cotișel, Progrese în termodinamica, hidrodinamica și biofizica straturilor subțiri, Presa Universitară Clujeană, 2004
Dima, Ion și alții: Dicționar de fizică, Editura enciclopedică română, București, 1980, (pag.46-47, 448-449)
Florea, J. și Panaitescu, V.: Mecanica Fluidelor, Editura didactică și pedagogică, București, 1986, capitolul I: Statica fluidelor, (pag.34-45)
Friș, S.E. și Timoreva, A.V. : Curs de Fizică Generală, vol. I. (traducere din limba rusă) Editura Tehnică, București, 1964, capitolul IX: Fenomene moleculare în lichide (pag.389-407)
Iacob, Caius și alții: Dicționar de mecanică, Editura științifică și enciclopedică, București, 1980, (pag.59,285,461-462)
Murgulescu, I.G  și Segal, E.: Introducere în chimia fizică, vol.II.1, Teoria molecular cinetică a materiei, Editura Academiei RSR, București, 1979, secțiunea a V-a: Starea Lichidă, capitolul XXVIII: Proprietăți de echilibru, (pag.723-739)
ebooks.unibuc.ro: Determinarea tensiunii superficiale a unui lichid prin metoda presiunii maxime in bula si variatia ei cu temperatura
ebooks.unibuc.ro: Determinarea tensiunii superficiale a unui lichid prin metoda stalagmometrică
Calculul tensiunii superficiale în funcție de temperatură pentru unii compuși comuni
The Bubble Wall (slideshow audio de la National High Magnetic Field Laboratory în care se explică coeziunea, tensiunea superficială și legăturile de hidrogen)
Teoria numerelor (sau aritmetică / aritmetică superioara în uz mai vechi) este o ramură a matematicii pure dedicată în primul rând studiului numerelor întregi. Matematicianul german Carl Friedrich Gauss (1777-1855) a spus: "Matematica este regina științelor și teoria numerelor este regina matematicii." [1] Teoreticienii care se ocupă de teoria numerelor studiază numerele prime, precum și proprietățile obiectelor realizate din numere întregi (de exemplu, numere raționale) sau definite ca generalizări ale numerelor întregi (de exemplu, numere întregi algebrice).
Numerele întregi pot fi luate fie ca atare, fie ca soluții la ecuații (geometrie diofantină). Întrebările din teoria numerelor sunt deseori înțelese cel mai bine prin studiul obiectelor analitice (de exemplu, Funcția zeta Riemann☁) care codifică proprietățile numerelor întregi, prime sau altor obiecte teoretice numerice (teoria numerelor analitice). Se pot studia, de asemenea, numere reale raportate la numerele raționale, de exemplu, aproximate de acestea din urmă (aproximare diofantină).
Termenul mai vechi pentru teoria numerelor este aritmetică. La începutul secolului al XX-lea, el a fost înlocuit de "teoria numerelor" (Cuvântul "aritmetică" este folosit de publicul larg pentru a însemna "calcule elementare", și-a dobândit și alte semnificații în logica matematică, în aritmetica Peano și în informatică, ca și în aritmetica numerelor în virgulă flotantă). Utilizarea termenului aritmetică pentru teoria numerelor a recâștigat un anumit nivel în a doua jumătate a secolului XX, probabil datorită influenței franceze. De cele mai multe ori, aritmetica este preferată ca un adjectiv la numărul-teoretic.
Relativitatea generală sau teoria relativității generale este teoria geometrică a gravitației, publicată de Albert Einstein în 1916. Ea constituie descrierea  gravitației în fizica modernă, unifică teoria relativității restrânse cu legea gravitației universale a lui Newton, și descrie gravitația ca o proprietate a geometriei spațiului și timpului (spațiu-timp). În particular, curbura spațiu-timp este legată direct de masa-energia și impulsul materiei, respectiv  a radiației. Relația fundamentală a teoriei relativității generale este dată de ecuațiile de câmp ale lui Einstein, un sistem de ecuații cu derivate parțiale.
Predicțiile relativității generale diferă semnificativ de cele ale fizicii clasice, mai ales în ce privește trecerea timpului, geometria spațiului, mișcarea corpurilor în cădere liberă, și propagarea luminii. Exemple de astfel de diferențe sunt dilatarea temporală gravitațională, deplasarea spre roșu gravitațională a luminii, și întârzierea gravitațională. Previziunile relativității generale au fost confirmate de observațiile  empirice efectuate în  toate domeniile științelor experimentale. Deși relativitatea generală nu este singura teorie relativistă a gravitației, ea reprezintă cea mai simplă teorie în acord cu datele experimentale. Totuși, teoria nu oferă răspuns la câteva dileme teoretice, cea mai fundamentală dintre acestea fiind modalitatea în care se poate unifica teoria gravitației generale cu legile mecanicii cuantice, care să conducă la o teorie completă și consistentă cu ea însăși a gravitației cuantice.
Teoria lui Einstein are implicații astrofizice importante. Din ea decurge posibilitatea existenței găurilor negre — regiuni ale Universului în care spațiul și timpul sunt distorsionate într-o măsură atât de pronunțată, încât nimic, nici măcar lumina, nu mai pot emerge de acolo — ca stare finală a evoluției stelelor masive. Există indicii că astfel de găuri negre stelare, precum și alte tipuri mai masive de găuri negre, sunt răspunzătoare pentru radiațiile intense emise de unele tipuri de obiecte astronomice, cum ar fi nucleele galactice active sau microquasarii. Curbura traiectoriei luminii sub efectul gravitației conduce la apariția efectului de lentilă gravitațională, prin care imaginile obiectelor cosmice aflate în spatele lentilei sunt distorsionate sau uneori chiar multiplicate. Relativitatea generală prezice existența undelor gravitaționale, care au fost măsurate indirect. O măsurare directă a acestora este scopul mai multor proiecte, între care și LIGO. În plus, relativitatea generală stă la baza modelelor cosmologice actuale ale unui univers în expansiune.
Curând după publicarea în 1905 a teoriei relativității restrânse, Einstein a început să se gândească la cum ar putea fi inclusă gravitația în noul context al mecanicii relativiste. Reflecțiile sale l-au condus de la un simplu experiment imaginar, care implica un observator în cădere liberă la principiul de echivalență (legile fizicii pentru un observator în cădere liberă sunt cele ale relativității restrânse) și de acolo la o teorie în care gravitația este descrisă într-un limbaj geometric pur: de la explorarea unor consecințe ale principiului de echivalență cum ar fi influența gravitației și accelerației asupra propagării luminii, publicată în 1907 până la principalele lucrări din anii 1911—1915, cu constatarea rolului geometriei diferențiale (cu ajutorul fostului său coleg de facultate Marcel Grossmann) și o lungă căutare, cu multe ocolișuri și porniri pe piste false, a ecuațiilor de câmp care leagă geometria cu conținutul de masă-energie al spațiu-timpului. În noiembrie 1915, aceste eforturi au culminat cu prezentarea de către Einstein la Academia Prusacă de Științe a ecuațiilor lui Einstein, care descriu corect modul în care cantitatea de materie prezentă într-o regiune a spațiului fizic determină geometria spațiului și timpului.Încă din 1916, Schwarzschild a găsit o soluție a ecuațiilor de câmp ale lui Einstein, soluție cunoscută astăzi după numele acestuia, descriind o stare extremă a materiei, cunoscută sub numele de gaură neagră. În același an au fost făcuți primii pași către generalizarea soluției acestor ecuații, prin extinderea lor la obiecte încărcate electric, rezultând soluția Reissner-Nordström. În 1917, Einstein și-a aplicat teoria asupra universului în ansamblu. Totuși, în acord cu concepțiile unanim acceptate ale vremii, el a descris un univers static, pentru aceasta adăugând la ecuațiile originale un nou parametru, constanta cosmologică.
Când, în 1929, datorată lucrărilor lui Hubble și ale altora, a devenit clar că universul se extinde (și astfel este mai bine descris de soluțiile cosmologice cu extindere găsite de Friedmann în 1922), Lemaître a formulat prima versiune a modelelor big bang.De-a lungul acestei perioade, relativitatea generală a rămas oarecum o curiozitate printre teoriile fizicii. Au existat dovezi că era preferabilă în raport cu descrierea anterioară a gravitației, cea datorată lui Newton: Einstein însuși arătase în 1915 că precesia periheliului planetei Mercur, inexplicabilă până la acea dată prin considerente de mecanică newtoniană, poate fi explicată prin noua sa teorie O expediție din 1919, condusă de Eddington, care avea scopul de a face măsurători de mare precizie asupra paralaxei stelelor îndepărtate cu ocazia unei eclipse solare totale, a reușit să pună în evidență prin măsurători directe fenomenul curbării razelor luminoase, atunci când ele trec în vecinătatea Soarelui, în perfectă concordanță cu predicțiile relativității generale  (aducându-i imediat lui Einstein o faimă mondială). În ciuda acestor confirmări timpurii, teoria a devenit o componentă importantă și unanim acceptată din cadrul fizicii teoretice și astrofizicii abia în perioada dintre 1960 și 1975, cunoscută astăzi ca Epoca de aur a relativității generale, devenind baza teoretică a existenței și descrierii găurilor negre, făcând posibilă și clarificarea deplină a aplicațiilor astrofizice ale acestora (quasari). În același timp, măsurători din ce în ce mai precise efectuate asupra sistemului solar au confirmat puterea de predicție a teoriei, iar cosmologia relativistă a devenit verificabilă prin teste direct observabile.
Relativitatea generală se înțelege cel mai bine prin analiza asemănărilor și deosebirilor față de fizica clasică. Primul pas îl constituie conștientizarea faptului că mecanica clasică și legea gravitației a lui Newton admit o descriere geometrică. Unificarea acestei descrieri cu legile relativității restrânse conduc pe cale euristică la construcția  teoriei relativității generalizate.
La baza mecanicii clasice se află ideea că mișcarea unui corp poate fi descrisă ca o combinație de mișcare liberă (sau inerțială), și deviații de la această mișcare liberă.  Deviațiile sunt cauzate de forțe externe, care acționează asupra unui corp în conformitate cu  legea a doua a lui Newton, care afirmă că forța rezultantă ce acționează asupra unui corp este egală cu masa (inerțială) a acelui corp înmulțită cu accelerația. Mișcările inerțiale posibile sunt legate de geometria spațiului și timpului: în sistemul de referință standard al mecanicii clasice, corpurile în mișcare liberă (în absența unei forțe aplicate) se mișcă rectiliniu și uniform (cu viteză constantă). În termeni moderni, se spune că traiectoriile lor sunt geodezice ale spațiului tetraridimensional și cronotopic, adică linii de univers drepte în spațiu-timp.
Analog, ar fi de așteptat ca mișcările inerțiale, odată identificate prin observarea mișcărilor efective ale corpurilor și cu acceptarea posibilității existenței forțelor externe (cum ar fi cele datorate electromagnetismului sau frecării), pot fi utilizate pentru a defini atât geometria spațiului, cât și o coordonată temporală. Atunci însă când este prezentă și gravitația, apar ambiguități.  Conform legilor gravitației din mecanica clasică, fapt verificat de experimente cum ar fi cel al lui Eötvös și al discipolilor săi (experimentul Eötvös), există o universalitate a căderii libere (cunoscut și ca principiul echivalenței slabe, sau echivalența universală a masei inerțiale cu masa gravitațională pasivă): traiectoria unui corp de test în cădere liberă, aflat într-un câmp gravitațional, depinde numai de poziția și viteza sa inițială, fiind independentă de oricare dintre proprietățile sale materiale. O versiune simplificată a acesteia este inclusă în experimentul imaginar al lui Einstein cu liftul, ilustrat în figura din dreapta: pentru un observator aflat într-o cameră închisă, este imposibil de decis, doar prin observarea traiectoriilor corpurilor, cum ar fi o minge în cădere, dacă acea cameră (sistemul de referință al observatorului) se află în repaus într-un câmp gravitațional sau se mișcă accelerat în spațiul lipsit de câmp gravitațional (de exemplu: într-o rachetă accelerată).Dată fiind universalitatea căderii libere, nu se poate face o distincție observabilă între mișcarea inerțială și mișcarea sub influența câmpului gravitațional. Aceasta sugerează posibilitatea definirii unei noi clase de mișcare inerțială, și anume cea a mișcării în cădere liberă sub influența gravitației. Această nouă clasă de mișcări posibile definește și ea, în termeni matematici, o geometrie a spațiului și timpului, care este o mișcare geodezică asociată cu o anume legătură ce depinde de gradientul potențialului gravitațional. Spațiul, în această construcție, își păstrează structura euclidiană. Totuși, spațiul-timp, ca întreg, devine mai complicat. După cum se poate arăta cu un simplu experiment imaginar, urmând traiectoria în cădere liberă a diferitelor particule de test, rezultanta vectorilor spațiu-timp care pot reprezenta viteza unei particule (vectori temporali) variază cu traiectoria particulei; în termeni matematici, legătura newtoniană nu este integrabilă. De aici, se poate deduce că spațiul-timp este curbat. Rezultatul este o formulare geometrică a gravitației newtoniene doar pe baza conceptelor de covarianță, adică o descriere validă în orice sistem de coordonate. În această descriere geometrică, efectele mareice—accelerația relativă a corpurilor în cădere liberă—sunt legate de derivata legăturii, demonstrând că geometria modificată este cauzată de prezența masei.
Oricât de stranie ar părea gravitația geometrică newtoniană, baza ei, și anume mecanica clasică, este doar un caz limită de mecanică relativistă. În limbajul simetriilor: unde nu poate fi neglijată gravitația, legile fizicii sunt invariante Lorentz ca în relativitatea restrânsă, și nu invariante Galilei ca în mecanica clasică. (Simetria definitorie a relativității restrânse este grupul Poincaré care include atât translațiile cât și rotațiile.) Diferențele existente între cele două devin semnificative când avem de-a face cu viteze care se apropie de viteza luminii și cu fenomene care au loc la energii mari.
Cu simetria Lorentz, intră în joc și alte structuri. Ele sunt definite prin mulțimea conurilor de lumină (vezi imaginea din stânga). Conurile de lumină definesc o structură a cauzalității: pentru orice eveniment A, există o mulțime de evenimente care ar putea, în principiu, fie să influențeze, fie să fie influențate de A prin intermediul semnalelor sau interacțiunilor care nu pot să se propage cu viteză mai mare decât a luminii (cum ar fi evenimentul B din imagine), și o mulțime de evenimente pentru care o astfel de influență este imposibilă (cum ar fi evenimentul C din imagine). Aceste mulțimi sunt independente de observator. În conjuncție cu liniile de univers ale particulelor în mișcare liberă, conurile luminoase pot fi utilizate pentru a reconstrui metrica semiriemanniană a spațiu-timpului, cel puțin până la un factor scalar pozitiv. În termeni matematici, aceasta definește o structură conformă.Relativitatea restrânsă este definită în absența gravitației, astfel că, în aplicațiile practice, este un model potrivit pentru situațiile în care gravitația poate fi neglijată. Introducând și gravitația în ecuație, și presupunând universalitatea căderii libere (mișcările geodezice), se aplică un raționament analog celui din secțiunea anterioară: nu există sistem de referință inerțial preferat. În schimb, există sisteme inerțiale aproximative, care se mișcă împreună cu particulele aflate în mișcare pe geodezice. Tradus în termeni de spațiu-timp: liniile drepte temporale, care definesc un sistem inerțial fără gravitație, sunt deformate și devin linii curbe una față de alta, sugerând că includerea gravitației necesită o schimbare a geometriei spațiu-timpului.A priori, nu este clar dacă noile sisteme de referință locale în mișcare geodezică coincid cu cele în care legile relativității restrânse rămân valabile—această teorie se bazează pe propagarea luminii, și deci pe electromagnetism, care ar putea avea o altă mulțime de sisteme preferate. În ipotezele diferite cu privire la sistemele de referință din relativitatea restrânsă (cum ar fi că sunt legate solidar de Pământ sau de corpul în mișcare pe geodezică), se pot obține noi predicții privind deplasarea gravitațională spre roșu, adică modificarea frecvenței luminii pe măsură ce aceasta se propagă printr-un câmp gravitațional. Măsurătorile efective arată că sistemele în mișcare geodezică sunt cele în care lumina se propagă așa cum prevede teoria relativității restrânse. Generalizarea acestei propoziții, și anume că legile relativității restrânse sunt valabile într-o bună aproximație în sistemele de referință nerotative aflate în mișcare geodezică (cădere liberă), este denumită principiul de echivalență al lui Einstein, un principiu esențial pentru generalizarea fizicii relativiste restrânse cu includerea gravitației.Aceleași date experimentale arată că timpul măsurat de ceasurile aflate într-un câmp gravitațional—timpul propriu, cum este el denumit—nu respectă regulile relativității restrânse. În termenii geometriei spațiu-timpului, timpul nu este măsurat conform metricii Minkowski. Ca și în cazul newtonian, aceasta sugerează o geometrie mai generală. La nivel local, toate sistemele de referință în mișcare geodezică sunt echivalente, și cvasi–minkowskiene. În consecință, acum avem de-a face cu o generalizare a spațiului Minkowski. Tensorul metric care definește geometria—în particular, felul în care se măsoară distanțele și unghiurile—nu este metrica Minkowski din teoria relativității restrânse, ci o generalizare a sa, despre care se știe că este o metrică semi- sau pseudoriemanniană. Mai mult, toate metricile riemanniene sunt asociate în mod natural cu un anume tip de legătură, și anume cu legătura Levi-Civita, și aceasta este, de fapt, legătura care satisface principiul de echivalență și face spațiul local să fie minkowskian (adică, în coordonate local inerțiale, metrica este minkowskiană, și primele sale derivate parțiale și coeficienții de legătură dispar).
După ce s-a formulat versiunea relativistă, geometrică a efectelor gravitațonale, mai rămâne problema cauzei(sursei) gravitației. În teoria newtoniană, sursa generatoare a câmpului gravitațional o reprezintă masa. În teoria relativității restrânse, masa se dovedește a fi o componentă a unei mărimi mai generale, denumită tensorul energie-impuls, care include atât densitatea de energie cât și pe cea de impuls, precum și tensiunea mecanică (presiunea și forțele deformatoare). Utilizând principiul de echivalență, acest tensor se poate generaliza la un spațiu-timp curbat. Pe baza analogiei cu gravitația newtoniană geometrică, se poate presupune că ecuația de câmp a gravitației leagă acest tensor de tensorul Ricci, care descrie o clasă particulară de efecte mareice: schimbarea volumului unui nor mic de particule de test aflate inițial în repaus, și apoi puse în mișcare geodezică (cădere liberă) în raport cu un sistem de referință inerțial. În relativitatea restrânsă, teoremele conservării energiei și a impulsului corespund afirmației că tensorul energie-impuls nu are divergență. Această formulă poate fi, și ea, generalizată la un spațiu-timp curbat prin înlocuirea derivatelor parțiale cu corespondentele lor din varietatea curbată, și anume derivatele covariante studiate în domeniul geometriei diferențiale. Utilizând noua condiție care impune ca divergența covariantă a tensorului energie-impuls să se anuleze, rezultă că membrul stâng al ecuației devine implicit egal cu zero. Astfel, se obține cel mai simplu set de ecuații ale câmpului gravitațional, numite ecuațiile (de câmp ale) lui Einstein:
  În membrul stâng se află o combinație lineară de divergență zero, între tensorul Ricci 
  este constanta curburii. Tensorul Ricci este și el legat de tensorul mai general de curbură Riemann deoarece:
   este tensorul energie-impuls. Toți tensorii sunt scriși în notație abstractă. Punerea în corespondență a previziunilor teoriei cu rezultatele observate pentru orbitele planetelor (sau, echivalent, asigurarea că la limită, când gravitația este foarte slabă, și vitezele sunt foarte mici în comparație cu cea a luminii, teoria este echivalentă cu mecanica clasică), constanta de proporționalitate poate fi fixată la valoarea 
   este viteza luminii în vid. Dacă nu este prezentă materia, astfel încât tensorul energie-impuls devine nul, se obțin ecuațiile Einstein în vid,
  Există teorii alternative la relativitatea generală, teorii construite pe premise similare, și care includ reguli și/sau constrângeri suplimentare, conducând la alte ecuații de câmp. Astfel de exemple sunt teoria Brans-Dicke, teleparalelismul, și teoria Einstein-Cartan.
Ecuația din secțiunea anterioară conține toată informația necesară pentru definirea relativității generale, pentru descrierea proprietăților sale de bază și pentru tratarea unei probleme de importanță crucială în fizică: felul cum ar putea fi folosită această teorie pentru construirea de modele.
Relativitatea generalizată este o teorie metrică a gravitației. La baza sa stau ecuațiile lui Einstein, care descriu relația dintre geometria unei varietăți tetradimensionale, semi-riemanniene, care reprezintă  spațiu-timpul pe de o parte, și energia și impulsul conținute în acel spațiu-timp, pe de altă parte.  Fenomenele care, în mecanica clasică, sunt explicate prin acțiunea forței gravitaționale (cum ar fi căderea liberă, mișcarea pe orbită și traiectoriile navelor spațiale), în relativitatea generală corespund mișcării inerțiale într-o geometrie curbă a spațiu-timpului pentru care nu există o forță gravitațională care să devieze obiectele de la traiectoria lor naturală, dreaptă. În schimb, gravitația corespunde schimbărilor proprietăților spațiului și timpului, care la rândul lor schimbă traiectoriile drepte, de lungime minimă, pe care obiectele le urmează în mod natural. Curbura este, la rândul ei, cauzată de energia și impulsul materiei. Parafrazându-l pe fizicianul relativist John Archibald Wheeler, spațiu-timpul îi spune materiei cum să se miște; materia îi spune spațiu-timpului cum să se curbeze.În timp ce teoria relativității generale înlocuiește potențialul gravitațional scalar din fizica clasică cu un tensor simetric de rangul al doilea, tensorul se reduce la scalar în anumite cazuri-limită. Pentru câmpuri gravitaționale slabe și pentru viteze reduse în raport cu viteza luminii, predicțiile teoriei converg înspre cele ale legii gravitației a lui Newton.Întrucât este construită folosind tensori, relativitatea generală prezintă covarianță generală: legile sale—și alte legi formulate în context relativistic general—iau aceeași formă în toate sistemele de coordonate. Mai mult, teoria nu conține nicio structură geometrică de bază care să fie invariantă. Astfel, teoria satisface un principiu general al relativității mai restrictiv, anume cel ca legile fizicii să fie aceleași pentru toți observatorii (postulat de către Einstein în teoria relativității restrânse). Local, după cum se specifică în principiul de echivalență, spațiu-timpul este minkowskian, iar legile fizicii prezintă invarianță Lorentz locală.
Conceptul de bază al construirii de modele general-relativiste este acela de soluție a ecuației lui Einstein. Date fiind ecuațiile lui Einstein și ecuațiile ce determină proprietățile materiei, o astfel de soluție constă dintr-o varietate semiriemanniană (de regulă definită prin metrica acesteia într-un anume sistem de coordonate), și din câmpuri de materie definite pe acea varietate. Materia și geometria trebuie să satisfacă ecuațiile lui Einstein, astfel ca, în particular, tensorul energie-impuls al materiei să aibă divergența zero. Materia trebuie, desigur, să satisfacă și ea ecuațiile suplimentare impuse asupra proprietăților ei. Pe scurt, o astfel de soluție este un model de univers care satisface legile relativității generale, eventual și alte legi care guvernează materia prezentă.Ecuațiile lui Einstein sunt ecuații cu derivate parțiale neliniare și, ca atare, sunt dificil de rezolvat. Cu toate acestea, se cunosc mai multe soluții exacte, însă numai câteva dintre acestea sunt interpretabile din punct de vedre fizic. Cele mai bine cunoscute soluții exacte, și în același timp cele mai interesante din punct de vedere fizic, sunt soluția Schwarzschild, soluția Reissner-Nordström și metrica Kerr, fiecare corespunzând unui anume tip de gaură neagră aflată într-un univers altfel gol, și universurile Friedmann-Lemaître-Robertson-Walker și de Sitter, fiecare descriind un univers aflat în proces de expansiune. Printre soluțiile exacte de interes teoretic se numără universul Gödel (care deschide posibilitatea călătoriei în timp printr-un continuum spațiu-timp curbat), soluția Taub-NUT (un model de univers care este omogen, dar anizotrop), și spațiul Anti-de Sitter (care a devenit cunoscut în contextul a ceea ce se numește conjectura Maldacena).Dată fiind dificultatea de a găsi soluții exacte, ecuațiile de câmp ale lui Einstein sunt rezolvate adesea prin integrare numerică pe calculator, sau folosind teoria perturbațiilor soluțiilor ecuațiilor diferențiale neliniare aplicată la una din soluțiile exacte ale ecuației lui Einstein. În domeniul relativității numerice, se folosesc calculatoare puternice pentru a simula geometria spațiu-timpului și pentru a rezolva ecuațiile lui Einstein în situații interesante cum ar fi ciocnirea de găuri negre. În principiu, astfel de metode se pot aplica oricărui sistem, dacă ar fi disponibilă suficientă putere de calcul, și ar putea rezolva chestiuni fundamentale, cum ar fi singularitățile goale. Soluții aproximative pot fi găsite și prin teoriile perturbațiilor, cum ar fi gravitația liniarizată și generalizările sale, extinderea post-newtoniană, ambele dezvoltate de Einstein. Cea de-a doua furnizează o abordare sistematică a rezolvării pentru geometria unui spațiu-timp, ce conține o distribuție de materie ce se mișcă lent în comparație cu viteza luminii. Extinderea post-newtoniană implică o serie de termeni; primii reprezintă gravitația newtoniană, pe când ultimii termeni reprezintă corecții și mai mici ale teoriei lui Newton datorate relativității generale. Extinderea aceasta, introduce o serie nouă de termeni în ecuație; primii reprezintă gravitația newtoniană, pe când ultimii reprezintă corecții fine ale teoriei lui Newton datorate relativității generale. Formalismul parametrizat postnewtonian este o generalizare a acestei extinderi, ceea ce permite efectuarea unor comparații cantitative între previziunile relativității generale și alte teorii alternative.
Teoria relativității generale are mai multe consecințe fizice. Unele rezultă direct din axiomele teoriei, pe când altele au devenit clare doar de-a lungul zecilor de ani de cercetări care au urmat primei publicări a teoriei lui Einstein.
Presupunând că principiul de echivalență este valabil, gravitația influențează scurgerea timpului. Lumina trimisă în jos într-un puț gravitațional este deplasată spre albastru, pe când lumina trimisă în sens opus (adică cea care iese din puțul gravitațional) este deplasată spre roșu; împreună, aceste două efecte constituie deplasarea gravitațională a frecvenței. Mai general, procesele apropiate de un corp masiv se desfășoară cu viteză mai mică decât cele care se desfășoară mai departe de acesta; acest efect reprezintă dilatarea temporală gravitațională.Deplasarea gravitațională spre roșu a fost măsurată în laborator și cu ajutorul observațiilor astronomice. Dilatarea temporală gravitațională ce are loc în câmpul gravitațional al Pământului a fost măsurată de multe ori cu ajutorul ceasurilor atomice, în vreme ce validarea este furnizată ca efect secundar al funcționării sistemului GPS. Testele efectuate în câmpuri gravitaționale mai puternice provin din observarea pulsarilor binari. Toate rezultatele sunt în concordanță cu teoria relativității generale. Totuși, aceste observații nu pot distinge între teoria relativității generale și alte teorii în care este considerat valid principiul de echivalență.
Relativitatea generală prezice curbarea traiectoriei luminii într-un câmp gravitațional; lumina care trece pe lângă un corp masiv este deviată către acel corp. Acest efect a fost confirmat prin observarea luminii stelelor sau a quasarilor îndepărtați (prin măsurători asupra paralaxei), lumină care este deviată atunci când trece pe lângă Soare.
Această predicție, și altele în legătură cu ea, rezultă din faptul că lumina urmează ceea ce se numește geodezică luminoasă, sau geodezică nulă—o generalizare a liniilor drepte de-a lungul cărora se deplasează lumina în fizica clasică. Astfel de geodezice sunt generalizarea invarianței vitezei luminii în teoria relativității restrânse. Examinând modele corespunzătoare de spațiu-timp (fie soluția Schwarzschild exterioară sau, pentru mai multe mase, extinderea postnewtoniană), ies în evidență mai multe efecte ale gravitației asupra propagării luminii. Deși curbarea luminii poate fi obținută și prin extinderea conceptului de universalitate a căderii libere și asupra luminii, unghiul de deviere rezultat din calcule este doar jumătate din valoarea dată de relativitatea generală.Întârzierea gravitațională (sau efectul Shapiro) este și ea strâns legată de devierea luminii. Acest fenomen constă în faptul că semnalele luminoase au nevoie de un timp mai îndelungat pentru a se propaga printr-un câmp gravitațional decât în absența acelui câmp. Această predicție a fost confirmată de numeroase teste. În formalismul postnewtonian parametrizat, măsurătorile devierii luminii și a întârzierii gravitaționale determină un parametru numit 
Una din mai multele analogii între gravitația de câmp slab și electromagnetism este aceea că, similar undelor electromagnetice, există unde gravitaționale: perturbații ale metricii spațiu-timpului care se propagă cu viteza luminii. Ipoteza existenței undelor gravitaționale a apărut pentru prima oară într-o lucrare cu titlul Gravitationswellen (Unde gravitaționale), publicată de către Einstein în anul 1918. Cel mai simplu tip de astfel de undă poate fi exemplificată prin acțiunea sa asupra unui inel de particule care plutesc liber (imaginea din dreapta, sus). O undă sinusoidală care se propagă printr-un astfel de inel distorsionează inelul într-o manieră caracteristică ritmică (imaginea animată din dreapta, jos). Întrucât ecuațiile lui Einstein sunt neliniare, undele gravitaționale arbitrar de puternice nu se supun superpoziției liniare, aspect ce  complică descrierea lor. Totuși, pentru câmpurile slabe, se poate face o aproximare liniară. Astfel de unde gravitaționale liniarizate oferă o descriere suficient de precisă a undelelor slabe care sunt așteptate să apară pe Pământ provenind de la evenimente cosmice îndepărtate și care au ca rezultat creșterea și scăderea distanțelor relative cu 
   sau mai puțin. Metodele de analiză a datelor folosesc faptul că aceste unde liniarizate pot fi dezvoltate în serie Fourier.Unele soluții exacte descriu undele gravitaționale fără aproximări, de exemplu, un tren de undă care se deplasează prin vid sau așa-numitele universuri Gowdy, varietăți de univers în expansiune, saturate cu unde gravitaționale. Dar pentru undele gravitaționale generate în situații cu relevanță astrofizică, cum ar fi fuziunea a două găuri negre, metodele numerice reprezintă singura modalitate de a construi modele potrivite.
Relativitatea generală diferă de mecanica clasică prin mai multe predicții privind corpurile aflate pe orbite din jurul altor corpuri. Ea prezice o rotație generală (precesie) a orbitelor planetare, precum și degenerarea orbitelor, cauzată de emisia de unde gravitaționale și de efecte legate de relativitatea direcției.
În relativitatea generală, apsidele oricărei orbite (punctul în care obiectul se apropie cel mai mult de centrul de masă al sistemului) suferă o precesie—orbita nu este o elipsă, ci ceva asemănător cu o elipsă ce se rotește în jurul unui focar, având ca rezultat o curbă asemănătoare cu roza polară. Einstein a obținut pentru prima oară acest rezultat folosind o metrică aproximativă ce reprezintă limita newtoniană și tratând corpul în mișcare de revoluție ca pe o particulă test. Pentru el, faptul că teoria sa dădea o explicație directă a deplasării anormale a periheliului planetei Mercur, deplasare descoperită de Urbain Le Verrier în 1859, a fost o dovadă importantă că în sfârșit identificase forma corectă a ecuațiilor câmpului gravitațional.Efectul poate fi calculat și pe baza metricii Schwarzschild exacte (care descrie spațiu-timpul din jurul unei mase sferice) sau formalismul postnewtonian, mai general. Din cauza influenței gravitației asupra geometriei spațiului și din cauza contribuției energiei proprii la gravitația unui corp (codificată în neliniaritatea ecuațiilor lui Einstein). Precesia relativistă a fost observată la toate planetele ce permit măsurători precise ale ei (Mercur, Venus și Pământ), dar și în sistemele binare de pulsari, unde măsura ei este cu cinci ordine de mărime mai mare.
Conform relativității generale, un sistem binar va emite unde gravitaționale, pierzând astfel energie. Din cauza acestei pierderi, distanța dintre cele două corpuri scade, ca și perioada de orbitație. În sistemul solar, sau pentru stelele duble, efectul este prea mic pentru a putea fi observat. Nu și pentru un pulsar binar, un sistem de două stele neutronice, din care una este pulsar: de la pulsar, observatorii de pe Pământ primesc o serie regulată de impulsuri radio ce pot servi ca ceas de precizie, ceea ce permite măsurători ale perioadei orbitale. Deoarece stelele neutronice sunt foarte masive, ele emit cantități semnificative de energie sub formă de radiație gravitațională.Primele observații asupra scăderii perioadei orbitale cauzate de emisia de unde gravitaționale a fost realizată de Hulse și Taylor, folosind pulsarul binar PSR1913+16 pe care îl descoperiseră în 1974. Aceasta a fost prima dată când s-au detectat undele gravitaționale, deși indirect. Cei doi au primit în 1993 Premiul Nobel pentru Fizică. De atunci, au fost descoperiți și alți pulsari binari, în particular pulsarul dublu PSR J0737-3039⁠(d), în care ambele stele sunt pulsari.
Unele efecte relativiste sunt legate direct de relativitatea direcției. Unul este precesia geodetică: direcția axei unui  giroscop în cădere liberă în spațiu-timp curb se modifică atunci când este comparată, de exemplu, cu direcția luminii provenite de la stele îndepărtate—chiar dacă un astfel de giroscop are proprietatea de a-și conserva direcția axei de rotație. Pentru sistemul Lună-Pământ, acest efect a fost măsurat cu ajutorul laserilor. Mai recent, a fost măsurat pentru mase de test aflate pe satelitul Gravity Probe B⁠(d) la o precesie mai bună de 1 procent.În apropierea unei mase în rotație, apar așa-numitele efecte gravitomagnetice. Un observator aflat la distanță va observa că obiectele mai apropiate de masă sunt antrenate în mișcarea de rotație. Acest efect este mai pronunțat la găurile negre în rotație unde, pentru orice obiect care intră într-o zonă denumită ergosferă, antrenarea în rotație este inevitabilă. Astfel de efecte pot fi și ele analizate prin influența orientării giroscoapelor în cădere liberă. Alte analize oarecum controversate au fost efectuate cu ajutorul sateliților LAGEOS⁠(d), care confirmă previziunile relativiste. O măsurare de mare precizie a fost scopul principal al misiunii Gravity Probe B⁠(d), ale cărui rezultate au fost publicate în septembrie 2008.
Devierea luminii de către câmpurile gravitaționale este răspunzătoare pentru o nouă clasă de fenomene astronomice. Dacă un obiect masiv se situează între astronom și un alt obiect aflat la distanță, astronomul va vedea imaginea distorsionată a obiectului din depărtare sau chiar mai multe imagini. Aceste efecte se numesc „lentile gravitaționale”. În funcție de configurație, scară, și distribuție de masă, pot apărea două sau mai multe imagini, un inel luminos, denumit inel Einstein, sau inele parțiale, denumite arce.
Primul exemplu a fost descoperit în 1979; de atunci, au fost observate peste o sută de lentile gravitaționale. Chiar dacă imaginile multiple sunt prea apropiate pentru a fi distinse, efectul tot poate fi măsurat, de exemplu, ca o intensificare a strălucirii obiectului observat; s-au observat mai multe astfel de evenimente.Lentilele gravitaționale au dus la crearea unei întregi ramuri a astronomiei observaționale, utilizată pentru a detecta prezența și distribuția materiei întunecate, drept „telescop natural” pentru observarea galaxiilor îndepărtate, și pentru a obține o estimare independentă a constantei lui Hubble. Evaluări statistice ale datelor obținute cu ajutorul lentilelor gravitaționale furnizează informații valoroase despre evoluția structurală a galaxiilor.
Observarea pulsarilor binari furnizează dovezi indirecte pentru existența undelor gravitaționale. Totuși, undele gravitaționale care ajung pe Pământ din regiunile îndepărtate ale cosmosului nu au putut fi detectate direct, acesta fiind în prezent unul dintre scopurile principale ale cercetărilor legate de relativitatea generală. Pe plan mondial, funcționează câteva detectoare terestre de unde gravitaționale, cele mai cunoscute fiind detectoarele interferometrice GEO600⁠(d), LIGO (trei detectoare), TAMA 300⁠(d) și VIRGO. Un detector spațial euro-american, LISA, este în dezvoltare, precursoarea ei fiind misiunea (LISA Pathfinder), aceasta urma a fie lansată la sfârșitul lui 2009.Observarea undelor gravitaționale promite să completeze observațiile din spectrul electromagnetic. Se așteaptă obținerea de informații despre găurile negre și despre alte obiecte dense, cum ar fi stelele neutronice și piticele albe, despre unele feluri de implozii supernova, și despre procesele ce se desfășurau la începutul genezei universului, inclusiv urmele unor ipotetice corzi cosmice.
Când un obiect devine suficient de dens, relativitatea generală prezice formarea unei găuri negre, o regiune din spațiu din care nimic, nici măcar lumina, nu mai poate emerge (ieși). În modelele acceptate ale evoluției stelare, stelele neutronice cu aproximativ 1,4 mase solare și așa-numitele găuri negre stelare, cu o masă de câteva până la câteva zeci de mase solare, sunt considerate etapa finală de evoluție a stelelor masive. Găuri negre supermasive, cu o masă de ordinul milioanelor până la ordinul miliardelor de mase solare, sunt considerate a fi în centrul fiecărei galaxii, iar prezența lor a jucat un rol important în formarea galaxiilor și structurilor cosmice mai mari.
Astronomic, cea mai importantă proprietate a obiectelor dense este aceea că furnizează un mecanism deosebit de eficient de conversie a energiei gravitaționale în energie electromagnetică. Acreția, căderea de praf sau materie gazoasă într-o gaură neagră stelară sau supermasivă, este considerată a fi răspunzătoare pentru câteva obiecte de o luminozitate spectaculoasă, în special câteva feluri de nuclee galactice active și de obiecte de dimensiunea stelelor, cum ar fi Microquasarii. În particular, acreția poate conduce la jeturi relativiste, raze de particule cu energii mari, constituite din particule emise în spațiu la viteze apropiate de cea a luminii.
Relativitatea generală joacă un rol central în modelarea tuturor acestor fenomene, și observațiile furnizează dovezi clare pentru existența găurilor negre, cu proprietățile prezise de teorie.Sistemele binare de două găuri negre în coliziune ar trebui să genereze unele dintre cele mai puternice semnale de unde gravitaționale, care ar putea ajunge la detectoarele de pe Pământ, iar faza chiar de dinainte de unirea lor poate fi utilizată ca standard pentru a deduce distanța până la evenimentele de unire și ar putea astfel servi drept metodă de explorare a expansiunii cosmice la mari distanțe. Undele gravitaționale produse de o gaură neagră stelară ce se prăbușește într-o supermasivă ar trebui să dea informații directe despre geometria găurilor negre supermasive.
Modelele cosmologice de la începutul secolului al XXI-lea sunt bazate pe ecuațiile lui Einstein, inclusiv pe constanta cosmologică 
    {\displaystyle R_{ab}-{\textstyle 1 \over 2}R\,g_{ab}+\Lambda \ g_{ab}=\kappa \,T_{ab}}
   este metrica spațiu-timpului. Soluțiile omogene și izotrope ale acestor ecuații, soluțiile Friedmann-Lemaître-Robertson-Walker, le permit fizicienilor să modeleze evoluția universului de-a lungul ultimilor 14 miliarde de ani încă din primele faze ale Big Bangului. Odată ce se fixează prin observații astronomice un număr mic de parametri (de exemplu densitatea medie de materie din univers), se pot folosi și alte date pentru testarea modelelor. Printre predicții, toate confirmate, se numără presupunerea existenței unei abundențe inițiale de elemente chimice formate într-o perioadă de nucleosinteză primordială, structura la scară mare a universului, și existența respectiv proprietățile unui „ecou termic” al cosmosului tânăr, și anume radiația cosmică de fond.
Observațiile astronomice asupra vitezei de expansiune cosmologice permit estimarea cantității totale de materie din univers, deși natura acestei materii rămâne parțial acoperită de mister. Aproximativ 90% din toată materia pare a fi așa-numita materie întunecată, care are masă (sau, echivalent, influență gravitațională), dar nu interacționează electromagnetic și, deci, nu poate fi observată direct. Nu există nicio descriere general acceptată pentru acest tip de materie, în cadrul fizicii particulelor sau altfel. Studii asupra deplasării spre roșu a supernovelor îndepărtate și măsurătorile asupra radiației cosmice de fond arată și că evoluția universului este profund influențată de o constantă cosmologică, ce are ca rezultat accelerarea expansiunii cosmice sau, echivalent, de o formă de energie cu o ecuație neobișnuită a stării, energie numită energie întunecată, a cărei natură încă este neclară.În 1980, a apărut ipoteza unei așa-numite faze inflaționare („de umflare”), o fază adițională de expansiune cosmică puternic accelerată de aproximativ 
   secunde. Ea ar putea soluționa unele neclarități rezultate din observații, ce nu pot fi explicate de modelele cosmologice clasice, cum ar fi omogenitatea cvasiperfectă a radiației cosmice de fond. Măsurătorile recente asupra radiației cosmice de fond au avut ca rezultat primele dovezi în sensul acestui scenariu. Totuși, există o largă varietate de scenarii posibile, care nu pot să nu fie contrazise de rezultatele observațiilor. O chestiune și mai dificilă este fizica universului dinainte de faza inflaționară, în perioada imediat următoare celei în care modelele clasice plasează singularitatea big bangului. Un răspuns complet ar necesita o teorie completă a gravitației cuantice, teorie care nu a fost încă dezvoltată.
În relativitatea generală, niciun corp material nu poate ajunge din urmă sau depăși un impuls luminos. Astfel, un eveniment A nu poate influența niciun alt loc X mai înainte ca lumina (acțiunea) trimisă de la A să ajungă în locul X. În consecință, explorarea liniilor de univers ale luminii poate da informații importante despre structura cauzalității spațiu-timpului. Această structură poate fi analizată cu ajutorul diagamelor Penrose-Carter, în care regiuni infinit de mari de spațiu și intervalele infinite de timp sunt reduse la un domeniu bidimensional finit și mărginit al unui grafic spațiu-timp, în vreme ce lumina se deplasează pe diagonale ca în diagramele spațiu-timp din mecanica clasică.Conștienți de importanța structurilor cauzalității, Roger Penrose și alții au dezvoltat ceea ce se numește geometria globală. În geometria globală, obiectul de studiu nu este o anume soluție (sau o anume familie de soluții) a ecuațiilor lui Einstein. În schimb, pentru a obține rezultate generale, se folosește de relații valabile pentru toate geodezicele, cum ar fi ecuația Raychaudhuri, și alte presupuneri nespecifice privind natura materiei (de regulă de forma așa-numitelor condiții de energie).
Folosind geometria globală, se poate arăta că unele spațiu-timpuri conțin niște limite denumite orizonturi, care separă o regiune de restul spațiu-timpului. Cele mai cunoscute exemple sunt găurile negre: dacă masa obiectului cosmic este concentrată într-o regiune suficient de restrânsă din spațiu (după cum se specifică în conjectura inelului, scara de lungime relevantă este raza Schwarzschild), lumina din interiorul regiunii de materie densă nu poate părăsi regiunea. Potrivit  postulatului al doilea din teoria relativității restrânse, nici un obiect nu poate depăși viteza luminii, prin urmare,  materia aflată în interior nu poate ieși nici ea. Trecerea din exterior spre interior este posibilă, ceea ce arată că limita, orizontul găurii negre, nu este o barieră fizică inpenetrabilă.
Primele studii asupra găurilor negre se bazau pe soluțiile explicite ale ecuațiilor lui Einstein, și anume pe soluția Schwarzschild, sferic-simetrică (utilizată pentru a descrie o gaură neagră statică) și soluția Kerr cu simetrie axială (folosită pentru a descrie o gaură neagră staționară și în rotație, și introducând anumite concepte specifice, cum ar fi ergosfera). Cu ajutorul geometriei globale, studiile ulterioare au arătat proprietăți mai generale ale găurilor negre. În ansamblu, ele sunt obiecte cosmice relativ simple, caracterizate prin unsprezece parametri, reprezentând energia, impulsul, momentul cinetic, poziția în timp și sarcina electrică. Aceasta este arătată de teorema unicității găurilor negre: nu există atribute distinctive diferite de la o gaură neagră la alte. Indiferent de complexitatea unui obiect care se transformă într-o gaură neagră, obiectul rezultat (după ce a emis unde gravitaționale) dobândește o structură foarte simplă.Există un ansamblu general de legi, care alcătuiesc o ramură numită mecanica găurilor negre, analog legilor termodinamicii. De exemplu, conform legii a doua a mecanicii găurilor negre, suprafața unui orizont de evenimente al unei găuri negre nu se va reduce niciodată în timp, analog entropiei unui sistem termodinamic. Aceasta limitează energia ce poate fi extrasă prin metode clasice dintr-o gaură neagră în roatație (de exemplu printr-un proces Penrose). Există dovezi puternice că legile mecanicii găurilor negre sunt, de fapt, cazuri particulare ale legilor termodinamicii, și că suprafața orizontului de evenimente al unei găuri negre este proporțională cu entropia acesteia. Această teorie conduce la o modificare a legilor inițiale ale mecanicii găurilor negre: de exemplu, după cum a doua lege a mecanicii găurilor negre devine parte a celei de-a doua legi a termodinamicii, este posibil ca suprafața unei găuri negre să scadă—atât timp cât alte procese asigură, în ansmblu, creșterea entropiei. Tratate ca sisteme termodinamice cu temperatură absolută nenulă, găurile negre ar trebui să emită radiație termică. Calculele semiclasice indică faptul că ele într-adevăr emit radiație termică, iar gravitația de la suprafață joacă rolul temperaturii în legea lui Planck. Această radiație este denumită radiație Hawking.Există și alte tipuri de orizonturi. Într-un univers în expansiune, un observator ar putea găsi că unele regiuni din trecut nu mai pot fi observate („orizont de particule”), și că unele regiuni din viitor nu pot fi influențate (orizont de evenimente). Chiar și într-un spațiu Minkowski plat, descris de un observator accelerat (spațiu Rindler), vor fi orizonturi asociate cu o radiație semiclasică, denumită radiație Unruh.
O altă caracteristică generală a acestei teorii o reprezintă apariția în spațiu-timp a unor discontinuități numite singularități. Continuum-ul poate fi explorat urmărind geodezice luminoase și temporale—toate modurile posibile în care lumina și particulele se pot deplasa în mișcare liberă. Dar unele soluții ale ecuațiilor lui Einstein admit existența unor regiuni numite singularități spațio-temporale, unde căile luminii și ale particulelor în mișcare se opresc brusc, iar geometria acestora nu mai este corect definită. În cele mai interesante cazuri, acestea sunt „singularități de curbură”, unde mărimile geometrice, care caracterizează curbura spațiu-timpului, cum ar fi scalarul Ricci, iau valori infinite. Printre exemplele de spațiu-timp cu singularități viitoare—la care liniile de univers se termină—se numără soluția Schwarzschild, care descrie o singularitate în cadrul unei găuri negre permanent statice, sau soluția Kerr cu singularitatea sa în formă de inel aflată într-o gaură neagră în rotație permanentă. Soluțiile Friedmann-Lemaître-Robertson-Walker, și alte spațiu-timpuri care descriu diverse universuri, au singularități în trecut, de unde încep liniile de univers, și anume singularități big bang, unele având și singularități viitoare (Big Crunch).Aceste exemple sunt toate foarte simetrice—deci simplificate—și astfel este tentant să se concluzioneze că apariția singularităților este un rezultat al idealizărilor. Celebrele teoreme ale singularităților, demonstrate cu ajutorul metodelor geometriei globale, spun altfel: singularitățile sunt o caracteristică generică a relativității generale, inevitabilă odată ce colapsul unui obiect masiv—având proprietăți fizice reale ale materiei—a depășit o anumită fază și la începutul unei clase largi de universuri în expansiune. Totuși, aceste teoreme oferă puține informații despre proprietățile singularităților; o mare parte din cercetările din domeniu sunt dedicate caracterizării structurii generice a acestor entități (de exemplu, conjectura BKL). Ipoteza cenzurii cosmice afirmă că toate singularitățile viitoare reale (fără simetrii perfecte, materie cu proprietăți reale) sunt ascunse în spatele unui orizont, și astfel sunt invizibile pentru observatorii de la distanță. Deși nu există nicio demonstrație pentru aceasta, simulările numerice aduc dovezi în sprijinul său.
Fiecare soluție a ecuațiilor lui Einstein cuprinde întreaga istorie a unui univers—nu este doar o imagine a stadiului momentan al universului, ci un spațiu-timp complet, populat eventual cu materie. Ele descriu starea materiei și geometria în orice loc și în orice moment în respectivul univers. Prin aceasta, teoria lui Einstein este diferită de majoritatea celorlalte teorii care specifică ecuații de evoluție pentru sisteme fizice: dacă sistemul se află într-o stare dată la un anumit moment, legile fizicii permit extrapolarea înspre trecut și înspre viitor. Altă diferență remarcabilă între gravitația einsteiniană și diverse câmpuri este că prima este neliniară chiar și în absența altor câmpuri, și că nu are o structură fixă apriorică.Pentru a înțelege ecuațiile lui Einstein ca ecuații cu derivate parțiale, ele se pot formula într-o manieră care descrie evoluția universului în timp. Aceasta se face în așa-numitele formulări „3+1”, în care spațiu-timpul este împărțit în trei dimensiuni spațiale și una temporală. Cel mai cunoscut exemplu îl constituie formalismul ADM. Aceste descompuneri arată că ecuațiile de evoluție ale spațiu-timpului din relativitatea generală se comportă bine: soluțiile există întotdeauna, și sunt unic definite, cu condiția specificării unor condiții inițiale. Asemenea formulări ale ecuațiilor de câmp ale lui Einstein stau la baza relativității numerice.
Noțiunea de ecuație de evoluție este strâns legată de un alt aspect al fizicii relativiste generale. În teoria lui Einstein, se dovedește că este imposibil de găsit o definiție generală pentru o proprietate aparent simplă, cum ar fi masa totală a sistemului (sau energia totală). Aceasta în primul rând deoarece câmpul gravitațional—ca orice câmp—trebuie să aibă o anumită energie asociată, dar acea energie se dovedește a fi imposibil de localizat.Cu toate acestea, se poate defini masa totală a unui sistem, fie folosind o noțiune ipotetică de „observator aflat la distanță infinită” (masă ADM) fie folosind unele simetrii utile (masa Komar). Dacă se exclude din masa totală a sistemului energia transportată spre infinit de undele gravitaționale, rezultatul este așa-numita masă Bondi. Ca și în fizica clasică, se poate arăta că aceste mase sunt mărimi pozitiv definite. Alte definiții globale corespunzătoare există pentru impuls și moment cinetic. Au existat o serie de alte încercări pentru definirea unor mărimi cvasilocale, cum ar fi masa unui sistem izolat definită numai pe baza cantităților determinate într-o regiune finită de spațiu în care se află sistemul respectiv, în speranța de a obține o mărime utilă pentru afirmațiile generale despre sistemele izolate, cum ar fi o formulare mai precisă a conjecturii inelului.
Dacă relativitatea generală este considerată a fi unul dintre cei doi stâlpi ai fizicii moderne, teoria cuantică, baza înțelegerii materiei de la particule elementare la fizica stării solide, este celălalt. Totuși, întrebarea dacă pot fi conceptele teoriei cuantice reconciliate cu cele ale relativității generale rămâne deschisă.
Teoriile cuantice ale câmpului clasice, care stau la baza fizicii moderne a particulelor elementare, sunt definite într-un spațiu Minkowski plat, care este o aproximare excelentă atunci când se descrie comportamentul particulelor microscopice în câmpuri gravitaționale slabe, cum sunt cele de pe Pământ. Pentru a descrie situațiile în care gravitația este suficient de puternică pentru a influența materia cuantică, dar nu atât de puternică încât să necesite ea însăși cuantificarea, fizicienii au formulat teorii cuantice ale câmpului în spațiu-timp curb. Aceste teorii se bazează pe relativitatea generală clasică pentru a descrie un spațiu-timp curb de fond, și definesc o teorie cuantică a câmpului generalizată pentru a descrie comportamentul materiei cuantice în cadrul acestui spațiu-timp. Folosind acest formalism, se poate arăta că găurile negre emit un spectru de corp negru de particule, cunoscut sub numele de radiație Hawking, ceea ce conduce la posibilitatea ca ele să se „evapore” cu timpul. După cum se menționează mai sus, această radiație joacă un rol important în termodinamica găurilor negre.
Nevoia de consistență între o descriere cuantică a materiei și o descriere geometrică a spațiu-timpului, ca și apariția singularităților (unde scara de lungime a curburii devine microscopică), induce necesitatea creării unei teorii complete a gravitației cuantice: pentru o descriere adecvată a interiorului găurilor negre, și a universului la începuturile existenței lui, adică este necesară o teorie în care gravitația și geometria spațiu-timpului asociată sunt descrise în limbajul fizicii cuantice. În ciuda unor eforturi considerabile, nu este cunoscută nicio teorie completă și consistentă a gravitației cuantice, deși există mai multe teorii promițătoare.
Tentativele de a generaliza teoriile cuantice ale câmpului obișnuite, utilizate în fizica particulelor elementare, pentru a descrie interacțiunile fundamentale, astfel încât să includă și gravitația, au condus la dificultăți serioase. La energii mici, această abordare se dovedește de succes, prin aceea că generează o teorie cuantică efectivă a gravitației. La energii foarte mari, însă, rezultă modele lipsite de orice posibilitate de predicție.
O tentativă de a depăși aceste limitări o constituie teoria corzilor, o teorie cuantică nu a particulelor punctiforme, ci a obiectelor unidimensionale extinse. Teoria promite să devină o descriere unificată a tuturor particulelor și interacțiunilor, inclusiv a gravitației; Inconvenientul fiind acela că apar unele caracteristici neobișnuite, cum ar fi șase dimensiuni suplimentare ale spațiului, în plus față de cele trei. În ceea ce se numește a doua revoluție a supercorzilor, s-a propus ca atât teoria corzilor, cât și o unificare a relativității generale și a supersimmetriei cunoscută ca supergravitație să formeze părți ale unui ipotetic model cu unsprezece dimensiuni, denumit teoria M, care ar constitui o teorie a gravitației cuantice consistentă și unic definită.O altă abordare pornește de la procedurile de cuantificare canonică din teoria cuantică. Folosind formularea cu valori inițiale a relativității generale, rezultatul este ecuația Wheeler-deWitt (analogă ecuației Schrödinger) care, însă, se dovedește a fi impropriu definită. Totuși, prin introducerea a ceea ce astăzi se numesc variabilele Ashtekar, aceasta conduce la un model promițător cunoscut ca gravitație cuantică cu bucle. Spațiul este reprezentat de o structură sub formă de plasă, denumită rețea de spin, care evoluează în timp în pași discreți.În funcție de care dintre caracteristicile relativității generale și ale teoriei cuantice sunt acceptate ca neschimbate, și de la ce nivel se introduc schimbările, există numeroase alte tentative de a ajunge la o teorie viabilă a gravitației cuantice, printre exemple numărându-se triangulările dinamice, mulțimile cauzale, modelele cu twistori⁠(d) sau modele bazate pe integrala de drum ale cosmologiei cuantice.Toate teoriile propuse au încă de depășit probleme formale și conceptuale majore. Ele au și problema comună că, deocamdată, nu se pot realiza teste experimentale ale predicțiilor gravitației cuantice (și deci nu se poate alege vreuna din propuneri acolo unde predicțiile diferă), deși se speră ca acest lucru să se schimbe pe măsură ce devin disponibile date din observațiile cosmologice și din experimentele de fizica particulelor.
Relativitatea generală a devenit un model de mare succes al gravitației și cosmologiei, model care a fost validat de toate testele experimentale și observaționale. Chiar și așa, există indicii solide că teoria este incompletă. Problema gravitației cuantice și chestiunea existenței singularităților spațio-temporale rămân deschise. Datele empirice acceptate ca dovadă pentru existența energiei întunecate și materiei întunecate pot sugera nevoia elaborării unei noi fizici, în vreme ce așa-numita anomalie Pioneer ar putea totuși să admită o explicație convențională, și aceasta ar putea deveni punctul de pornire pentru dezvoltarea unei construcții de nouă fizică. Chiar și luată ca atare, relativitatea generală abundă de posibilități de explorare. Matematicienii relativiști caută să înțeleagă natura singularităților și a proprietăților fundamentale ale ecuațiilor lui Einstein, și, pe calculatoare din ce în ce mai puternice, se rulează simulări, cum ar fi cele care descriu fuziunea găurilor negre. Cursa pentru prima detecție directă a undelor gravitaționale continuă, în speranța de a crea oportunități pentru testarea validității teoriei în câmpuri gravitaționale mult mai puternice decât a fost posibil înainte. La peste nouăzeci de ani de la publicare, relativitatea generală rămâne o zonă de cercetare intens exploatată.Radek Wojtak de la Dark Cosmology Centre din cadrul Universității din Copenhaga a publicat la doar câteva zile după experimentul OPERA în revista științifică britanică Nature un studiu în care a confirmat că teoria relativității generale funcționează, fiind acum testată la scară cosmică.
Curs de la Universitatea Yale: Relativitatea restrânsă și relativitatea generală la Google Video
Serie de cursuri despre Relativitatea generală ținute în 2006 la Institutul Henri Poincaré (cursuri introductive și avansate).
Două legi de neîmpăcat, pentru explicarea creației - Relativitatea Generală și Mecanica Cunatică, 31 octombrie 2008, Diac. Dr. Adrian Sorin Mihalache, Ziarul Lumina
Relativitatea restrânsă (Teoria relativității restrânse sau teoria restrânsă a relativității) este teoria fizică a măsurării în sistemele de referință inerțiale propusă în 1905 de către Albert Einstein în articolul său Despre electrodinamica corpurilor în mișcare. Ea generalizează principiul relativității al lui Galilei — care spunea că toate mișcările uniforme sunt relative, și că nu există stare de repaus absolută și bine definită (nu există sistem de referință privilegiat) — de la mecanică la toate legile fizicii, inclusiv electrodinamica.
Pentru a evidenția acest lucru, Einstein nu s-a oprit la a lărgi postulatul relativității, ci a adăugat un al doilea postulat: acela că toți observatorii vor obține aceeași valoare pentru viteza luminii indiferent de starea lor de mișcare uniformă și rectilinie.Această teorie are o serie de consecințe surprinzătoare și contraintuitive, dar care au fost de atunci verificate pe cale experimentală. Relativitatea restrânsă modifică noțiunile newtoniene de spațiu și timp afirmând că timpul și spațiul sunt percepute diferit în sensul că măsurătorile privind lungimea și intervalele de timp depind de starea de mișcare a observatorului. Rezultă de aici echivalența dintre materie și energie, exprimată în formula de echivalență a masei și energiei E = mc2, unde c este viteza luminii în vid.  Relativitatea restrânsă este o generalizare a mecanicii newtoniene, aceasta din urmă fiind o aproximație a relativității restrânse pentru experimente în care vitezele sunt mici în comparație cu viteza luminii.
Teoria a fost numită "restrânsă" deoarece aplică principiul relativității doar la sisteme inerțiale. Einstein a dezvoltat relativitatea generalizată care aplică principiul general, oricărui sistem de referință, și acea teorie include și efectele gravitației. Relativitatea restrânsă nu ține cont de gravitație, dar tratează accelerația.
Deși teoria relativității restrânse face anumite cantități relative, cum ar fi timpul, pe care ni l-am fi imaginat ca fiind absolut, pe baza experienței de zi cu zi, face absolute unele cantități pe care le-am fi crezut altfel relative. În particular, se spune în teoria relativității că viteza luminii este aceeași pentru toți observatorii, chiar dacă ei sunt în mișcare unul față de celălalt. Relativitatea restrânsă dezvăluie faptul că c nu este doar viteza unui anumit fenomen - propagarea luminii - ci o trăsătură fundamentală a felului în care sunt legate între ele spațiul și timpul. În particular, relativitatea restrânsă afirmă că este imposibil ca un obiect material să fie accelerat până la viteza luminii.
Această teorie a fost formulată pentru a explica aspecte legate de electrodinamica corpurilor în mișcare, acesta fiind titlul articolului original al lui Einstein de la care a pornit formularea teoriei.
Primul postulat - Principiul relativității restrânse - Legile fizicii sunt aceleași în orice sistem de referință inerțial. Cu alte cuvinte, nu există sistem de referință inerțial privilegiat.
Al doilea postulat - Invarianța lui c - Viteza luminii în vid este o constantă universală, c, independentă de mișcarea sursei de lumină.Puterea argumentului lui Einstein reiese din maniera în care a dedus niște rezultate surprinzătoare și aparent incredibile din două presupuneri simple bazate pe analiza observațiilor. Un observator care încearcă să măsoare viteza de propagare a luminii va obține exact același rezultat indiferent de cum se mișcă componentele sistemului.
Principiul relativității, care afirmă că nu există sistem de referință staționar, datează de pe vremea lui Galileo Galilei, și a fost inclus în fizica newtoniană. Însă, spre sfârșitul secolului al XIX-lea, existența undelor electromagnetice a condus unii fizicieni să sugereze că universul este umplut cu o substanță numită "eter", care ar acționa ca mediu de propagare al acestor unde. Se credea că eterul constituie un sistem de referință absolut față de care se pot măsura vitezele. Cu alte cuvinte, eterul era singurul lucru fix și nemișcat din  univers. Se presupunea că eterul are niște proprietăți extraordinare: era destul de elastic pentru a suporta unde electromagetice, iar aceste unde puteau interacționa cu materia, dar același eter nu opunea rezistență corpurilor care treceau prin el. Rezultatele diferitelor experimente, în special experiența Michelson-Morley, au indicat că Pământul este mereu în repaus în raport cu eterul — ceva dificil de explicat, deoarece Pământul era pe orbită în jurul Soarelui. Soluția elegantă dată de Einstein avea să elimine noțiunea de eter și de stare de repaus absolută. Relativitatea restrânsă este formulată de așa natură încât să nu presupună că vreun sistem de referință este special; în schimb, în relativitate, orice sistem de referință în mișcare uniformă va respecta aceleași legi ale fizicii. În particular, viteza luminii în vid este mereu măsurată ca fiind c, chiar și măsurată din sisteme multiple, mișcându-se cu viteze diferite, dar constante.
Einstein a spus că toate consecințele relativității restrânse pot fi derivate din examinarea transformărilor Lorentz.
Aceste transformări, și deci teoria relativității restrânse, a condus la predicții fizice diferite de cele date de mecanica newtoniană atunci când vitezele relative se apropie de viteza luminii. Viteza luminii este atât de mult mai mare decât orice viteză întâlnită de oameni încât unele efecte ale relativității sunt la început contraintuitive:
Dilatarea temporală — timpul scurs între două evenimente nu este invariant de la un observator la altul, ci depinde de mișcarea relativă a sistemelor de referință ale observatorilor (ca în paradoxul gemenilor care implică plecarea unui frate geamăn cu o navă spațială care se deplasează la viteză aproape de cea a luminii și faptul că la întoarcere constată că fratele său geamăn a îmbătrânit mai mult).
Relativitatea simultaneității — două evenimente ce au loc în două locații diferite, care au loc simultan pentru un observator, ar putea apărea ca având loc la momente diferite pentru un alt observator (lipsa simultaneității absolute).
Contracția Lorentz — dimensiunile (de exemplu lungimea) unui obiect măsurate de un observator pot fi mai mici decât rezultatele acelorași măsurători efectuate de un alt observator (de exemplu, paradoxul scării implică o scară lungă care se deplasează cu viteză apropiată de cea a luminii și ținută într-un garaj mai mic).
Compunerea vitezelor — vitezele nu se adună pur și simplu, de exemplu dacă o rachetă se mișcă la ⅔ din viteza luminii pentru un observator, și din ea pleacă o altă rachetă la ⅔ din viteza luminii relativ la racheta inițială, a doua rachetă nu depășește viteza luminii în raport cu observatorul. (În acest exemplu, observatorul vede racheta a doua ca deplasându-se cu 12/13 din viteza luminii.)
Inerția și impulsul — când viteza unui obiect se apropie de cea a luminii din punctul de vedere al unui observator, masa obiectului pare să crească făcând astfel mai dificilă accelerarea sa în sistemul de referință al observatorului.
Echivalența masei și energiei, E = mc2 — Energia înmagazinată de un obiect în repaus cu masa m este egală cu 
  . Conservarea energiei implică faptul că în orice reacție, o scădere a sumei maselor particulelor trebuie să fie însoțită de o creștere a energiilor cinetice ale particulelor după reacție. Similar, masa unui obiect poate fi mărită prin absorbția de către acesta de energie cinetică.
Teoria relativității depinde de "sisteme de referință". Un sistem de referință este o perspectivă observațională în spațiu în repaus sau în mișcare uniformă, de unde se poate măsura o poziție de-a lungul a 3 axe spațiale. În plus, un sistem de referință are abilitatea de a determina măsurătorile evenimentelor în timp, folosind un 'ceas' (orice dispozitiv de referință cu periodicitate uniformă).
Un eveniment este un lucru căruia i se poate asigna un moment în timp și un loc în spațiu unice în raport cu un sistem de referință: este un "punct" în spațiu-timp. Deoarece viteza luminii este constantă în teoria relativității în orice sistem de referință, impulsurile luminoase pot fi folosite pentru a măsura neambiguu distanțele și a da timpul la care evenimentele au avut loc pentru ceasul sistemului, deși lumina are nevoie de timp pentru a ajunge la ceas după ce evenimentul a trecut. 
De exemplu, explozia unei petarde poate fi considerată un "eveniment". Putem specifica complet un eveniment prin cele patru coordonate spațiu-timp: Momentul la care a avut loc și poziția spațială în 3 dimensiuni definesc un punct de referință. Să numim acest sistem de referință S.
În teoria relativității se dorește adesea calcularea poziției unui punct dintr-un alt sistem de referință.
Să presupunem că avem un al doilea sistem de referință S', ale cărui axe spațiale și ceas coincid exact cu ale lui S la momentul zero, dar care se mișcă cu o viteză constantă 
Deoarece nu există sistem de referință absolut în teoria relativității, conceptul de "în mișcare" nu există în sens strict, întrucât toate sunt mereu în mișcare în raport cu alte sisteme de referință.
   în S'. Atunci transformările Lorentz specifică faptul că aceste coordonate sunt legate în felul următor:
   sunt implicate în transformare. Într-un fel, această transformare poate fi înțeleasă ca o rotație hiperbolică.
Din prima ecuație a transformărilor Lorentz în termeni de diferențe de coordonate
    {\displaystyle \Delta t'=\gamma \left(\Delta t-{\frac {v\Delta x}{c^{2}}}\right)}
  este clar că două evenimente care sunt simultane în sistemul de referință S (satisfăcând 
Scriind transformarea Lorentz  și inversa sa în termenii diferențelor de coordonate, se obține
    {\displaystyle \Delta t'=\gamma \left(\Delta t-{\frac {v\Delta x}{c^{2}}}\right)}
    {\displaystyle \Delta t=\gamma \left(\Delta t'+{\frac {v\Delta x'}{c^{2}}}\right)}
  Să presupunem că avem un ceas în repaus în sistemul S. Două bătăi consecutive ale acestui ceas sunt caracterizate prin 
  . Dacă vrem să știm relația dintre timpii dintre aceste bătăi măsurate în ambele sisteme, putem folosi prima ecuație și obținem:
   între două bătăi ale ceasului, văzute în sistemul în mișcare S' este mai mare decât durata de timp 
   dintre aceleași bătăi măsurate în sistemul în care ceasul este în repaus. Acest fenomen se numește dilatare temporală.
Similar, presupunem că avem un etalon de lungime în repaus în sistemul S. În acest sistem, lungimea etalonului este scrisă ca 
  . Dacă dorim să aflăm lungimea acestui etalon, ca măsurată în sistemul în mișcare S', trebuie să ne asigurăm că măsurăm distanțele 
   între capetele etalonului simultan în sistemul S'. Cu alte cuvinte, măsurarea este caracterizată prin 
  , pe care o putem combina cu a patra ecuație pentru a găsi relația dintre lungimile 
   a etalonului măsurată în sistemul în mișcare S' este mai mică decât lungimea 
   în sistemul față de care se află în repaus. Acest fenomen se numește contracția lungimii sau contracție Lorentz.
Aceste efect nu sunt doar aparente; ele sunt legate explicit de felul în care măsurăm intervalele de timp între evenimente care au loc în același loc într-un sistem de coordonate dat (numite evenimente "co-locale"). Aceste intervale de timp vor fi diferite într-un alt sistem de coordonate, în mișcare în raport cu primul, dacă evenimentele nu sunt simultane. Similar, aceste efecte leagă de distanțele măsurate între evenimente separate dar simultane într-un sistem de coordonate dat. Dacă aceste evenimente nu sunt co-locale, ci separate de distanță (spațiu), ele nu vor avea loc la aceeași distanță spațială unul de celălalt când vor fi văzute din alt sistem de coordonate în mișcare.
În diagrama 2, intervalul AB este temporal; cu alte cuvinte, există un sistem de referință în care evenimentul A și evenimentul B au loc în aceeași poziție în spațiu, și sunt separate doar de faptul că au loc la momente de timp diferite. Dacă A precede B în acel sistem de referință, atunci A precede B în toate sistemele de referință. Ipotetic, este posibil ca materia (sau informația) să călătorească de la A la B, astfel că poate exista o relație cauzală între ele (A fiind cauza, iar B efectul).
Intervalul AC din diagramă este 'spațial'; cu alte cuvinte, există un sistem de referință în care evenimentul A și evenimentul C au loc simultan, fiind separate doar de o distanță în spațiu. Însă există și sisteme în care A precede C (după cum se vede) și sisteme în care C precede A. Dacă ar fi posibilă o relație de tip cauză-efect între evenimentele A și C, atunci ar rezulta paradoxuri ale cauzalității. De exemplu, dacă A este cauza, iar C efectul, atunci ar exista sisteme de referință în care efectul precede cauza. Deși acest fapt singur nu dă naștere vreunui paradox, se poate arăta  că se pot trimite semnalele cu viteză mai mare decât a luminii în trecut. Atunci se poate construi un paradox cauzal trimițând semnalul dacă și numai dacă anterior nu s-a primit niciun semnal.
Astfel, una din consecințele relativității restrânse este că (presupunând că se păstrează cauzalitatea), nicio informație și niciun obiect material nu pot călători mai repede decât lumina. Pe de altă parte, situația logică nu mai este așa de clară în cazul relativității generalizate, deci rămâne o întrebare deschisă dacă există vreun principiu fundamental care păstrează cauzalitatea (și deci previne mișcarea cu viteză mai mare decât a luminii) în relativitatea generalizată.
Chiar fără a lua în calcul cauzalitatea, sunt alte motive puternice pentru care călătoria cu viteză peste cea a luminii este interzisă de relativitatea restrânsă. De exemplu, dacă se aplică o forță constantă asupra unui obiect pentru o perioadă nelimitată de timp, atunci integrând 
   rezultă un impuls care crește nelimitat, dar aceasta se întâmplă doar pentru că 
   tinde la infinit când v tinde la c. Pentru un observator care nu accelerează, pare că inerția obiectului crește, producând o accelerație mai mică pentru aceeași forță aplicată. Acest comportament este observat în acceleratoarele de particule.
  Această ecuație poate fi derivată din transformările spațială și temporală de mai sus. De observat că dacă obiectul s-ar mișca cu viteza luminii în sistemul 
   sunt mici în raport cu viteza luminii, se recuperează transformările galileiene ale vitezelor: 
În plus față de modificarea noțiunilor de spațiu și timp, relativitatea restrânsă forțează reconsiderarea conceptelor de masă, impuls și energie, toate fiind concepte de bază în mecanica newtoniană. Relativitatea restrânsă arată că, de fapt, aceste concepte sunt toate diferite aspecte ale aceleiași cantități fizice cam în același fel în care arată că spațiul și timpul sunt interconectate.
Există câteva moduri echivalente de a defini impulsul și energia în relativitatea restrânsă. O metodă folosește legile de conservare. Dacă aceste legi rămân valide în teoria relativității restrânse, ele trebuie să fie adevărate în orice sistem de referință posibil. Însă, dacă se fac niște simple experimente imaginare folosind definițiile newtoniene ale impulsului și energiei, se vede că aceste cantități nu se conservă în relativitatea restrânsă. Ideea de conservare se poate salva făcând câteva mici modificări ale definițiilor acestora pentru a ține cont de vitezele relativiste. În teoria relativității, aceste definiții sunt considerate definiții corecte pentru impuls și energie.
Dat fiind un obiect cu masa invariantă m călătorind cu viteza v energia și impulsul lui sunt date (și definite) de
   raportul dintre viteză și viteza luminii. Termenul γ apare frecvent în relativitate, și vine din ecuațiile transformărilor Lorentz.
  numită și ecuația relativistă energie-impuls. Este interesant de observat că în timp ce energia 
   sunt dependente de observator (variază de la un sistem de referință la altul) cantitatea 
Pentru viteze mult mai mici decât a luminii, γ poate fi aproximat folosind o dezvoltare în serie Taylor din care rezultă
    {\displaystyle E\approx mc^{2}+{\begin{matrix}{\frac {1}{2}}\end{matrix}}mv^{2}\,\!}
  Eliminând primul termen din expresia energiei, aceste formule sunt exact definițiile standard ale energiei cinetice și impulsului. Așa și trebuie să fie, deoarece mecanica newtoniană este o aproximație a relativității restrânse pentru viteze mici.
Privind formula de mai sus, a energiei, se vede că atunci când un obiect este în repaus (v = 0 și γ = 1) rămâne o energie diferită de zero:
  Această energie este denumită energia stării de repaus. Energia stării de repaus  nu cauzează niciun conflict cu teoria newtoniană deoarece este constantă și, din punctul de vedere al energiei cinetice, doar diferențele de energie au semnificație.
Interpretând această formulă, se poate concluziona că în teoria relativității masa este doar o altă formă a energiei. În 1927 Einstein a făcut următoarea remarcă privind relativitatea restrânsă:
În această teorie, masa nu este o mărime nealterabilă, ci o mărime dependentă de (și, într-adevăr, identică cu) cantitatea de energie.Această formulă devine importantă când se măsoară masele diferiților nuclei atomici. Privind diferențele de masă, se poate prezice care nuclei au energie suplimentară stocată și care poate fi eliberată prin reacții nucleare, oferind informații importante utile în dezvoltarea energiei nucleare și, în consecință, a bombei nucleare.
Cursurile de fizică introductivă, precum și unele manuale mai vechi despre teoria relativității restrânse definesc o masă relativistă care crește cu creșterea vitezei unui corp. Conform interpretării geometrice a relativității restrânse, această definiție nu se mai folosește, iar termenul "masă" este limitat la noțiunea de masă de repaus fiind astfel independentă de sistemul de referință.
Folosind definiția relativistă a masei, masa unui obiect poate varia în funcție de sistemul de referință inerțial al observatorului, în același fel în care alte proprietăți ale sale, cum ar fi lungimea, fac același lucru. Definirea unei astfel de cantități poate fi uneori utilă prin faptul că această definire simplifică un calcul restricționându-l la un anumit sistem de referință. De exemplu, considerând un corp cu masa de repaus m care se mișcă la o anumită viteză relativ la un sistem de referință al observatorului. Acel observator definește masa relativistă a corpului ca fiind:
  "Masa relativistă" nu trebuie să fie confundată cu "masa longitudinală" și cea "transversală", definite și utilizate în preajma anului 1900 și bazate pe o aplicare inconsistentă a legilor lui Newton: acestea foloseau f=ma pentru o masă variabilă, pe când masa relativistă corespunde masei dinamice a lui Newton în care p=Mv și f=dp/dt.
Se observă și faptul că corpul nu devine mai masiv în sistemul său propriu de referință, deoarece masa relativistă este diferită doar pentru un observator dintr-un alt sistem. Singura masă independentă de sistemul de referință este masa de repaus. Când se folosește masa relativistă, trebuie să se specifice și sistemul de referință aplicabil dacă nu este evident, sau dedus implicit din formularea problemei. Este evident și că creșterea de masă relativistă nu rezultă din creșterea numărului de atomi al obiectului. În schimb, masa relativistă a fiecărui atom și particulă subatomică crește ea însăși.
Manualele de fizică folosesc uneori masa relativistă, deoarece ea permite studenților să utilizeze cunoștințele lor de fizică newtoniană pentru a face mai intuitive anumite concepte, restrângându-le la anumite sisteme de referință alese. "Masa relativistă" este consistentă și cu conceptele de "dilatare temporală" și "contracție a lungimii".
Definiția clasică a forței f este dată de Legea a doua a lui Newton în forma ei originală:
  Această formă nu este valabilă în teoria relativității sau în alte situații în care masa relativistă M este variabilă.
    {\displaystyle {\vec {f}}=\gamma m{\vec {a}}+\gamma ^{3}m{\frac {{\vec {v}}\cdot {\vec {a}}}{c^{2}}}{\vec {v}}}
  După cum se vede din ecuație, vectorii clasici forță și accelerație nu mai sunt neapărat paraleli în teoria relativității.
În teoria relativității se folosește un spațiu Minkowski tetradimensional plat, care este un exemplu de spațiu-timp. Acest spațiu, însă, este foarte similar cu spațiul tridimensional euclidian standard, și astfel este ușor de lucrat cu el.
   sunt diferențialele celor trei dimensiuni spațiale. În geometria relativității restrânse, se adaugă o a patra dimensiune, derivată din timp, și astfel ecuația diferențialei distanței devine:
  Dacă se dorește să se facă și coordonata timpului să arate ca și cele spațiale, se poate trata timpul ca fiind imaginar: x4 = ict. În acest caz, ecuația de mai sus devine simetrică:
  Aceasta sugerează ceea ce de fapt este o concluzie teoretică profundă, care arată că teoria relativitățiieste doar o simetrie de rotație a spațiu-timpului nostru, foarte simialră cu simetria de rotație a spațiului euclidian. Așa cum spațiul euclidian folosește o metrică euclidiană, și spațiul timpul folosește o metrică Minkowski. În esență, relativitatea restrânsă poate fi enunțată în termenii invarianței intervalului spațiu-timp (dintre oricare două evenimente) ca văzut din orice sistem de referință inerțial. Toate ecuațiile și efectele relativității restrânse pot fi deduse din această simetrie de rotație (grup Poincaré) a spațiu-timpului Minkowski. Misner (1971 §2.3), În cele din urmă, profunda înțelegere a relativității restrânse și a celei generale vor veni din studiul metricii Minkowski (descrisă mai jos) și nu din cel al unei metrici euclidiene "deghizate" folosind ict drept coordonată temporală.
Dacă reducem la 2 numărul dimensiunilor spațiale, pentru a putea reprezenta fizica într-un spațiu 3D
  vedem că liniile geodezice nule se află de-a lungul unui con definit de ecuația
Dacă extindem aceasta la dimensiuni spațiale 3D, geodezicele nule se află pe un con tetradimensional:
  Acest con dual reprezintă "raza vizuală" a unui punct din spațiu. Adică atunci când privim stelele și spunem "Lumina pe care o recepționez de la stea este veche de X ani", privim până la limita acestei raze vizuale: o geodezică nulă. Privim un eveniment la o distanță de 
   metri ce a avut loc cu d/c secunde în urmă. Din acest motiv, conul dual nul este numit și 'con de lumină'.
Conul din regiunea -t este informația pe care acel punct o primește, iar conul din secțiunea +t este informația pe care acel punct o trimite.
Geometria spațiului Minkowski poate fi descrisă printr-o diagramă Minkowski, utilă în înțelegerea multor experimente imaginare din teoria relativității restrânse.
Poziția unui eveniment în spațiu-timp este dată de un cuadrivector contravariant ale cărui componente sunt:
  . La exponent sunt indicii contravarianți și nu puteri. La indice sunt indicii covarianți, de la zero la trei. Gradientul în spațiu-timp al unui câmp φ este:
    {\displaystyle \partial _{0}\phi ={\frac {\partial \phi }{\partial t}},\quad \partial _{1}\phi ={\frac {\partial \phi }{\partial x}},\quad \partial _{2}\phi ={\frac {\partial \phi }{\partial y}},\quad \partial _{3}\phi ={\frac {\partial \phi }{\partial z}}.}
După ce a fost identificată natura tetradimensională a spațiu-timpului, se folosește metrica Minkowski, η, dată pe componente (valide în orice sistem de referință inerțial) ca:
    {\displaystyle \eta _{\alpha \beta }={\begin{pmatrix}-c^{2}&0&0&0\\0&1&0&0\\0&0&1&0\\0&0&0&1\end{pmatrix}}}
    {\displaystyle \eta ^{\alpha \beta }={\begin{pmatrix}-1/c^{2}&0&0&0\\0&1&0&0\\0&0&1&0\\0&0&0&1\end{pmatrix}}}
  Transformările de coordonate între sisteme de referință inerțiale sunt date de tensorul transformărilor Lorentz Λ. Pentru cazul special al mișcării de-a lungul axei x, avem:
    {\displaystyle \Lambda ^{\mu '}{}_{\nu }={\begin{pmatrix}\gamma &-\beta \gamma /c&0&0\\-\beta \gamma c&\gamma &0&0\\0&0&1&0\\0&0&0&1\end{pmatrix}}}
  adică matricea de rotație de la coordonatele x la t. μ' indică rândul și ν indică coloana. De asemenea, β și γ sunt definite ca:
    {\displaystyle \beta ={\frac {v}{c}},\ \gamma ={\frac {1}{\sqrt {1-\beta ^{2}}}}.}
  Mai general, o transformare de la un sistem inerțial (ignorând translațiile, pentru simplitate) la un altul trebuie să satisfacă condiția:
    {\displaystyle \eta _{\alpha \beta }=\eta _{\mu '\nu '}\Lambda ^{\mu '}{}_{\alpha }\Lambda ^{\nu '}{}_{\beta }\!}
   de la 0 la 3 în partea dreaptă a ecuației, conform notației Einstein pentru sume. Grupul Poincaré este cel mai general grup de transformări care păstrează metrica Minkowski și reprezintă simetria fizică ce stă la baza relativității restrânse.
Toate cantitățile fizice sunt date ca tensori. Pentru a trece dintr-un sistem în altul, se folosește legea transformărilor tensoriale
    {\displaystyle T_{\left[j_{1}',j_{2}',...j_{q}'\right]}^{\left[i_{1}',i_{2}',...i_{p}'\right]}=\Lambda ^{i_{1}'}{}_{i_{1}}\Lambda ^{i_{2}'}{}_{i_{2}}...\Lambda ^{i_{p}'}{}_{i_{p}}\Lambda _{j_{1}'}{}^{j_{1}}\Lambda _{j_{2}'}{}^{j_{2}}...\Lambda _{j_{q}'}{}^{j_{q}}T_{\left[j_{1},j_{2},...j_{q}\right]}^{\left[i_{1},i_{2},...i_{p}\right]}}
Pentru a vedea utilitatea acesteia, transformăm poziția unui eveniment de la un sistem de coordonate S la un sistem S', calculând
    {\displaystyle {\begin{pmatrix}t'\\x'\\y'\\z'\end{pmatrix}}=x^{\mu '}=\Lambda ^{\mu '}{}_{\nu }x^{\nu }={\begin{pmatrix}\gamma &-\beta \gamma /c&0&0\\-\beta \gamma c&\gamma &0&0\\0&0&1&0\\0&0&0&1\end{pmatrix}}{\begin{pmatrix}t\\x\\y\\z\end{pmatrix}}={\begin{pmatrix}\gamma t-\gamma \beta x/c\\\gamma x-\beta \gamma ct\\y\\z\end{pmatrix}}}
  care este chiar transformarea Lorentz dată mai sus. Toți tensorii se transformă după aceeași regulă.
    {\displaystyle \mathbf {dx} ^{2}=\eta _{\mu \nu }dx^{\mu }dx^{\nu }=-(c\cdot dt)^{2}+(dx)^{2}+(dy)^{2}+(dz)^{2}\,}
  este invariant. Faptul că este invariant înseamnă că are aceeași valoare în toate sistemele inerțiale, deoarece este un scalar (tensor de rang 0), și astfel Λ nu apare în transformarea sa trivială. De observat că atunci când elementul 
Utilitatea principală a exprimării ecuațiilor fizicii în formă tensorială este că atunci sunt invariante în raport cu grupul Poincaré, astfel că nu avem de-a face cu un calcul special și dificil pentru a verifica aceasta. De asemenea, la construirea acestor ecuații adesea găsim că alte ecuații despre care anterior credeam că nu au nicio legătură cu ele sunt, de fapt, strâns legate, ca făcând parte din aceeași ecuație tensorială.
Relativitatea restrânsă este exactă doar când potențialul gravitațional este mult mai mic ca c2; într-un câmp gravitațional puternic trebuie să se folosească teoria relativității generalizate (care este, la limită, echivalentă cu cea restrânsă pentru câmpuri gravitaționale slabe). La scară foarte mică (la lungimi de ordinul distanței Planck și mai mici) trebuie să fie luate în calcul și efectele cuantice, de unde rezultă gravitația cuantică. Totuși, la nivel macroscopic și în absența câmpurilor gravitaționale puternice, relativitatea restrânsă a fost testată experimental, obținându-se un grad extrem de înalt de precizie (10−20)
 și astfel este acceptată de comunitatea fizicienilor. Rezultatele experimentale care par să o contrazică nu sunt reproductibile și sunt considerate a se datora erorilor experimentale.
Datorită libertății pe care o acordă teoria de a alege cum să se definească unitățile de distanță și timp în fizică, este posibil să se facă unul din postulatele relativității consecință tautologică a definițiilor, dar acest lucru nu poate fi făcut pentru ambele postulate simultan, deoarece, împreună, ele au consecințe independente de alegerea definițiilor pentru distanță și timp.
Relativitatea restrânsă este consistentă cu ea însăși din punct de vedere matematic, și este parte organică din toate teoriile fizice moderne, în primul rând din teoria cuantică de câmp, teoria corzilor, și teoria relativității generalizate (pentru cazul câmpurilor gravitaționale neglijabile).
Mecanica newtoniană derivă matematic din teoria relativității restrânse pentru viteze mici față de cea a luminii - astfel mecanica newtoniană poate fi considerată o relativitate restrânsă a corpurilor lente.
Câteva experimente-cheie au condus la elaborarea teoriei relativității restrânse:
Experimentul Trouton–Noble a arătat că momentul unui condensator este independent de poziția sa și de sistemul de referință inerțial
Celebrul experiment Michelson-Morley a dat mai mult suport postulatului privind imposibilitatea detectării unei viteze absolute.
O serie de experimente au fost efectuate cu scopul de a testa teoria relativității restrânse în raport cu alte teorii rivale. Printre acestea se numără:
Experimentul lui Kaufmann — devierea electronilor conform predicției Lorentz-Einstein
Experimentul Kennedy–Thorndike — dilatarea temporală conform cu transformările Lorentz
Experimentul Rossi-Hall — efecte relativiste asupra timpului de înjumătățire a unei particule de mare viteză
Experimentele de test ale teoriei emisiei au demonstrat că viteza luminii este independentă de viteza sursei acesteia.
Noi experimente confirmă relativitatea specială, 6 februarie 2009, Diac. Dr. Adrian Sorin Mihalache, Ziarul Lumina
Tezaurul de la Pietroasa este un tezaur arheologic format din mai multe obiecte din aur, descoperit în anul 1837, în Postul Paștelui, pe Dealurile Istriței, după cum se arată în unele declarații ale celor care l-au găsit, țăranii pietrari Ion Lemnaru și socrul său Stan Avram, în localitatea Pietroasele, Buzău, undeva pe Valea Urgoaia, actuala Vale Pietroasele, sub platoul denumit pe atunci Via Ardelenilor, sub un piemont de viță de vie, la circa un kilometru de situl castrului roman aflat în centrul satului Pietroasa. Din detaliile pe care le-au dat găsitorii și cei care au fost implicați în ascunderea obiectelor, a reieșit că tezaurul a fost compus din 16 până la 26 de piese, cel mai probabil 25. Autoritățile acelor timpuri au reușit să recupereze 12 obiecte, cele care sunt și astăzi expuse la Muzeul Național de Istorie a României: colanul elipsoidal, colanul cu inscripție runică, colanul simplu, patru fibule, patera cu figuri mitologice, două vase poligonale, un vas oenochoe și un taler, în greutate totală de 18,7975 de kilograme de aur și multe pietre prețioase ca granate, almandine, turmaline, smaralde, cristale de stâncă, safire și sticlă colorată. Tezaurul a fost supus încă de la descoperire la ample acțiuni de distrugere, mutilare și compactare a pieselor componente, multe fiind distruse și tăiate cu toporul de către Anastase arnăutul, fapt care a dus la dislocarea pietrelor prețioase, foarte multe fiind astăzi pierdute. 
Atribuirea tezaurului și datarea lui s-a făcut prin analiza obiectelor componente, a detaliilor tehnice și stilistice prezente în modul lor de confecționare, precum și din studierea unor izvoare documentare. Punctul de plecare a fost colanul inscripționat cu caractere runice. Runele de pe colan au sugerat de la început atribuirea comorii unui neam de sorginte germanică. Acest colan este cea mai însemnată piesă a comorii, fiindcă este singura care are o inscripție. Din păcate, literele nu sunt evidente și nu se pot descifra ușor. Profesorul german Rudolf Neumeister, a pus tezaurul în conexiune cu momentele importante care s-au derulat în secolul al IV-lea în istoria universală. El a fost cel care a enunțat pentru prima oară teza atribuirii comorii lui Athanaric, conducătorul vizigoților, care a trecut prin teritoriile care compun astăzi România. Ipoteza a fost preluată de Alexandru Odobescu, cel care a făcut o pasiune din cercetarea tezaurului, fapt pentru care a publicat monografia Le Trésor de Pétrossa apărută în perioada 1889 - 1900. O mulțime de cercetători și specialiști europeni au adus fel și fel de ipoteze privitoare la originea comorii, la traducerea textului runic și la încadrarea stilistică a obiectelor componente. Dacă raportarea la izvoarele documentare și la argumentele de ordin arheologic indică o datare în secolul al IV-lea e.n., analiza stilistică a celor 12 piese care au ajuns în contemporaneitate, spune că stilurile individuale de confecționare ale fiecărui obiect sunt dintre cele mai diverse. Astfel, cele trei colane au analogii ale unor obiecte descoperite încă din epoca bronzului, patera își trage obârșia din caracterele stilistice greco-romane, cele patru fibulele în secolul al IV-lea, talerul are motive specifice din epoca bronzului și chiar din epoca neolitică, toartele late ale vaselor poligonale apărând în secolul I e.n. și forma vasului oenochoe este cunoscută din toreutica romană. Caracterul stilistic care îndreptățește atribuirea comorii popoarelor germanice este capul de pasăre al fibulelor, el este indiciul care ar susține datarea fibulelor pentru secolul al IV-lea, precum și originea lor. Toate fibulele prezintă, pe lângă capul de pasăre sub formă naturalistă, ca și decorul policrom, o fază intermediară dintre modelele scito-sarmate și cele stilizate din ce în ce mai mult din secolul al V-lea și următoarele. Capul de pasăre este considerat a fi un element caracteristic al popoarelor germanice, deoarece aceste triburi au adoptat cu predilecție acest element de la motivele decorative zoomorfe central-asiatice și iraniene. Datarea cu un an exact al confecționării fiecărui obiect nu este posibilă, cum nu este posibilă nici identificarea unor ateliere de făurire a lor, considerându-se că arealul posibil ar fi cel dintre nordul Pontului Euxin și lumea mediteraneană. Pentru a fixa totuși o dată, s-a datat tezaurul în anul 381 în care Athanaric a ajuns la Constantinopol, de altfel, anul în care a și murit.
Tentativele care s-au făcut pentru datarea tezaurului cu un sfert de secol mai târziu de anul 376, precum și ipoteza atribuirii lui populației ostrogote care a rămas sub autoritatea hunilor, nu au reușit să aibă succes în fața argumentelor vizigote. Acest lucru s-a întâmplat și din cauză că nu s-a putut demonstra documentar sau arheologic că ostrogoții ar fi populat aceste regiuni și nu există niciun temei pentru care ostrogoții să fie preferați vizigoților, ca stăpâni ai Tezaurului de la Pietroasa. Pentru explicarea de natură istorică a tezaurului, nu se poate părăsi cadrul secolului al IV-lea. De aceea, doar despre vizigoți se știe că au trecut prin părțile Buzăului pentru a putea ascunde un asemenea tezaur sacru.
De-a lungul timpului, tezaurul a trecut și prin evenimente care i-au cauzat noi deteriorări. Așa a fost jaful din 1875 de la Muzeul de Antichități din București aflat în Palatul Universității, unde protagonistul principal a fost Dumitru Pantazescu-Popescu din Titu. Obiectele au fost din nou mutilate, cel mai deteriorat fiind colanul cu inscripție din care s-a pierdut jumătate și textul runic a fost tăiat, jumătate rămânând pe un fragment și restul pe celălalt. Deteriorări s-au produs și la incendiul din anul 1884 ce a avut loc tot la Muzeul de Antichități din Palatul Universității din București. După incendiu, regele Carol I al României a luat decizia restaurării integrale a tezaurului la Berlin. Maestrul bijutier a fost Paul Telge. Acesta a făcut atunci, a doua copie a tezaurului în tehnica galvanoplastiei. Obiectele restaurate și copiile lor au rămas în aceeași stare până astăzi. Pentru a întări structurile de aur deteriorate, Telge a făcut adaosuri de argint și bronz, fapt pentru care tezaurul are astăzi o greutate de 19.755,33 de grame.
Tezaurul de la Pietroasa, numit de români și Cloșca cu pui de aur, a intrat în circuitul muzeal încă din data de 28 martie 1842, zi din care a făcut parte integrantă din exponatele Colegiului Sfântul Sava din București, cele care au stat la baza fondării Muzeului de Antichități Național care era subordonat Eforiei Școalelor din București. Tezaurul a avut câteva participări de mare prestigiu la Expoziția universală de la Paris din anul 1867, Expoziția de la Muzeul South-Kensington din anul 1868, Expoziția universală de la Viena din anul 1873 și Expoziția universală de la Paris din anul 1900.
În condițiile iminentei ocupări a Bucureștiului de către trupele Puterilor Centrale, Guvernul României a hotărât ca Tezaurul României să fie transportat pentru păstrare sigură la Moscova, în timpul Marelui Război. Întreg Tezaurul de la Pietroasa a fost trimis în decembrie 1916 la Moscova pentru păstrare, el făcând parte din Tezaurul României. Tezaurul de la Pietroasa a fost restituit integral în anul 1956, an în care s-a organizat la București la Muzeul de Artă al Republicii o mare expoziție de prezentare, deschisă de Ziua Republicii - 23 august 1956.
Satul Pietroasa se află la 20 km vest de orașul Buzău, la 18 km est de orașul Mizil, fiind amplasat la poalele Dealului Istrița. Șoseaua națională Ploiești - Buzău și calea ferată trec prin sudul satului la o distanță de circa trei kilometri. Cea mai apropiată gară CFR este gara Ulmeni. Exact în această regiune a satului Pietroasa, munții Carpații Orientali orientați din nord spre sud, fac o cotitură spre vest și câmpia se desfășoară până sub Dealul, numit adesea munte, Istrița, al cărui cel mai înalt vârf atinge altitudinea de 750 m. Versanții dealului coboară în pante line spre șes până în apropierea satului.
De sub deal, izvorăște micul pârâu Urgoaia, numit și Pietroasa, care curge printr-o vale strâmtă și în final, străbate satul. Pe malurile acestui pârâu se găsesc depozite importante de piatră calcaroasă ușor accesibile exploatării.În jurul anului 1850, partea de sat aflată în estul pârâului Urgoaia se numea Pietroasa de Jos, iar cea vestică Pietroasa de Sus. Ambele sate făceau parte din județul Săcuieni și ulterior din județul Buzău. Astăzi cele două sate sunt unite într-o singură localitate Pietroasele, parte componentă a Comunei Pietroasele. Comuna a mai făcut parte în secolul al XX-lea din Raionul Mizil, Regiunea Ploiești. În articolul acesta, numele localității va fi Pietroasa, deoarece este cel mai folosit nume în referirile din literatura de specialitate din România și din străinătate legate de subiectul tezaurului descoperit aici.În localitatea Pietroasa mai există un sit arheologic, cel al unui castru roman denumit în literatura de specialitate Castrul roman de la Pietroasele. Tezaurul de la Pietroasa a fost găsit la circa un kilometru depărtare de castru, deci de localitate. Castrul are o formă dreptunghiulară, cu o orientare est - vest, lat de 124 m și lung de 158 m. Resturile castrului sunt vizibile, ele fiind formate din ziduri de piatră zidită cu mortar. Zidurile au o grosime de doi metri și se regăsesc în mijlocul comunei pe sub casele locuitorilor sau prin curțile și ogrăzile acestora. Clădirea fostului Sfat Popular al comunei din perioada comunistă, a fost construită înainte de Primul Război Mondial, fundația ei fiind formată din părți de zid din colțul de sud-vest al castrului roman. Nivelul antic este la circa 1,5 m sub nivelul solului existent astăzi.
Castrul roman de la Pietroasele a fost cercetat în anul 1866 de către Alexandru Odobescu printr-o procedură destul de sumară, de sondare în câteva puncte a perimetrului format de zidul original. Odobescu a realizat și un plan al castrului, publicat în volumul al treilea al monografiei sale, Le Trésor de Pétrossa. Cum acesta a fost ultimul volum al lucrării, el fiind neterminat, cu toate că rezultatele expertizei pe care a făcut-o la fața locului sunt inedite, ele au fost expuse foarte sumar. Din informațiile pe care le-a lăsat, reiese că din săpături au ieșit la iveală oase de animale domestice, cenușă, cărămizi, pietre de construcție, ceramică grosolană, arme și zăbale din fier, cioburi de vase din sticlă, o sulă de os, doi piepteni mici din os, mai multe râșnițe din piatră și o monedă din bronz imperială. Moneda era foarte deteriorată și avea un aspect dintr-o „... epocă post-constantiniană.”
Ținând cont de considerentele de natură stilistică ale obiectelor care compun Tezaurul de la Pietroasa, referirile pe care istoricii le-au făcut cu privire la proveniența comorii, sunt cu deosebire fixate la secolul al IV-lea e.n. Încadrarea în acest secol provine din caracterul germanic evident al tezaurului. De aceea, specialiștii s-au văzut obligați în a face ipoteze legate de frământările populațiilor de sorginte gotică care au fost cuprinse de panică în momentul în care invazia hunilor a cuprins curbura Carpaților de pe teritoriul actual al României, în ultimul sfert de secol al IV-lea.
Contemporan cu evenimentele din acel secol, a fost istoricul Ammianus Marcellinus care era direct informat de mersul campaniilor militare chiar de la conducătorii goți care participau la ele. Din scrierile lui Marcellinus, se cunoaște astăzi acel moment dramatic din istoria migrațiilor care a lăsat urme atât de adânci în istoria universală. Astfel, goții au fost învinși și pacificați în secolul al IV-lea de către împăratul Constantin și ca urmare, aceștia au ajuns la o stare de echilibru stabil cu romanii cu care aveau relații strânse. Goții s-au divizat în două forțe politice diferite, fiecare având teritorii delimitate de cursul fluviului Nistru, numit în limba latină Donastius. Partea dinspre răsărit până la fluviul Don, de-a lungul vastelor stepe sarmatice, era stăpânită de ostrogoți sau greutungi, iar partea vestică, de apus, cu preponderență în zonele împădurite și colinare ale Moldovei de astăzi, stăpânind populația indigenă a neamului dacic al carpilor, a fost ocupată de vizigoți sau tervingi. Șeful suprem al vizigoților era regele Athanaric (Athanarichus) care se bucura de un mare prestigiu.
Echilibrul format în teritoriile stăpânite de vizigoți și ostrogoți, a fost distrus de invazia hunilor mongoli ce veneau din stepele foarte îndepărtate ale Asiei Centrale. În mersul lor, aceștia au supus toate populațiile din Asia Vestică până la fluviul Don. Mai apoi, au trecut Donul, i-au învins pe ostrogoți, și în anul 376 ajunseseră la Nistru. Vizigoții lui Athanaric nu au reușit să-i oprească la acest hotar și ca urmare, vizigoții și-au consolidat poziția în Podișul central al Moldovei. Și-au organizat defensiva de-a lungul obstacolelor naturale de relief spre sud, formând o fortificație lungă ce a fost identificată de cercetători cu Valul din Moldova de Jos, situat între Ploscuțeni pe Siret și Stoicani pe Prut. Demersul defensiv inițiat de vizigoți nu a avut succes, deoarece ei au fost surprinși în timpul lucrărilor de consolidare a fortificației de apariția neașteptată a hunilor. Intrați în dezorganizare, vizigoții au părăsit Podișul Moldovei și au căutat o scăpare către Dunăre, în sud. Ajungând la fluviu, ei s-au despărțit trecând Dunărea, o parte au luat-o spre Dobrogea și cealaltă spre Tracia. După doi ani, vizigoții din Tracia au câștigat bătălia de la Adrianopol aducând dezastru în armata romană, dar și moartea împăratului Valens. În cele din urmă, aceștia s-au așezat ca federați în interiorul provinciilor romane.Pe de altă parte, Athanaric cu vizigoții săi, nu au vrut să părăsească Dacia și s-au îndreptat spre Munții Carpați în așa numitul de către Marcellinus, ținut Caucaland. Ținutul, a spus Marcellinus, era inaccesibil, fiind protejat de munți foarte înalți cu păduri seculare (ad Caucalandesem locum, altitudine silvarum inaccessum et montium). Aici s-a așezat Athanaric după ce i-a bătut pe sarmații care erau deja acolo, punându-i pe fugă. Ținând cont de informațiile lăsate de istoricul roman, s-a apreciat de către cercetători, că ținutul se afla undeva în cotul Carpaților orientali, respectiv între regiunea Buzăului și Vrancea. Locul se afla la o distanță acceptabilă față de unde veneau vizigoții lui Athanaric din Dobrogea, prin cotul Dunării de la Galați, numit Cotul Pisicii, și față de Siretul inferior.Ținutul unde se afla satul Pietroasa, pe Dealul (muntele) Istrița, era convenabil ca loc de refugiu pentru regele vizigot. Această opinie asumată de la Rudolf Neumeister, preluată de Alexandru Odobescu și ajungând după un secol de la enunțare până la Ecaterina Dunăreanu-Vulpe, nu s-a schimbat, specialiștii considerând-o foarte plauzibilă. Se pare că Athanaric nu ar fi rămas prea mult în acest refugiu. Având forțele reduse din cauza plecării triburilor vizigote ce s-au așezat în provinciile romane și aflându-se sub presiunea hunilor, regele Athanaric a acceptat invitația împăratului Theodosius de a se așeza pe teritoriul Imperiului roman de Răsărit, ca apărător al granițelor. Vizigotul a avut parte de primiri triumfale și mari onoruri la sosirea sa din anul 381 la Constantinopol. El a decedat însă în scurt timp de la venire.
În opinia cercetătorilor, pornind de la Rudolf Neumeister, Alexandru Odobescu și până în contemporaneitate, tezaurul a fost atribuit regelui vizigot Athanaric. Ambrosiu de Milan l-a numit pe vizigot, iudex regum (judecătorul regilor), adică o căpetenie a tuturor căpeteniilor triburilor vizigote. Părerile istoricilor converg la ideea că Athanaric își purta tezaurul peste tot pe unde mergea. Ca urmare a divizării triburilor sale din cauza invaziei hunilor, regele, așezându-se în ținutul Caucaland, avea tezaurul la el. Fiind forțat să fugă peste Dunăre la Teodosiu I, ar fi decis să ascundă odoarele sacre pentru a nu fi capturate de huni sau romani. El a sperat că se va întoarce în ținuturile unde vizigoții au trăit circa o sută de ani și a ascuns tezaurul la poalele Dealului Istrița. Nemaiîntorcându-se, obiectele au fost descoperite de abia peste cincisprezece secole de niște pietrari.Întrebarea pe care istoricii și-au pus-o, a fost de ce Athanaric nu a ascuns comoara într-un loc mai dosnic, în adâncul pădurilor sau în vârful munților, unde cu siguranță era mai protejată decât la Pietroasa? Răspunsul este unul logic. Fiind stăpân peste depresiunile subcarpatice și peste munți, vizigotul nu a vrut să-și părăsească pozițiile strategice pe care le avea, inclusiv Caucaland. Majoritatea lor se aflau amplasate la marginea dinspre câmpie și ca atare, dominau principalele căi de comunicații și principalele regiuni agricole, cele mai productive. De aceea s-a așezat la Pietroasa, pentru că era pregătit oricând s-o apere. Importanța Pietroasei nu este una de neglijat, dovada vie fiind faptul că romanii și-au făcut un castru aici.Istoricii și-au pus întrebarea dacă vizigoții, ca și predecesorii lor, sarmații, nu au folosit ruinele castrului roman ca așezare principală a ținutului Caucaland. Dacă a fost așa, faptul că tezaurul a fost îngropat pe o pantă a Dealului Istrița, la doar un kilometru depărtare de castru, ar părea o normalitate. Această situație avea și avantajul că era la îndemână pentru orice caz de forță majoră. Toată acestă expunere de idei, a fost făcută doar cu titlu de ipoteze pe care Ecaterina Dunăreanu-Vulpe le-a lansat pentru cercetările ulterioare ce erau de presupus că se vor face prin excavarea sitului castrului roman. Din afirmațiile acesteia, aceste scenarii au la bază demonstrațiile pe care le-a făcut Alexandru Odobescu și care au fost unanim acceptate. Tot ea a susținut că ținutul Caucaland se identifică cu complexul castrului roman de la Pietroasele.
Ecaterina Dunăreanu-Vulpe a susținut că toate tentativele care s-au făcut în datarea tezaurului cu un sfert de secol mai târziu de anul 376, precum și ipoteza atribuirii lui populației ostrogote care a rămas sub autoritatea hunilor, nu au reușit să aibă succes în fața argumentelor vizigote. Acest lucru s-a întâmplat și din cauză că nu s-a putut demonstra documentar sau arheologic că ostrogoții ar fi populat aceste regiuni și că nu există niciun temei pentru care ostrogoții să fie preferați vizigoțiilor, ca stăpâni ai Tezaurului de la Pietroasa. În discursul cercetătoarei se mai menționează că, pentru explicarea de natură istorică a tezaurului, nu se poate părăsi cadrul secolului al IV-lea. De aceea, doar despre vizigoți se știe că au trecut prin părțile Buzăului pentru a putea ascunde un asemenea tezaur sacru.
Tezaurul de la Pietroasa a fost numit de către români „Cloșca cu puii de aur”. Această comoară este cea mai faimoasă și mai valoroasă grămadă de artefacte antice care s-a găsit pe teritoriul României. Ea a avut un destin datorat pe de o parte, interesului pe care i l-a acordat lumea științifică și pe de altă parte, a altor evenimente prin care a trecut încă din anul 1837 când a fost descoperită și până în anul 1956 când a fost returnată autorităților române de către U.R.S.S.Numele pe care i l-au dat românii a apărut în timpul procesului pe care autoritățile române l-au intentat descoperitorilor, celor care au cumpărat diferite obiecte din aur și a altor persoane care au avut legătură cu acest caz. „Cloșca cu puii de aur” vine de la cei „... care au adoptat expresia plastică, dar neexactă, dintr-una din declarații, în care fibula mare era asemănată cu o găină, iar fibulele mici cu puii ei. Fibulele au, într-adevăr, forme de păsări, dar nu de galinacee domestice”.Obiectele care compun tezaurul se împart în două categorii: podoabe și vase. Imaginile care au trecut mileniile până în actualitate, ca și textele rămase din acele vremuri ale Antichității, spun că vesela era și pe atunci un accesoriu obligatoriu al meselor festive, din această categorie fiind aleasă și vesela ceremonială aflată în patrimoniul templelor. Prin folosirea lor la ceremonii religioase ca și la banchete, aceste obiecte căpătau valențe noi, deci și semnificații noi. Pe lângă o valoare decorativă, ele aveau și una simbolică, fiind percepute cel mai adesea ca însemne de statut social sau de declarare a identității, implicit apartenența la o etnie socială.
Atribuirea tezaurului și datarea lui s-a făcut prin analiza obiectelor componente, a detaliilor tehnice și stilistice prezente în modul lor de confecționare, precum și prin studierea unor izvoare documentare. Punctul de plecare a fost colanul inscripționat cu caractere runice. Runele de pe colan au sugerat de la început atribuirea comorii unui neam de sorginte germanică. Acest colan este cea mai însemnată piesă a comorii, fiindcă este singura care are o inscripție. Din păcate, literele nu sunt evidente și nu se pot descifra ușor. La început s-a propus a se citi cuvintele grecești χαίρε χαί πίγε — fii vesel și bea, iar mai apoi s-a constatat că inscripția are caractere runice (vechi germane) și Alexandru Odobescu a propus a se citi astfel: Guthani ocwi hailag, ceea ce s-ar traduce prin - Lui Odin -- Sciția (sau patria) consacrată. Fiind cel mai studiat obiect al tezaurului datorită inscripției sale, interpretarea cea mai apropiată de adevăr a textului „Gutan(e) Iowi hailag” este „lui Jupiter al goților consacrat”. Prin folosirea cuvântului „hailag” (sfânt) s-a dat colanului dimensiunea sacră care se poate răsfrânge asupra întregului tezaur. Se știe că s-au mai descoperit și alte colane similare acestuia, fapt care certifică valoarea colanului ca însemn al statutului social, care se suprapune în același timp pe însemnul distinctiv, de insignă, care s-a uzitat în Imperiul Roman. Acest fapt se corelează, de altfel, și cu sistemul ierarhic al lumii barbare hunice sau germanice. Colanul inscripționat a fost cel mai afectat de furtul lui Pantazescu din anul 1875. Cea mai mare parte a colanului a fost topită și el a fost tăiat astfel încât inscripția este astăzi împărțită pe două fragmente.
Izvoarele documentare l-au identificat pe Athanaric ca „Judex potentissimus”, conducătorul vizigoților, ca protagonist al evenimentelor ce s-au petrecut din cauza migrației hunilor. Cercetătorii au propus un scenariu care ar explica prezența Tezaurului de la Pietroasa pe Dealul Istrița. Scenariul a avut ca fundament câteva mențiuni pe care le-a făcut Ammianus Marcellinus în cartea sa intitulată Istoria Romană. Astfel, comoara a fost ascunsă la Pietroasa ca urmare a refugierii vizigoților lui Athanaric în Imperiul Roman, cel mai târziu în anul în care Athanaric ar fi ajuns la Constantinopol, adică anul 381.Cum din studierea obiectelor componente, argumentele de ordin arheologic nu converg către o datare unitară a tuturor pieselor, deoarece fiecare din acestea indică, de fapt, o datare mai târzie, se ajunge la părerea că tezaurul a fost depus la Pietroasa undeva la mijlocul secolului al V-lea, adică în perioada de migrație a ostrogoților. Luate separat, fiecare piesă are în opinia datatorilor o altă perioadă a confecționării ei. Ca urmare, vasul oenochoe a fost datat la sfârșitul secolului al IV-lea sau la începutul celui de al V-lea, patera undeva în jurul anului 360, colanele, fibulele, vasele poligonale, cel mai probabil în prima jumătate a secolului al V-lea. Aspectul obiectelor comorii, care sunt expuse astăzi la Muzeul Național de Istorie a României, este rezultatul mai multor restaurări ca urmare a unor distrugeri repetate la care a fost supus tezaurul.Fibulele sunt o variantă mai sofisticată a acelor de siguranță sau a broșelor de astăzi. În Antichitate erau obiecte de podoabă folosite pentru prinderea veșmintelor, astfel având și o utilitate practică. Cum sunt cele din tezaur, adesea ele deveneau adevărate bijuterii. În Imperiul Roman Târziu, caracteristicilor artistice li se alăturau valori simbolice ca însemne imperiale sau de demnitate, făcând parte din costumația de ceremonie. Se pot vedea în acest sens portretele imperiale de pe monumentele sau monedele de la mijlocul secolului al IV-lea, unde hlamida imperială se prindea cu fibule rotunde de umărul drept. Acestea erau împodobite cu multe pandantive și pietre prețioase mari. Fibula mare, cea mică și cele mijlocii, părți componente ale Tezaurului de la Pietroasa, sunt cele mai somptuoase creații ale Antichității târzii. Concepția, realizarea și modul de purtare a lor, sugerează o contopire a modelelor și a valorilor lumii barbare cu cele ale Imperiului Roman Târziu. Dacă fibula mare și cea mică, par mai degrabă să aparțină unui port masculin, fiind folosite pentru prinderea mantiei pe umărul drept ca un accesoriu vestimentar și totodată ca însemn de rang, fibulele mijlocii sunt folosite ca pereche, una pe fiecare umăr, în accesoriile vestimentare ale costumului feminin gotic din perioada migrațiilor, acest ultim fapt fiind confirmat de descoperirile funerare.Prin faptul că întregul tezaur prezintă o calitate superioară a meșteșugului cu care au fost realizate obiectele care-l formează, cercetătorii sunt sceptici că acesta ar fi fost confecționat de populația indigenă. În anul 1879 când se înregistra una dintre primele lucrări privitoare la tezaur, Isaac Taylor a speculat ideea că obiectele ar fi o parte din câștigurile pe care goții le-au obținut ca urmare a incursiunilor pe care le făceau în provinciile romane Moesia și Tracia (perioada 238 - 251). Există și o altă teză timpurie pe care a propus-o Alexandru Odobescu în anul 1889, teorie pe care a preluat-o și Constantin C. Giurescu în anul 1976. Aceasta l-a identificat pe Athanaric, regele vizigoților, ca proprietar de drept al tezaurului, fiind presupusă dobândirea lui în conflictul pe care Athanaric l-a avut în anul 369 cu împăratul roman Valens. Catalogul Goldhelm din anul 1994, a adus ipoteza că obiectele componente ale tezaurului ar fi putut fi și cadouri pe care unii conducători germanici le-ar fi primit de la liderii romani.
După cum a rezultat din interogatoriile care au fost luate în anul 1838 celor care au descoperit tezaurul de la Pietroasa, a reieșit că aceștia au găsit un număr de 22 de obiecte, vase de aur, bijuterii și două inele cu inscripții. Când au fost descoperite, obiectele erau învelite într-o masă neagră de origine necunoscută, probabil un material organic ca pielea sau cârpa cu care au fost acoperite înainte de a fi îngropate. Din cele 22 de piese s-au recuperat doar 12 obiecte. Dintre toate, doar cinci au fost lucrate doar din aur: vasul oenochoe, platoul sau talerul cel mare, frânt în patru, patera sau sinia, cea cu decor în relief cu o statuetă ce ține un pahar în mâini, colanul cu inscripție cu rune gotice și colanul simplu. Celelalte șapte piese: patru fibule, două vase poligonale și un colan, au fost împodobite cu pietre prețioase. Se presupune că cele zece obiecte pierdute au fost patru colane din care două cu pietre prețioase, unul cu inscripție, o fibulă mică presupusă a fi pereche cu cea care s-a păstrat, o cană similară cu vasul oenochoe, o pateră simplă nedecorată și două brățări cu pietre prețioase.Cele 12 obiecte care au putut fi recuperate, au fost furate în anul 1875 de Dumitru Pantazescu-Popescu din Muzeul de Antichități din București. Ca urmare, colanul cu inscripție a fost tăiat cel puțin în patru bucăți de către argintarul Costache Constantinescu din București, caracterele runice înscrise fiind deteriorate până la a fi indescifrabile. Din fericire, Societatea Arundel a făcut la Londra, cu ceva vreme înaintea furtului, fotografii detaliate ale colanului, astfel încât astăzi, caracterele au putut fi reconstituite cu un grad relativ de exactitate.În jurul anului 2000 s-au făcut studii asupra aurului în sine din care au fost realizate obiectele tezaurului. Rezultatele expertizelor au indicat cel puțin trei origini geografice diferite: Munții Urali din Sud, Nubia (Sudan) și Persia. Originea dacică a minereului a fost exclusă. Cu toate că V. Cojocaru a respins ipoteza că unele obiecte s-ar fi confecționat prin topirea monedelor imperiale romane, B. Constantinescu (2003) a ajuns la o concluzie diametral opusă.S-au făcut și comparații între tehnicile de topire și forjare, compoziția minereului folosit și analiza tipologică anterioară. Rezultatul a indus ideea că aurul care s-a folosit pentru realizarea colanului cu inscripție runică, poate fi clasificat ca fiind de origine celto-germanică, deoarece nu este la fel de pur ca cel greco-roman și nici așa de aliat ca cel care compun obiectele policrome germanice.Toate aceste rezultate susțin opinia că cel puțin o parte a tezaurului, inclusiv colanul cu inscripție, a fost realizată din aur extras din nordul Daciei. Acest fapt ar indica faptul că obiectele erau în posesie gotică înaintea migrației spre sud (vezi Cultura Sântana de Mureș-Cerneahov și Cultura Wielbark). Deși rezultatele date de experți pot pune sub semnul întrebării teoria tradițională care afirmă că colanul cu inscripție are o origine romano-mediteraneană, sunt necesare cercetări suplimentare înainte ca originea aurului din care a fost realizat să fie identificată.
Ca în cazul tuturor descoperirilor de tezaure de acest fel, a rămas neclară motivația ascunderii obiectelor în situl unde au fost găsite, cu toate că au existat mai multe propuneri făcute de analiști. Isaac Taylor a explicat că groapa unde au fost descoperite ar fi aparținut unui templu păgân și că prin cercetarea inscripției de pe colan, toate obiectele făceau parte dintr-un tezaur votiv al păgânismului activ. Ipoteza lui Taylor a fost ignorată, dar din cercetările ulterioare, în special ale lui Looijenga, s-a observat că piesele tezaurului de la Pietroasa au un caracter ceremonial definit. Elocvent în acest sens este vasul patera care este decorat cu figuri ale unor zeități, probabil germanice.Cei care susțin teza apartenenței tezaurului regelui vizigot Athanaric, nu au reușit să argumenteze de ce a rămas tezaurul îngropat în condițiile în care Athanaric a încheiat un tratat cu Teodosiu I în anul 380, tratat care i-a permis să se mute cu triburile vizigote la sud de Dunăre sub protecție romană, după ce au fost învinși de huni în nordul Mării Negre în jurul anului 375. Alți cercetători au sugerat că tezaurul ar fi aparținut unui rege ostrogotic. Mircea Rusu a emis ipoteza că regele ar fi fost Gainnas, un general de origine gotică din armata romană, care a fost ucis de huni în jurul anului 400. Propunerea lui Rusu ar explica de ce tezaurul a rămas îngropat, dar nu deslușește motivul pentru care o comoară așa de valoroasă a avut parte de un loc de ascundere atât de comun.
Tezaurul de la Pietroasa este nu numai unul remarcabil prin varietatea și complexitatea particularităților stilistice, ci și unul dintre cele mai mari depozite antice de aur prelucrat artistic. Din acest motiv, studierea lui a fost anevoioasă și grea. Prin faptul că obiectele constitutive ale tezaurului fac parte din categoria giuvaierurilor, ele fiind produse de lux foarte rare, metodele specifice arheologiei sunt greu aplicabile și oferă prea puține posibilități comparative. Determinarea cronologică a tradițiilor tehnice și stilistice este de asemenea grevată de apartenența obiectelor la categoria menționată. Motivul este că meșteșugul realizării unor astfel de podoabe se transmite îndeobște din tată în fiu, de la o generație la alta, timp de secole, impunând piedici importante în efortul de datare a lor. Tezaurul de la Pietroasa este special în acest sens, deoarece dificultățile devin și mai mari din cauza unei complexități stilistice a lor evidente, cu atât mai mult cu cât o bună parte din ele relevă o originalitate ieșită din comun. Exceptând colanul simplu și colanul cu inscripție runică care nu au un stil artistic anume, celelalte zece obiecte se împart în trei categorii: prima, vase și giuvaieruri cu decoruri policrome, a doua, patera cu figuri mitologice și a treia, talerul și cana oenochoe cu motive geometrice.
Prima categorie are cel mai mare număr de piese: patru fibule, două vase poligonale și un colan elipsoidal. Aceste obiecte au obligat cercetătorii să-și îndrepte atenția spre o anume perioadă și mediu cultural, policromia stilului fiind specifică perioadei migrației popoarelor germanice, zona de impact aparținând teritoriilor pe care le-au stăpânit acestea în Antichitate. Tehnica predilectă a fost cloisonné-ul, ea fiind cunoscută din timpuri străvechi în Orient. A apărut și în India la civilizația din mileniul al III-lea î.Hr. de la Mohenjo Daro și la triburile scitice, precum și la iranienii din sudul Caucazului, în secolul al VI-lea î.Hr. Tehnica cloisonné-ului a fost practicată întotdeauna în Orient, o importantă răspândire producându-se începând din epoca elenistică, din momentul în care grecii au pătruns în Asia. Luxul materialelor și efectele de culori au învins sobrietatea, bunul gust și măsura artei clasice.În nordul Mării Negre, urmașii sciților, sarmații, au păstrat legături strânse cu Orientul Îndepărtat și cu Iranul, aceștia apreciind giuvaierurile încrustate cu pietre colorate. În atelierele aflate pe coasta mării se întrețineau și legăturile cu centrele greco-romane aflate în sud. Alături de tradiția locală, scito-sarmată, în coroborare cu tradiția clasică greco-romană, s-a adoptat noul stil al policromiei. Astfel, dacă în secolul al IV-lea e.n. se adopta la Bizanț stilul policrom de la perși, acesta era deja cunoscut în localitățile nordice ale Pontului Euxin. Există mărturii în acest sens că goții, care erau așezați în zonele învecinate, învățau meșteșugul la aceste ateliere nordice. Stilul policrom a devenit rapid un element caracteristic la popoarele germanice, pentru ca ulterior să se răspândească în toată Europa prin migrația lor spre vest.Din prima categorie de obiecte din Tezaurul de la Pietroasa, remarcabile sunt vasele poligonale încrustate cu pietre colorate. Pietrele aveau diferite culori, erau subțiri spre plate și ocupau cea mai mare parte a pereților laterali ai vaselor. Preocuparea pe care artiștii care le-au confecționat au dat-o, este elementul de noutate pe care îl aduc aceste obiecte. Similar lor, este colanul elipsoidal și toate cele patru fibule care au rămas din tezaur. Efectele de policromie au fost realizate prin combinarea a două procedee tehnice care s-au folosit simultan: încrustarea pietrelor în alveole sudate direct pe placă și încrustarea în spații perforate special, pietrele având formă de caboșon sau plate, dispuse compact.Pentru datarea obiectelor din tezaur, militează două elemente: policromia de care dau dovada și originea formelor pe care o au. După cum s-a constatat deja de către specialiști, pentru cele patru fibule și pentru vasele poligonale, există analogii care le încadrează în secolele al III-lea și al IV-lea e.n. Ca urmare, pentru ele cronologia se află între anul 300 și 400 e.n.Un amănunt important este cel al pandantivelor cu lanțuri împletite din sârmă de aur subțire. Acestea fac o trimitere stilistică la prototipurile clasice. Așa cum au fost ele realizate cu o execuție fină, ele amintesc de perioada elenistică a cerceilor cu pandantive. În acest fel se deduce o indicație care afirmă că obiectele de la Pietroasa au fost confecționate până în anii de invazie a hunilor, deoarece meșterii au păstrat până atunci tradiția mai rafinată a artei greco-romane.
Cum ar fi trebuit să arate... Reproducerile obiectelor realizate de Henric Trenk și publicate de Alexandru Odobescu în Le Trésor de Pétrossa
Un alt indiciu care ar susține datarea fibulelor pentru secolul al IV-lea, precum și originea lor, o constituie capul de pasăre al fibulelor. Toate fibulele prezintă, pe lângă capul de pasăre sub formă naturalistă, ca și decorul policrom, o fază intermediară dintre modelele scito-sarmate și cele stilizate din ce în ce mai mult din secolul al V-lea și următoarele. Capul de pasăre este considerat a fi un element caracteristic al popoarelor germanice, deoarece aceste triburi au adoptat cu predilecție acest element de la motivele decorative zoomorfe central-asiatice și iraniene.Patera cu figuri mitologice este un obiect izolat de celelalte din punct de vedere stilistic. Ea își trage obârșia din caracterele stilistice greco-romane, cu toate că pe ea sunt figurate divinități de sorginte germanică alături de personaje din mitologia clasică. Chiar și zeitățile germanice au fost figurate în mod clasic, atât vestimentar, cât și anatomic. Compoziția frizei este una armonioasă și variația ipostazelor și atitudinilor se inspiră din cele mai bune tradiții ale artei clasice. Există și unele defecte cum este lipsa de proporții anatomice, capul statuetei fiind mult mai mare decât restul corpului, sau lipsei fineții trăsăturilor feței care dă impresia de imitație de tip barbar din modelele romane. Aceste defecte se reîntâlnesc, de altfel, în arta romană decadentă al cărei început a fost secolul al IV-lea e.n.Subiectul basoreliefului de pe pateră, ca și amănunte cum sunt veșmintele personajului cu haină făcută din zale sau figurile de pe friza mică din jurul statuetei, animale după motive pastorale iraniene, induc ideea că patera a fost făcută în atelierele artistice nord-pontice. Arta realizată aici nu era deosebită de alte centre sudice greco-romane, ele intrând în aceeași categorie a decadenței artei clasice. Fiind în apropierea lumii barbare, aceste centre au fost receptive în preluarea curentelor venite din Orient. Cum meșterii de aici executau și comenzi pentru șefii triburilor aflate în migrațiune, în acest caz de la Pietroasa au fost goții.Categoria a treia de obiecte, reprezentată de taler și cana oenochoe, contrastează semnificativ față de patera bogat ornamentă și radical de mult de policromia obiectelor din prima categorie. Aspectul masiv al talerului, puținele motive ornamentale, minusculele amănunte vegetale asociate decorului geometric, încadrează obiectul în caracteristicile artistice elaborate în perioada migrațiilor. Cana oenochoe aparține unui tipic frecvent în acea epocă, care în Cultura Sântana de Mureș-Cerneahov a fost folosit și în ceramică. Prin această încadrare arheologică a cănii, aceasta se clasifică fără dubii în inventarul gotic din secolul al IV-lea e.n.
Toate aceste considerente de ordin stilistic conduc la concluzia că, în obiectele ce formează Tezaurul de la Pietroasa, coexistă ecourile unor tendințe artistice diferite. Baza este formată din elementele artei clasice din Imperiul Roman. Amănuntele stilistice conduc la concluzia că obiectele au fost confecționate în nordul Mării Negre. Preponderența folosirii tehnicii cloisonné arată potrivirea cu epoca migrațiilor și inscripția runică de pe colan indică triburile germanice ale goților. În ciuda unei complexități stilistice deosebite, Tezaurul de la Pietroasa arată o unitate cronologică deoarece, neținând cont de localizarea temporală a fiecărui obiect constitutiv, secolul al IV-lea e.n. este comun tuturor. Dintre toate obiectele, patera se detașează cu predilecție, pentru că ea relevă arta decadentă romană, fapt pentru care nu poate fi antedatată secolului al IV-lea. Ea nu poate fi nici postdatată în secolul al V-lea, deoarece hieratismul bizantin, care se remarcă prin fixismul atitudinilor și expresiilor, a devenit general în toate realizările din arta plastică. În acest hieratism patera nu se poate încadra, deoarece modul de tratare al vestimentației personajelor figurate nu a degenerat, încă, în acel schematism mecanic și rigid de sorginte bizantină.
În Postul Paștelui din anul 1837, doi țărani din localitatea Pietroasa lucrau într-o carieră de piatră de pe Valea Urgoaiei. Ion Lemnaru și socrul său Stan Avram au descoperit un mare tezaur ce era format din mai multe obiece confecționate din aur, unele din ele fiind împodobite cu pietre prețioase. Locul exact al sitului unde au fost găsite nu s-a putut depista cu certitudine din cauză că toate declarațiile autorilor descoperirii și a celorlalți părtași au fost luate de către autoritățile române de abia după un an de zile, respectiv din luna iunie a anului 1838, încolo. Din cele declarate de aceștia, a rezultat că locul se afla sub poiana numită pe atunci Via Ardelenilor, pe stânga văii Urgoaia, la o distanță de circa un kilometru de situl castrului roman aflat în centrul satului Pietroasa.Tezaurul era așezat între două lespezi mari de piatră situate destul de aproape de suprafață. Nu au fost găsite resturi ale vreunui recipient sau al vreunei construcții care să fi fost gândite pentru protecția pieselor comorii. Singura evidență a fost existența unui fel de pământ negru ce era lipit de obiecte și care s-ar fi desprins destul de greu de ele. Cercetătorii tezaurului au considerat că acest pământ ar fi putut fi resturi ale unei materii organice ce ar fi putrezit, de genul pânzei sau pielii cu care este posibil să fi fost învelite piesele de către cei ce au îngropat tezaurul. Opinia generală a cercetătorilor a fost că acel pământ a protejat obiectele timp de peste 1.400 de ani.
Epitropia Mănăstirilor Sfântului Mormânt a trimis în ziua de 22 iulie 1838 o înștiințare Marii Vornicii a Trebilor din Lăuntru pe care a primit-o de la arendașul moșiei Istrița de Jos. Înștiințarea informa Epitropia că tezaurul nu a fost descoperit pe moșia Pietroasa, a Mănăstirii Bradu, ci pe moșia Mănăstirii Sfântul Gheorghe Nou aflată pe moșia Istrița. Pe acestă moșie erau trei locuri unde au fost găsite comori. Arendașul Istriței de Jos a anexat înștiințării și o anexă cu 23 de obiecte care au fost descoperite. Ca urmare a acestei adrese, Departamentul Logofeției Treburilor Bisericești a scris Marii Vornicii să facă cercetări pe lângă Epitropia Mănăstirilor Închinate Sfântului Mormânt. În acest fel s-a insistat pe ideea că Tezaurul a fost descoperit pe moșia Istrița de Jos și nu la Pietroasa și că:
„... Iar de unde s-au scos acele lucruri, de cătră acei găsitori, încă până acum n-au vrut a da de față, ci din povața unui Gheorghe Frunzăverde, ce, în urma găsirii de către acei lăcuitori, făcându-să și el părtaș și, ca un om ce se socotește între lăcuitori mai cu știință, amăgindu-i, nici la cercetarea ce li s-au făcut de către chiar d. dvornic [ Mihail Ghica, n. r. ] n-au vrut ca să arate ființa adevărului, ci numai că le-ar fi găsit în siliștea Pietroasa (unde va fi fost povățuiți).”Cercetătorul Marcel Ciucă, prin documentele de arhivă pe care le-a găsit, a aruncat incertitudinea asupra însuși locul, deci și al numelui comorii ce s-a perpetuat de-a lungul timpului. Întrebându-se care este de fapt locul descoperirii tezaurului, a adus o motivație de ordin material ce reiese din raportul arendașului moșiei Istrița, logofătul Iacov: „... rămâne ca și Cinstita Epitropie, prin cele ce ar cunoaște de cuviință, să-și ceară al ei drept proprietăresc din lucrurile ce pănă acum s-au găsit, care lucruri și arătate prin al mieu de mai nainte raport, cu venirea marelui dvornic dăndu-le de față și căntărindu-să, au eșit peste ocă 31½ aur, afară din pietre și bez un cerc de 207 dramuri...”
În ziua de 20 august 1838, Departamentul din Lăuntru a cerut Logofeției Bisericești, ca urmare a raportului, să comunice Epitropiei Mănăstirilor „... că nu are nici un cuvânt a face o asemenea cerere, fiindcă nici locul nu este cunoscut unde s-au aflat îngropate.”Ca urmare a raportului trimis de Pantazi Popovici Departamentului Pricinilor din Lăuntru din 23 iulie, Dumitrache Ecliserescu, care era reprezentantul Epitropiei Mănăstirilor Sfântului Mormânt, împreună cu Iacov logofătul, arendaș al Moșiei Istrița a Mănăstirii Sfântul Gheorghe, s-au deplasat la locul unde s-a găsit comoara. Acolo a văzut Ecliserescu săpăturile de pe Istrița. Un loc era între două lespezi de piatră și un fund tot din piatră, iar celălalt l-a văzut într-un loc din Siliștea Pietroasa, proprietate „... d-a valma cu Schitul Bradu și Berca”, acolo „... unde ar fi arătat acei găsitori că într-acel loc va fi găsit acele lucruri.”Mențiunile care au apărut în lucrările despre tezaur, spun că acesta a fost descoperit pe moșia Istrița.În 1979 a fost ridicat la Pietroasele un monument în locul în care se presupune că a fost găsit tezaurul. Acesta se află un kilometru nord-vest de castrul roman, sub platoul Via Ardelenilor (aflat sub un piemont cu viță de vie), la 400 de metri vest de biserica din Ochiu Boului din Pietroasa mică, în punctul numit Grădina Crudului. Un text consemnat pe monument amintește de momentul respectiv: „În acest loc în 1837 a fost descoperit Tezaurul Cloșca cu puii de aur de la Pietroasa de noi pietrari Ion Lemnaru și Stan Avram. Tezaurul este compus din 22 de piese și cântărește 19 kilograme.”
În anul 1837 în care a fost descoperit tezaurul, localitatea Pietroasa făcea parte din județul Saac, sau județul Săcuieni, cel care a fost desființat în 1845. O parte a județului a fost încorporată în județul Prahova și o parte în județul Buzău. Pietroasa a revenit județului Buzău. În același timp, Moșia Pietroasa aparținea Mănăstirii Berca și se mai numea Bădeni. Ca urmare a localizării administrative, procesul deschis de autorități, prin dosarul nr. 48 (fost 61)/1837, celor implicați în descoperirea și în tăinuirea obiectelor ce l-au compus, s-a desfășurat la Ocârmuirea județului Buzău, dar și la instanțe superioare precum Poliția Capitalei (dosarul 5563/1838), numită pe atunci Agia, sau la Tribunalul Ilfov la Secția Criminală (dosarul 2388/1838).Cel dintâi document, care menționează descoperirea tezaurului de către un săpător în piatră în județul Saac, la Pietroasa, este din ziua de 10 iulie 1838. Acesta este ordinul nr.2987 dat de conducerea județului către Poliția Buzăului pentru a-i ridica pe toți cei care au primit sau cumpărat obiecte din comoară. Ordinul conținea indicații pentru desfășurarea de interogatorii și pentru aducerea la conducerea județeană a obiectelor care ar fi fost găsite.Arendașii Moșiei Pietroasa erau Dimitrie polcovnic și Gheorghe Frunzăverde. Printr-o comunicare pe care aceștia au făcut-o egumenului de la Mănăstirea Berca din ziua de 11 iulie 1838, au declarat că au plătit oameni din Pietroasa, conform comenzii date de egumen, să extragă piatră de pe moșie pentru ridicarea unor stâlpi din piatră ce făceau parte din construcția Seminarului teologic de la Episcopia Buzăului. Unul din oamenii care săpau pentru colectarea de piatră, a fost Ion Lemnaru. Acești lucrători au găsit câteva bucăti de aur sub o piatră, mai multe pietre de smarald și multe alte pietre scumpe. Ca urmare a descoperirii, pietrarii au ascuns obiectele și le-au vândut după o vreme lui Anastase Tarpa sau Varba, arnăut din Bitolia, cunoscut și ca Anastase sârbul, ca Năstase sârbul sau Verusi. Arendașii moșiei aflaseră înaintea arnăutului de descoperire, dar neavând fonduri financiare suficiente, au reușit într-un final să primească de la arnăut două bucăți de aur în greutate de o oca. Ei au primit de la Anastase și 200 de icosari, în plus, pentru a păstra tăcerea către autorități. Arendașii nu s-au ținut de promisiune și au spus despre comoară vistiernicului Alexandru Ghica căruia i-au dat și cele două bucăți de aur primit. Ca urmare, arnăutul Anastase a fost arestat și dus la Agia județului Saac.
Conform raportului administrației plășii Tohani, expediat conducerii județului Saac în ziua de 13 iulie 1838, se menționa că în Pietroasa, pietrarul Ion împreună cu socrul său Avram Stan au săpat în curtea lui Gheorghe, fiul lui Nicolae Baciu. Descoperirea aparținea de fapt copiilor vecinilor lui Baciu, care au găsit într-o crăpătură de pământ bucăți mici din aur, unele roșii, altele ca sticla, altele albe, similare diamantelor. Cei care au întocmit raportul, mergând prin sat, au găsit la unele femei întâlnite mai multe pietre prețioase. Aceștia le-au confiscat și le-au trimis autorităților tutelare împreună cu raportul. Din informațiile conținute de același document, în capitolul al II-lea intitulat Arătarea lui Ion, sin Stan Avram, birnicu ot Pietroasa, rezultă că descoperirea s-a făcut în Postul Paștelui din anul 1837 de către Ion Lemnaru și Avram Stan. Aceștia ar fi săpat în jurul unei pietre pentru a o scoate pentru construcția Episcopiei Buzăului. Sub ea ar fi descoperit tezaurul, raportul a dat și componența de 16 piese ale comorii.[A] Pornind de la această afirmație, Alexandru Odobescu a precizat că tezaurul s-a descoperit în luna martie sau aprilie a anului 1837, tot el explicând că duminica Paștelui din acel an a căzut în ziua de 18 aprilie. Gheorghe Frunzăverde a menționat în interogatoriu că tezaurul a avut 17[B] obiecte și Ion Lemnaru 22[C] de obiecte.Din interogatoriul la care a fost supus arnăutul în ziua de 10 iulie, reiese că acesta lucra ca pietrar la podul de peste râul Câlnău. Acestuia, descoperitorii comorii i-au vândut obiectele găsite pentru suma de 4.000 de lei pe care au împărțit-o astfel: Nicolae Baciu 925 lei; Gheorghe, fiul lui Niculae, 925 lei; Stan 925 lei; Ion Lemnaru 325 lei; Achim, fiul lui Nicolae, 300 lei. Anastase a luat obiectele și le-a sfărâmat cu toporul în casa lui Gheorghe de au căzut toate pietrele care le împodobeau pe jos. Pietrele au fost măturate și date afară din casă în colbul curții. După un timp copii le-au găsit și astfel unele din ele au intrat pe mâna logofătului. Anastase a declarat că, fiindu-i frică de posibilele urmări, a vândut ce cumpărase unui drumeț ieșean cu suma de 8.000 de lei și a păstrat două obiecte care au ajuns în final la Frunzăverde. Într-un alt interogatoriu care i s-a luat în ziua de 24 iulie 1838, arnăutul și-a schimbat declarația inițială și a spus că nu a vândut obiectele evreului ieșean, ci sperând că va scăpa, le-a dat „... de față chear în mergerea d-lui marele dvornic [ Mihail Ghica, n. r. ] la fața locului.”
Anastase sârbul și-a schimbat și a doua oară declarația, ca urmare a cercetărilor făcute de banul Mihail Ghica, spunând că de fapt îngropase toate obiectele la podul de la Câlnău, în vreo trei locuri. A mai menționat că a fost o viitură și apa a luat obiectele și le-a pierdut. Banul Ghica împreună cu Petrache Poenaru și Constantin Steriade s-au dus la podul Câlnăului împreună cu Anastase și l-au pus să sape. Astfel „... la colțurile podului, de la cel din dreapta au scos talerul, cel cu figure, iar de la cel din stânga, toate celelalte câte astăzi se află în ființă.” Cele dezgropate la pod nu erau însă toate obiectele găsite de Ion Lemnaru, sârbul declarând că au mai existat un număr de 15 obiecte.[D]Alexandru Dimitrie Ghica, în ziua de 14 iulie 1838, la două zile după ce șeful Departamentului Treburilor din Lăuntru, Mihail Ghica, l-a informat despre descoperirea comorii, a dat dispoziție ca „... bucățile găsite pănă acum să vor depune în Muzeul Național de aici, cu asigurarea cuvenită.” Ca urmare, presa din acel an a publicat comentarii despre marea descoperire. Așa a fost articolul Antichități pământene apărut în gazeta lui Ion Heliade-Rădulescu Curierul Românesc din 16 iulie 1838 și reluat în 18 iulie cu titlul Cantor de avis și comers, și multe altele.În data de 23 iulie 1838, Pantazi Popovici a raportat Departamentului Pricinilor din Lăuntru despre cercetarea care a avut loc la Pietroasa trimițând șase interogatorii ce au fost făcute găsitorilor. În interogatoriul lui Ion Lemnaru se găsește o descriere detaliată a celor 26[E] de obiecte pe care le-a găsit, precum și o relatare despre ce s-a întâmplat cu ele din momentul descoperirii până la cel al vânzării către Anastase sârbul. Astfel, el a precizat că „... am găsit o piatră supt Viia Ardelenilor, pă carea începând a o dăzgrădi, prin săpare în pământ ca până la brâul omului, am găsit niște lucruri de aur, vârâte între două pietre, adică între cea care să găsise bună pentru ferestre și care era culcată și între alta, ce era pusă drept în picere despre namezi, în bucăți 26, și anume...” La lăsarea nopții, a dus obiectele la socrul lui, Avram Stan, și le-au suit în podul casei, după coșul de fum. A declarat că timp de un an de zile nu au umblat la comoară. Mai apoi a vorbit cu Nicolae Baciu și s-au sfătuit ce ar fi de făcut cu ele, deoarece tocmai venise o știre de la stăpânire că urma să intre în vigoare un plan de sistematizare ce prevedea dărâmarea și reconstruirea caselor care nu erau aliniate la drum, fapt care ar fi putut duce la descoperirea comorii în podul lui Stan. Într-un final s-a ajuns ca soluție la Anastase arnăutul, care s-a oferit s-a cumpere obiectele.
La 25 iulie 1938, autoritățile au trimis la Departamentul din Lăuntru încă șase persoane care aveau legătură cu furtul unor zale de la nepotul lui Frunzăverde, Ghiță. La 27 iulie Departamentul i-a predat la Agie pe cele nouă persoane reținute pentru ca „... arestuindu-i îndeosebi pe fieșcare, încât să nu se poată înțelege între dânșii, să le ia, îndată, tacriruri [interogatorii, n.r.], după mijloacele ce va socoti mai cuviincioase, pă care să grăbească a le supune Departamentului ca, de să va socoti de trebuință, să să dea numiții cercetarea Trebunalului Criminal” Simultan, autoritățile au făcut cercetări pentru aflarea unor obiecte din cele descoperite la Pietroasa care, între timp, fuseseră furate sau vândute. S-au găsit în locuința postelnicului Dumitrache câteva obiecte ce făceau parte din comoară și ca urmare există și documente care certifică faptul că au fost anchetați și angajați în administrația de stat. Așa au fost cei care ar „... fi sfeterisit din acele lucruri scumpe” ca: Ghiță Solomon, vărul postelnicului Dumitrache, Vasile Orzan din Zorești, Toader care era vizitiul postelnicului și asupra căruia au fost găsite „...dooă bucăți mici de aur i o fărămătură de peatră verde ...un cercu de auru” și un anume „... Iordache sin Neagu, ot satu Piietrosaa, supt cuvânt că de mulți locuitori, ot însemnatul satu, să arată că au văzut asupră-i pănă la No. de șaisprezece petre din cele găsite în pomenitu sat” și mulți alții.Arestații au fost cercetați la Marea Vornicie și la Agie. Mulți dintre ei au fost nemulțumiți de prelungirea arestării lor și ca atare, au adresat jelbi Domnitorului Țării Românești. Răspunsurile erau aceleași „... Departamentul Trebilor din Lăuntru va face cuviinciosa punere la cale”. În data de 21 septembrie 1838, din porunca Agiei, Comisia de Roșu din București i-a cercetat pe toți arestații și a constatat că niciunul dintre ei nu a declarat altceva decât declaraseră mai dinainte. Doar Anastase sârbul s-a înduplecat a descrie statueta din mijlocul paterei și mai apoi toate obiectele pe care le-a îngropat, pe care le mai descrisese cu ocazia celor două interogatorii precedente. Ca urmare, Anastase arnăutul a mers în data de 23 septembrie 1838 împreună cu Constantin Steriade și cu C. Ghiuloglu la bordeiul lui unde i-ar fi căzut statueta și alte lucruri mărunte, atunci când a îngropat crurile la podul Câlnăului. Nu s-a găsit decât „... o mică bucată de aur, în chip de gura unei butelce” pe care Anastase a spus că au găsit-o cei care au mai căutat înainte în bordeiul său. S-a mai căutat o dată „... supt acel mal al gârlii, unde zicea că ar fi fost îngropat dânsul lucrurile ce nu să găsesc, supt cuvânt că le-ar fi luat apa. Unde, asemenea, prin ajutoru a mai multor oameni, săpând toată surfața acelui mal, într-o depărtare foarte întinsă, iimic nici acolo nu s-au putut găsi”. Ori nu au căutat în locul potrivit, ori n-au căutat bine, cert este că așa cum rezultă din interogatoriul lui Gheorghe Cocârlă, ungureanul, din data de 4 februarie 1839, „... mergând cu hârdăul la apă și trecând drum, groapa unde s-au făcut săpătura de Stăpânire, când s-au găsit lucrurile, astă-vară, cum era scos pământul și dat într-o parte, aproape de apă, în partea dreaptă am zărit o bucată de aur și, pă dată făcăndu-mă că mă plec jos, am răcăit acolo în pământul săpat și am găsit acel chip”. Cocârlă l-a luat i l-a arătat lui Năstase grecul pe cinci galbeni și patru sfanți, după care l-a arătat și altora.Dintr-o adresă a Ocârmuirii a rezultat că era vorba de o „... figură de aur, făcut chip de om, rămasă din obiecturile găsite la Petroasa”. Năstase grecul nu era Anastase sârbul, ci Năstase Costia grecul. Deci, după aproape doi ani de la descoperirea comorii, se mai găseau obiecte la locuitorii satului. Astfel, existând suspiciuni, Departamentul din Lăuntru a trimis Agiei în data de 16 februarie 1939, raportul Ocârmuirii județului Buzău și toate interogatoriile luate lui Năstase Costia grecul și lui Gheorghe Cocârlă, împreună cu aceștia. Indicația Departamentului era luarea de alte interogatorii și trimiterea lor la Divanul Criminalicesc în scopul continuării cercetărilor și găsirea tuturor obiectelor care lipseau, deoarece „... fiind dar că această de acum descoperire produce o nouă încredințare că și celelalte lipsite lucruri urmează a să afla la cumpărătorul lor, pietrarul Anăstase Tarpă, care profitarisind de enteresatența Stăpânirii pentru acea figură și socotind că prin a ei găsire va scăpa din răspunderea la care este supus, s-au înțeles cu sus însemnații, închipuindu-i pă cel dintâi aflător și pă cel de al doilea cumpărător... pomenita figură urma a să găsi sau în bordeiu, unde au propus numitu că i-ar fi căzut, împreună cu alte asemenea lucruri, sau supt acel mal al gârlii, unde zice, iarăși, că ar fi îngropat-o, iar nicidecum în partea aceea a malului unde s-au găsit celelalte lucruri ...”. S-a depistat că în grupul celor care au ascuns unele obiecte era și funcționarul de stat Constantinescu sau Barbu Pașol.
Pentru cercetarea cazului, Agia a trimis în ziua de 26 septembrie 1838 Procuraturii Judecătoriei Criminalicești a județului Ilfov, 20 de arestați. După data de 28 septembrie, procurorul Ilfovului a cerut Agiei să-i elibereze pe cauțiune pe doi arestați, mai puțin pe Gheorghe Baciu, Ion Lemnaru și Anastase sârbul și douăsprezece persoane au fost eliberate pentru că nu s-au găsit motive pentru a rămâne sub arest. Secția Criminală Ilfov a dat o decizie în data de 25 octombrie 1838. Ion Lemnaru și-a păstrat declarația prin care a arătat că a găsit obiectele, că nu a știut că sunt din aur pentru că a luat o bucată mică din ele pentru a repara o căldare, țiganul care repara vasul i-a spus că nu este bună, drept pentru care a pus-o la loc.Din cercetările și interogatoriile care s-au făcut, a reieșit că Anastase sârbul a primit de la găsitori 25 de obiecte, el susținând că a intrat în posesia a doar 18 piese. Hotărârea dată de instanță a stabilit că pentru Ion Lemnaru că „... zicem că, deși le-au tăinuit el, cu aceasta nu se poate socoti vinovat, întâiu, căci cea din fire zămislită în inimile oamenilor dorire de a se folosi numai ei cu cele ce din noroc găsesc, l-au îndemnat și pă dânsul a le tăinui. Al doilea, că el n-<a>u putut să știe ce coprinde pravila. Al treilea, că nici cunoștea că sănt acele lucruri de vreun metal scump, precum să înțelege aceasta din bucățica ce au dat meșterului căldărar, ca să-i cârpească căldarea. Al patrulea, că le-au găsit, iar nu le-au furat”.În ce-l privește pe Gheorghe Cocârlă, din interogatoriul dat la Ocârmuirea județului Buzău, s-a arătat că după două luni de la aflarea majorității obiectelor, el ar mai fi găsit „... și o cupă de aur, rătundă, cu niște piietre la gură, în felurimi de fețe, ca niște mărgele, iar într-însa avea dooă piietre verzi, de zmaragd, în mărime ca dooă nuci din cele mici, i trei nasturi mici, de aur, și dooă cerculețe, tot de aur”. Din cercetarea care i s-a făcut la Agie, s-a confirmat faptul, dar Cocârlă a declarat că a dat o parte din ce a găsit lui Barbu, funcționarul Ocârmuirii județului Buzău. În urma anchetei care s-a declanșat din acest motiv, nu s-a putut dovedi nimic. În ziua de 3 martie 1839, Departamentul din Lăuntru a dispus Agiei trimiterea lui Barbu la cercetare, pe 10 martie acesta fiind eliberat, fiind găsit nevinovat.În ziua de 20 martie 1839, Agia l-a eliberat pe cauțiune pe Anastase sârbul, urmând ca o altă instanță de judecată să dea o hotărâre definitivă. Agia l-a trimis pe Anastase la Comisia de Albastru din București până când Judecătoria Criminală va da hotărârea definitivă. În 27 noiembrie 1839, Judecătoria Criminală a dispus ca în conformitate cu ordinul Domnitorului țării, să i se elibereze lui Anastase cei 4.000 de lei pe care acesta i-a plătit pentru cumpărarea obiectelor, acești bani fiind ai statului, fiind dați spre folosire pentru ridicarea podului de la Câlnău. Banii nu i-au fost restituiți nici în data de 25 ianuarie 1840, deoarece există o adresă a lui Anastase către Domnitor, prin care cerea să-i fie restituiți acești bani pentru că este dator cu 7.000 de lei la meșterii care au lucrat la pod.Ion Lemnaru și Stan Avram au murit între timp în închisoare și Anastase Tarpa, zis sârbul, cel care a ascuns majoritatea obiectelor tezaurului era absolvit de orice vină. Celelalte persoane acuzate, au suferit rigorile detenției și familiile lor trăiau în mari lipsuri financiare. Elocvente sunt jalbele pe care aceștia le-au adresat Domnitorului Țării Românești. Gheorghe Baciu și Achim, fratele acestuia, au cerut să fie eliberați „... Milostive Doamne, noi, suptiscăliții, sântem de nooă luni de zile la pedeapsa pușcării pentru pricina comorii din sud Buzău, unde ne-am prăpădit, atât noi, la pedeapsă, iar copiii și nevestele au ajuns pe drumuri, în pieiciune de foame”. Catrina, soția lui Gheorghe Baciu a trimis și ea jalbă domnitorului, cerând achitarea și eliberarea lui și a lui Achim „... ce sănt arestuiți în temnița Poliții, de noă luni, în pricina unei comori ce s-au găsit la Pietroasa, că nu mai poci a mă ținea cătă casă grea am, cu 6 copii numai ai mei, de noă luni de când mă amărăsc cu dânșii și nu sânt vârstnici, și murim de foame pă dumuri, fără nici o milă”.Din documentele cercetate de Marcel Dumitru Ciucă, reiese că procesul s-a încheiat în 29 septembrie 1839, datorită unei cereri a domnitorului. Înaltul Divan a hotărât pedepsele: pentru Stan Avram și Ion Lemnaru nu mai era cazul, pentru că muriseră în închisoare; Pentru Gheorghe Baciu și Ioachim, zis Achim „... ca niște gazde de furi, la bătae cu câte treizeci toege fieșcare și la închisoare de un an, socotit de când s-au arestuit”; pentru Anastase sârbul „... cumpărătoru unora din arătatele antichități, îl apără de orice osândă și cu toate că, după pravilă, urma a pierde acei 4000 lei, prețu cumpărătorii antichităților, ca unu ce le-au cumpărat prin știință, dar fiindcă acești bani sânt din banii Statului, ce i s-au dat pentru facerea podului du peste Câlnău, hotărăște să i întoarcă înapoi, de la vânzători, spre a-i întrebuința la facerea acelui pod”. Procesele colaterale au mai continuat destul de mult timp, ca acela al lui Gheorghe Frunzăverde pentru o lădiță de bani sau cel al lui Anastase sârbul pentru cei 4.000 de lei.
A În raportul din 13 iulie 1838, capitolul Arătarea lui Ion, sin Stan Avram, birnicu ot Pietroasa, se menționează componența tezaurului format din 16 piese:
B Din interogatoriul lui Gheorghe Frunzăverde din același raport, comoara a fost formată din 17 piese, astfel:
C Din interogatoriul luat lui Ion Lemnaru, parte al aceluiași raport, semnat și de Nicolae Baciu, Gheorghe și Niculae, fiii lui Baciu și Stan, socrul lui Lemnaru, rezultă o componență de 22 de piese, după cum urmează:
D Cu ocazia interogatoriului lui Anastase din ziua de 24 iulie 1838, sârbul a precizat că pe lângă cele 12 obiecte pe care le-a predat banului Mihail Ghica au mai existat în locul unde le-a îngropat la podul Câlnăului încă 15 obiecte. Din cauză că nu le-a mai găsit a susținut că acestea au fost luate de apă. Lista acestora este următoarea:
E În interogatoriul lui Ion Lemnaru din data de 23 iulie 1838 trimis de Pantazi Popovici Departamentului Pricinilor din Lăuntru, se găsește o descriere detaliată a celor 26 de obiecte pe care le-a găsit Lemnaru, după cum urmează:
F Inventarul obiectelor tezaurului aflat la Muzeul de Antichități din București la data de 5 mai 1867 a fost următorul:
G Inventarul tezaurului înaintea jafului lui Pantazescu de la Muzeul de Antichități din anul 1875, a fost:
Fiind format inițial din 22 de obiecte, s-au recuperat doar 12 obiecte. Dintre toate, doar cinci au fost lucrate doar din aur: vasul oenochoe, platoul sau talerul cel mare, frânt în patru, patera sau sinia, cea cu decor în relief cu o statuetă ce ține un pahar în mâini, colanul cu inscripție cu rune gotice și colanul simplu. Celelalte șapte piese: patru fibule, două vase poligonale și un colan, au fost împodobite cu pietre prețioase. Se presupune că cele zece obiecte pierdute au fost patru colane din care două cu pietre prețioase, unul cu inscripție, o fibulă mică presupusă a fi pereche cu cea care s-a păstrat, o cană similară cu vasul oenochoe, o pateră simplă nedecorată și două brățări cu pietre prețioase.Obiectele tezaurului au fost făcute din aur cu un titlu de peste 20 de karate. Nu toate piesele au fost realizate din același aur. Cu ochiul liber se poate constata că fibula cea mare este făcută dintr-un aur mai roșcat decât celelalte. Din declarațiile celor care au descoperit comoara rezultă că, nu s-au găsit alte obiecte ca monede, arme sau vase de lut, așa cum s-a întâmplat de obicei în alte cazuri. Tot din descrierile găsitorilor, s-a observat că obiectele care nu s-au mai recuperat, erau din aceleași categorii ca cele rămase. Din această cauză s-a concluzionat că vasele și podoabele care formau tezaurul nu erau întâmplătoare, așa cum sunt de pildă obiectele eterogene obținute ca pradă de război. De aceea ipoteza cea mai credibilă spune că această comoară aparținea unui rege sau a unui mare prelat care o folosea în anumite ocazii cum ar fi solemnități religioase sau ospețe. În susținerea ipotezei vine ca argumentație însuși colanul cu inscripție runică. Autoritatea regelui, ca și faima sa, depindea de existența acestor tezaure la neamurile germanice. Există chiar atestări documentare de tradiții care s-au păstrat, precum și legende eroice, așa cum este Cântecul Nibelungilor.Tezaurul de la Pietroasa aflat astăzi expus la Muzeul Național de Istorie din București are în componență 12 obiecte care totalizează o greutate de 19.755,33 de grame, după cum urmează în tabelul de mai jos:
Tezaurul de la Pietroasa a devenit unul dintre principalele obiective muzeale ale României o dată cu adresa Departamentului Treburilor din Lăuntru din ziua de 28 martie 1842 către Eforia Școalelor, prin care se anunța că obiectele antice din aur ce s-au descoperit la Pietroasa, au fost predate la Colegiul Sfântul Sava. Exponatele de la Sfântul Sava au stat la baza fondării Muzeului de Antichități Național care era subordonat Eforiei. Prin acest document se cerea eliberarea unui proces verbal de primire a acestora. În data de 7 aprilie 1842, Eforia Școalelor a trimis Departamentului din Lăuntru lista explicită a obiectelor primite,[F] care aveau un total de 18,7975 de kilograme de aur.
Conservatorul Muzeului de Antichități a înaintat în data de 5 mai 1867 ministrului Cultelor și Instrucțiunii Publice lista de inventar a Tezaurului de la Pietroasa ce se afla ca exponat al instituției. Pe baza acestuia, tezaurul a fost predat lui Alexandru Odobescu, aflat în funcția de Comisar General al Expoziției Române de la Paris, cu scopul de a fi prezentat la această mare eveniment internațional. Lista relevă existența a 12 poziții de inventar care însumează 16 piese, descrise explicit.[F] Pentru a fi prezentate la Paris, obiectele au fost restaurate artistic de un bijutier. A fost construită o vitrină specială protejată de o casetă de fier cubică, care avea prevăzut un mecanism ce o ridica pentru expunere sau o cobora în carcera de fier pentru a fi încuiată.
Expoziția de la Paris din anul 1867, a avut niște urmări neplăcute pentru Alexandru Odobescu pentru că acesta a fost acuzat de presa română din acele timpuri, că ar fi vândut, amanetat sau înstrăinat, Tezaurul de la Pietroasa. După declarațiile lui Odobescu, acesta a afirmat că multe persoane din străinătate și din România, mulți prieteni de-ai lui și cunoscuți, l-au întrebat cum a fost posibil ca el sau Guvernul României să fi vândut acele splendide antichități pe care le-au văzut la Paris. Mai mult, Odobescu a fost acuzat că ar fi vândut mai mult, fără să țină seama de nimic, și alte obiecte expuse de România la Paris. Exagerările s-au ținut lanț și prin acuzația că Odobescu a neglijat și procesul de aducere în țară a tuturor exponatelor ce au fost prezente la Paris, astfel încât multe din ele s-au stricat pe drum.De fapt, Alexandru Odobescu a fost țapul ispășitor din lupta politică dintre Cezar Bolliac și Ion Brătianu. Atacul lui Bolliac a început printr-un articol publicat în Trompeta Carpaților din data de 30/11 ianuarie 1868 intitulat Cloșca cu puii de aur. În acesta se spunea că:
„... Ce ne mai trebuesc tradițiuni, ce ne mai trebuie dovezi că uă civilisațiune vechiă a trecut peste pământul nostru ...? Ei bine, să va zice și aceasta, domnule ministru Ion Brătiene, că sub ministeriul dumitale s-a arsu pre tăcute Curtea de Argeșu și s-au vândut din Museulu Naționale Românu singurele obiecte care putea să dea nume de museu, museului nostru, și încă de un museu de întâiu ordin între museele Europei? În adevăr, noi de mult timp am crezut că este uă glumă cele ce ni se spunea, cum că ați fi vândut antichitățile de aur din museu; credeam că este o farsă și nici că voiam să ne preocupăm de asemenea glume; când însă aflăm aceasta acum și de la oameni serioși și de la oameni oficiali, apoi concentrăm toate puterile noastre spre a protesta contra celei mai mari crime, contra sacrilegiului, contra celei mai mari vânzări din vânzările câte s-au făcut de la 11 februarie până astăzi. A! Domnule Brătiene! Vi s-au trecut multe, dar sperăm că aceasta nu vi se va trece. Aceasta este un așa mare lucru că, adeverit officiale, trebuie să scoată toată representațiunea națională în picioare și să-ți ceară să aduci înapoi și să așezi la locul lor acele odoare precioase, acele odoare care făceau mândria noastră națională...----- Trompeta Carpaților, An VI, nr. 598, marți 30/11 ianuarie 1868”Pus în fața unor astfel de acuzații, chiar dacă nu i-au fost adresate direct, Alexandru Odobescu a conceput o „Dare de seamă despre ducerea și expunere Thesaurului de la Paris și la Londra, în anii 1867 și 1868” pe care a publicat-o în ziarele Opiniunea constituționala și Traian în anul 1869.
După Expoziția universală de la Paris din anul 1867, la cererea „... d-lui Henri Cole, Comisarul general al secțiunei britanice și totdeodată Directore al Muzeului South-Kensington de la Londra, prin care eram invitat a permite ca după închiderea Expozițiunei din Paris, adică de la noembre 1867 înainte, minunatele antichități ale României să fie transportate la Londra și expuse, pe timp de 9 luni, în numitul Muzeu de la South-Kensington”. După primirea aprobării din partea Guvernului român, Tezaurul a fost expus și la Londra.
La Londra, toate obiectele tezaurului au fost fotografiate și unora li s-au făcut copii galvanoplastice. Fotografiile cu Tezaurul de la Pietroasa au fost publicate într-un album împreună cu o descriere foarte amănunțită a tuturor pieselor componente. Aceste fotografii făcute la Londra în anul 1868 sunt singurele mărturii despre cum au arătat obiectele după restaurarea realizată de la Paris.
În anul 1873, tezaurul a fost prezent la Expoziția universală de la Viena (1873). După terminarea evenimentului, tezaurul s-a întors la București și a fost așezat în vitrina sa specială, în Muzeul Național de Antichități care se afla la parterul vechii clădiri, astăzi dărâmată, a Universității, în aripa de vest. Spațiul de deasupra sălii muzeului era ocupat Senatul României.
Tezaurul de la Pietroasa a fost expus la Expoziția de la Paris din anul 1900, la cererea guvernului francez. A fost prezentat șase luni în Sala Orfevrăriei antice din Luvru. Alexandru Tzigara-Samurcaș a precizat că tezaurul a adus cu el nu numai o frumusețe stranie, ci și potențialul de a crea surprize sau aventuri cu care românii erau deja obișnuiți. Samurcaș a mai menționat că arheologul Edmond Pottier a răsuflat ușurat când comoara a părăsit Parisul, deoarece „... am răsuflat ușurați când ne-am văzut scăpați de această piază rea. În timpul expunerii, sub acoperământul Louvrului s-au ivit nu mai puțin de 30 de incendieri ale coșurilor Ministerului Coloniilor din aripa vecină palatului: Le porte-malheur borna là son influence”.
În ziua de 8 mai 1972 a fost inaugurat Muzeul de Istorie al RSR care după Revoluția din anul 1989 și-a schimbat titulatura în Muzeul Național de Istorie a României. Tezaurul de la Pietroasa a devenit exponat al acestui muzeu încă de la înființarea lui. El este prezentat „... alături de tezaurele traco-geto-dacice de la Hinova și Băiceni, de la Coțofenești și Poroina, de la Averești-Bunești și de multe alte neprețuite vestigii ale artei și civilizației strămoșilor noștri, mărturii ale milenarelor tradiții ale geniului unui popor, așa cum sublinia în urmă cu trei decenii Tudor Arghezi”.
Alexandru Odobescu deține locul fruntaș printre cercetătorii care au studiat, au analizat și au publicat lucrări științifice despre Tezaurul de la Pietroasa. Istoricul român a urmat cursurile unor mari profesori din capitala Franței și și-a însușit cu temeinicie limbile clasice, precum și o erudiție arheologică. La tinerețe era preocupat cu predilecție de monumentele feudale, dovada stând și descrierile și comentariile ce reies din nuvelele sale de factură istorică. În anul 1861 a făcut o călătorie la Pietroasa și s-a simțit atras de tezaurul pe care-l văzuse de altfel, de mai mulți ani de zile, la Colegiul Sfântul Sava, acolo unde era el expus. Așa cum a mărturisit chiar el, până în acel moment, tezaurul nu-i inspirase decât „... un sentiment de vagă curiozitate și admirație”.
Ca urmare a vizitei la Pietroasa și a contactului pe care-l făcuse, tot în acel an, la Liceul Național din București, cu profesorul german Rudolf Neumeister, Odobescu a făcut o adevărată pasiune pentru Tezaurul de la Pietroasa. Rolul determinant l-a avut Neumeister care făcea de mai mult timp studii asupra tezaurului, în două direcții principale: prima referitoare la inscripția de pe colan și a doua, consultarea izvoarelor documentare antice. Profesorul german a pus tezaurul în conexiune cu momentele importante care s-au derulat în secolul al IV-lea în istoria universală. El a fost cel care a enunțat pentru prima oară teza atribuirii comorii lui Athanaric, conducătorul vizigoților, care au trecut prin teritoriile care compun astăzi România. Concluziile la care a ajuns cercetătorul german au fost publicate în articole de presă din Germania, fără să fi fost reunite vreodată în vreo lucrare științifică.Având doar 27 de ani, Odobescu s-a hotărât să realizeze un studiu arheologic de mare anvergură, care să fie bazat pe o analiză științifică scrupuloasă, astfel încât să fie demn de bogăția materială și de originalitatea tezaurului. Demersul său a fost atât de singular, deoarece niciun român de până atunci nu mai făcuse așa ceva, încât și-a dedicat întreaga viață realizării lui. Concretizarea visului său a devenit realitate prin monumentala monografie intitulată Le trésor de Pétrossa, étude sur l'orfèvrerie antique, ce a fost tipărită în anii 1889-1900, în trei volume la Paris și Leipzig. Lucrarea a beneficiat de un in folio de mare clasă, ea fiind ilustrată cu planșe heliogravate și cromolitografiate după desenele lui Henric Trenk. În anul 1895, Odobescu a decedat și tipărirea lucrării nu marcase decât apariția primului volum, în anul 1889. Celelalte două volume au fost realizate după notele sumare și după ciornele care au fost lăsate de autor. Tipărirea lor s-a făcut fără a se aduce adausuri sau modificări, fapt care a dus la o lipsă de proporții dintre cele trei volume.Lucrarea lui Alexandru Odobescu prezintă uneori o acumulare exagerată a informațiilor comparative, ca și diferite digresiuni care afectează planul general. Prezentarea lucrării este la superlativ și concluziile au rămas încă de actualitate. Cu toate că a fost scrisă în limba franceză, stilul expunerii relevă calitățile literare ale autorului. Până la data redactării primului volum, toată literatura privitoare la tezaur a fost citată sau comentată de Odobescu. După aceea nu a mai apărut nimic nou și monografia lui a fost citată în toate lucrările de sinteză privitoare la comoara de la Pietroasa. Ulterior, cel mai mult s-a scris despre inscripția de pe colan, problema descifrării ei fiind în sarcina filologilor germaniști. Prin faptul că Tezaurul de la Pietroasa a fost trimis la Moscova timp de 40 de ani, în perioada 1916 - 1956, s-a pus practic o piedică pentru studierea lui de către cercetători, de aceea monografia lui Odobescu a rămas una din lucrările de bază privitoare la tezaur.
Tezaurul de la Pietroasa se află astăzi la Muzeul Național de Istorie a României. El face parte din vestigiile care au atras fascinația oamenilor și a incitat interesul arheologilor și istoricilor. Alexandru Odobescu a fost cel care și-a dedicat viața în a-l înțelege și a ridica vălul de incertitudini care-l înconjura, pornind de la componența sa, a originii lui și a modului cum a fost el descoperit. În acest sens, Odobescu a scris o carte în limba franceză, dorită a fi în trei volume (rămasă neterminată), intitulată Le trèsor de Pétrossa. Historique. Déscription. Étude sur l’orfèvrerie antique, 3 vol., Paris, 1889-1900; vol. 1-1889, vol. 2-1896, vol. 3-1900. Cartea este o monografie dintre cele mai fascinante ale sfârșitului de secol al XIX-lea și în același timp un compediu al Antichității. În aceasta se regăsesc cataloage de piese, texte antice, abordări diacronice, dar și multe analogii întâlnite în mari spații geografice.
Alexandru Odobescu a prezentat în data de 2 mai 1874 lui Titu Maiorescu, care era ministrul Cultelor și Instrucțiunii Publice, proiectul lucrării monografice pe care dorea s-o publice despre Tezaurul de la Pietroasa. În adresa nr. 7860/2 mai, Odobescu a precizat că s-a ocupat de acest demers de circa zece ani de zile și că a studiat toate aspectele legate de subiect, arheologic, istoric, artistic și industrial. Scriiorul a amintit că publicase deja un volum în limba franceză cu ocazia expoziției care a avut loc în anul 1867 sub numele Notiță despre Antichitățile României. Din acel an, a făcut pregătiri pentru publicarea materialului atât în România cât și în străinătate și a realizat prin interpuși un număr semnificativ de stampe xilografiate și acuarele care urmau a fi folosite la ilustrarea noii lucrări. Făcând referire la arta goților pe care probabil o releva Tezaurul de la Pietroasa, Odobescu a cerut sprijinul financiar și logistic al ministrului.Lucrarea științifică aflată în stadiul de proiect la acea dată trebuia să fie o Monografie asupra Thesaurului de orfauraria antică, găsită la Petroasa. Ea trebuia să conțină studii comparative dintre obiectele comorii de la Pietroasa și alte obiecte similare din colecții din străinătate. Ea cuprindea: o introducere cu puncte de vedere generale asupra antichităților și analogii cu cele din componența comorii românești; un istoric al descoperirii de la Pietroasa; o descriere amănunțită a obiectelor; un studiu al originii lor și o expunere a epocii istorice în care așa ceva ar fi putut fi confecționat. Textul trebuia să fie în limba franceză pentru o mai largă circulație culturală și calitatea tiparului, una ireproșabilă. Numărul de pagini era estimat între 500 și 800 de pagini, cu circa 100 - 120 de xilogravuri și opt tabele în care să fie prezentate imaginile color ale obiectelor din tezaur. Odobescu a prezentat ministrului și o listă detaliată a cheltuielilor estimate pentru publicarea lucrării, un total de circa 25.000 de lei pentru 500 de exemplare. Din acest total, Odobescu dorea ca 150 de exemplare să-i rămână lui și restul de 350 exemplare plus 36 de pietre cromolithografice și 100-120 bucăți de clișee xilografice folosite la tipărire, să rămână ministerului.Cererea lui Odobescu a fost aprobată, cu condiția ca plățile să se facă eșalonat, 5.000 de lei pentru anul în curs, iar restul de 22.143 de lei urmau să fie plătiți în două tranșe egale pentru următorii doi ani. În 15 martie 1875, Odobescu a cerut ministerului să i se elibereze suma de 2.270 de lei cu care trebuia să plătească lucrările pe care Henric Trenk, A. Lambris și Richard Brend’amour le executaseră. În această adresă, semnatarul a menționat că o parte dintre cromolithografii erau în lucru la dl. Morel la Paris și că în scurt timp va depune la dl. Socek textul ediției în limba română. Cererea a fost aprobată prin ordinul nr. 218/1875.Prin adresa nr. 13179/14/26 mai 1888, Alexandru Odobescu a cerut ministrului Titu Maiorescu să-l ajute financiar pentru a ajunge la Paris la dl. Rothschild, 13 Rue de Saints Perés, unde dorea să facă presiuni pentru urgentarea realizării lucrării contractate în anul 1886. Cum situația sa financiară era una nesatisfăcătoare privind acoperirea cheltuielilor de drum, scriitorul era dispus să renunțe la 34 din volumele care i s-ar cuveni, adică o contravaloare de 150 de franci pe care îi considera suficienți pentru a ajunge la Paris. Prin contractul cu Rothschild se prevedea ca statul român să plătească o sumă de 3.000 de franci anual pentru tipărirea cărții. Acest lucru nu s-a întâmplat pentru anul 1887 și în 1888 această sumă nu era alocată în bugetul ministerului. În plus de toate acestea, Odobescu a precizat că mai efectuase timp de doi ani diferite lucrări necesare cărții, contravaloarea lor nefiind achitată către cei ce le-au realizat. În acest fel, Odobescu a insistat pe lângă ministrul Maiorescu pentru urgentarea plăților către furnizori și editura lui Rothschild, care numai astfel ar fi putut debloca reluarea lucrului de publicare.Ministerul a dat rezoluție favorabilă pe 19 mai 1888 printr-o dispoziție prin care s-a eliberat suma de 5.000 de franci (5.850 de lei) cu condiția ca acesta să termine primul volum până în luna octombrie. În plus, ministrul Maiorescu a precizat că în condițiile în care Camera Parlamentului nu va aproba suma necesară continuării lucrării în trei volume, autorul să suporte restul de coli de hârtie până la cele 85 contractate cu Rothschild pentru o descriere sumară a restului tezaurului, incluzând și toate gravurile realizate. Cheltuielile făcute pentru publicarea operei lui Odobescu au însumat în perioada 1876-1888 un total de 65.323,20 de lei și în perioada 1889-1894 un total de 89.595 de lei, adică un total general de 155.918,20 de lei.
Din anul 1893, legătura cu firma Dujardin din Paris și cu editorul I. Rothschild, precum și corecturile necesare editării lucrării, au fost realizate de Gheorghe I. Ionescu-Gion, acesta fiind însărcinat în acest sens de Titu Maiorescu. Ionescu-Gion a avut unele dificultăți de colaborare cu părțile franceze. Toate au fost rezolvate prin intervenția Ministerului Afacerilor Străine.Primul exemplar al operei a venit în România în ziua de 19 mai 1900, Odobescu fiind deja decedat din anul 1895, și în data de 5 decembrie s-au donat zece exemplare celor care au contribuit la apariția ei: Take Ionescu, Titu Maiorescu, Spiru Haret,, Constantin Arion, Constantin I. Istrati, Petru Poni, soției autorului, Ermil A. Pangrati, Academiei Române și Fundației Universitare „Carol I” din București. I. Rotschild, editorul operei de la Paris, a înștiințat pe Titu Maiorescu despre modul cum s-a făcut popularizarea lucrării în străinătate și i-a sugerat acestuia să ia legătura cu Legațiile Regale din Roma, Viena, Paris, Berlin, Bruxelles, Saint Petersburg și Madrid, pentru a face diligențele necesare vânzării ei.
În noaptea de 19 spre 20 noiembrie 1875, Tezaurul de la Pietroasa a fost furat din Muzeul de Antichități din București. Ziarul Românul din data de 20 și 21 noiembrie 1875 a anunțat furtul publicând un articol dedicat acestuia cu titlul Furarea Tezaurului de la Pietroasa. A doua zi, un măturător de stradă a anunțat că a găsit o bucată de aur din tezaur în zăpadă. În ediția din 22 și 23 noiembrie a aceluiași ziar s-a scris că „... În momentul în care scriam aceste linie (sic), o mișcare imensă în tot orașul ne vesti că Tezaurul s-a regăsit. Dar vai! Semnul de pervertire nu este decât prea legitimat: furul, de mii de ori criminal și sacrilegiu, este un tânăr de oarecare condițiune, căruia nu-i lipsește nici oarecare instrucțiune. Numele său este Dimitrie Pantazescu-Popescu, a urmat învățământul Seminarului din București, de unde a fost izgonit pentru rea purtare.” În continuarea articolului s-au dat detalii despre modul de operare al hoțului. Separat, în numărul din 23 noiembrie s-au precizat și obiectele care compuneau[G] tezaurul.Dumitru Pantazescu-Popescu era născut la Titu, județul Dâmbovița, fiul preotului Pantazi. Era de statură mijlocie, ochii căprui, uscățiv, fără barbă și mustăți, frunte dezvoltată, o figură cutezătoare și avea la data jafului doar 21 de ani. Avea deja o largă activitate infracțională, fiind un obișnuit al Parchetului pentru diverse furturi, încă din anul 1871.
În noaptea jefuirii comorii, a intrat în Biblioteca Senatului, care era amplasată deasupra camerei în care era tezaurul. A tăiat dușumeaua din partea dreaptă a mesei din mijlocul bibliotecii și a coborât în camera tezaurului pe o frânghie legată de un par pe care l-a pus de-a curmezișul găurii din dușumea. S-a lăsat în dreapta galantarului cu expozoare din mijlocul camerei cu antichități bisericești și alte obiecte prețioase. Aici era Tezaurul de la Pietroasa. Din dușumeaua care a fost tăiată a căzut varul și toate materialele pe care le avea în structura ei. Geamurile galantarului au fost tăiate cu diamantul și toată comoara a fost furată. Ușile Bibliotecii Senatului erau neatinse, ca și ușa camerei cu antichități și ferestrele mari dinspre drum, care erau închise cu obloane strașnice din lemn, vopsite cu galben închis. Sala bibliotecii de sus nu era păzită de nimeni, iar sala de antichități avea gardă permanentă organizată în schimburi regulate. Autorul articolului de presă a menționat că nimeni nu a simțit nimic, nu a văzut nimic, cu toate că trebuie ca tăierea dușumelei să fi produs mult zgomot, ca și căderea varului, neținând cont că jefuitorul trebuie să fi lucrat cu vreo sursă de lumină, nedepistată de autorități.Pantazescu a operat singur, fără a avea complici, inclusiv ridicarea cu tezaurul pe frânghie. Pentru a ajunge înapoi în sala de sus a bibliotecii, și-a dat jos pantalonii, a pus toate obiectele comorii în pantaloni ca într-un sac și a legat sacul de frânghie, astfel încât frânghia să stea întinsă. A urcat pe frânghie în sala de sus, a tras sfoara cu sacul cu comoara și a luat obiectele.
Prefectul Capitalei N. Slăvescu a dat anunț de presă în ziua de 20 noiembrie 1875, prin care menționa că se oferea un premiu de 5.000 de lei noi celui care va descoperi unde se află tezaurul. Premiul urma să fie plătit din fondurile Ministrului Cultelor.Poliția a urmărit pe toți indivizii cu rele purtări care erau trecuți în Condica Pungașilor, deci și pe Pantazescu care era cap de listă și care „... era bănuit și pentru un furtișag de la doctorul Vlădescu, furtișag de o audaciă (sic) [îndrăzneț, n.r.] nemaipomenită, care proba pe atâta pervetire, pe câtă inteligență și sânge rece.” Fiind urmărit, un agent de Poliție a găsit asupra lui Pantazescu două chei, una din ele fiind cea cu care a deschis ușa bibliotecii. Restul a urmat repede. Din declarațiile autorului furtului, a rezultat că a intrat după ora 18 în Biblioteca Senatului și a părăsit clădirea după ora trei și jumătate noaptea. La percheziția care i s-a făcut acasă, s-au găsit majoritatea obiectelor comorii și în plus, obiectele furate de la doctorul Vlădescu.Prin adresa nr. 26526 / 18 decembrie 1875 a primului procuror către ministrul Cultelor se precizează că din obiectele furate nu s-a găsit un sfert din tavă și o brățară ce avea o inscripție gotică. A doua zi, pe 19 decembrie, Ministerul Cultelor a trimis Imprimeriei Statului un anunț spre publicare, al Prefecturii Poliției, prin care s-a oferit o recompensă de 1.000 de lei celui care va afla unde sunt obiectele negăsite.Impactul produs de regăsirea tezaurului asupra populației Bucureștiului a fost unul fără precedent. Mii de oameni au umplut până la refuz curtea Poliției Capitalei, precum și străzile învecinate, pentru a afla noi amănunte.
La rubrica Ultima oră a ziarului Alegătorul liber din ziua de 24 noiembrie 1875 s-a spus că „... Aflăm cu cea mai mare satisfacțiune că tezaurul de la Petroasa, furat prin efracțiunea tavanului Universității, s-au regăsit. Întâmplarea unei perchisițiuni la un individ bănuit că ar fi furat niște obiecte a făcut să se descopere podoaba Museului nostru național. Culpabilul, se zice, a mărturisit faptul și a restituit Cloșca cu puii, dimpreună cu celelalte vase de preț ce sustrăsese într-un mod așa de audacios. Ele au fost imediat depuse spre păstrare la Casa de Consemnațiuni.”
Surpriza de știri a sosit în data de 26 noiembrie 1875. Tot ziarul Alegătorul liber, în articolul intitulat Evasiunea [Evadarea, n.r.] lui Pantazescu-Popescu, a anunțat că acesta a înșelat modul de supraveghere al paznicilor și a evadat în noaptea de 24 spre 25 din arestul Prefecturii Capitalei. Versiunea oficială despre evadare a fost cu totul neverosimilă. S-a spus că Pantazescu a fost însoțit la toaletă pentru satisfacerea unor nevoi fiziologice și a sărit pe fereastră făcându-se nevăzut în noapte. Explicația dată de autorități nu a fost satisfăcătoare pentru presă, autorul articolului de la Alegătoru liber făcând precizarea că ferestrele de la toaletele Poliției erau prea mici pentru ca un om să poată fugi prin ele. Mai mult, se menționează în articol, înălțimea la care erau amplasate ferestrele era așa de importantă „... încât cel mai bun gimnastic, lăsându-se să cază de pe dânsele, ar fi desigur zdrobit atingând pământul”. Cum niciun agent de poliție din curtea prefecturii nu l-a văzut pe Pantazescu, presa a presupus că acesta a avut un complice, și nu unul oarecare, ci unul influent. Nefiind de găsit, s-a presupus că Pantazescu a fost împușcat pentru a nu divulga relațiile sale suspuse, în numele cărora a acționat.O nouă știre de presă a apărut în același ziar, în ziua de 28 noiembrie. S-a anunțat că Pantazescu a fost prins în noaptea 26 spre 27 noiembrie într-un bordel din București, găsindu-se asupra lui 50 de galbeni. În noaptea de 27 spre 28 noiembrie a fost dus de polițiști la Închisoarea Văcărești.În data de 12 ianuarie 1876 a apărut un articol intitulat Descoperirea restului din Tezaurul de la Pietroasa în Curierul Bucureștilor, care a anunțat că restul tezaurului a fost găsit cu ajutorul poliției la argintarul Costache Constantinescu. Restul din comoară a fost identificat prin intermediul interceptării unei scrisori anonime adresată lui Pantazescu. Fiind interogat de către intendentul arestului de la Închisoarea Văcărești, fiind intrebat de sensul pe care-l releva scrisoarea anonimă, Pantazescu s-a repezit asupra intendentului, a smuls scrisoarea și a înghițit-o. Într-un final, Pantazescu a declarat că i-a dat restul de tezaur argintarului pentru a-l topi. Interogatoriul făcut de către intendent, relevă o complicitatea vădită dintre argintar și Pantazescu. Din nefericire o parte a brățării, parte componentă a tezaurului, a fost topită.
Tribunalul Ilfov, Secția Civilă-Corecțională, l-a condamnat prin sentința nr. 1603 din data de 7 mai 1876 pe Pantazescu la șase ani de închisoare corecțională și șapte de interdicție, iar pe Costache Constantinescu la un an de închisoare, dispunând pentru amândoi și plata unor sume de bani.Dumitru Pantazescu a avut numeroase tentative de evadare, care i-au adus infirmitate. Ultima încercare de evadare a fost cu prilejul inaugurării închisorii de invalizi Cozia. Tentativa i-a fost fatală, deoarece s-a deghizat, a ieșit pe poartă, a fost recunoscut de santinele și a fost împușcat. Ziarul Telegraphulu de București a anunțat la rubrica Ultimele știri din ziua de 22 august 1884, faptul că Pantazescu a fost împușcat. Știrea a fost reluată în 28 august 1884 cu mențiunea că Pantazeescu a fost împușcat de o santinelă de la o distanță de 40 de pași și că Ministerul Justiției va publica în Monitorul Oficial un comunicat în această speță. Același ziar din 2 septembrie 1884 a anunțat că s-a desfășurat o anchetă făcută de un procuror din Vâlcea, cu privire la omorârea lui Pantazescu. Ca urmare a anchetei, directorul penitenciarului Cozia și șeful gardienilor au fost suspendați din funcțiile deținute.
În noaptea de 24 spre 25 martie 1884, a avut loc la Palatul Universității din București un incendiu acolo „... unde stau îngrămădite colecțiunile cele mai prețioase ale țărei, precum: Biblioteca Centrală, Muzeul de Antichități, Biblioteca și Arhiva Academiei Române, Arhivele Senatului, colecțiunile de Științe Naturale și laboratoarele de chimie și fizică”. Ziarul Românul din ziua de 25 martie 1884 a relatat măsurile de salvare a exponatelor din incinta afectată de flăcări. Astfel, s-au scos obiectele din Muzeul de Științe Naturale, Muzeul de Antichități și aproape toată galeria de tablouri, fără a se înregistra deteriorări ale acestora. Toate exponatele au fost duse la Grădina Botanică. În jurul orei șase, cea mai mare parte a colecțiilor au fost puse la adăpost în Piața Universității, în jurul Statuii lui Mihai Viteazul. Acolo se puteau vedea statui antice, cărți de geografie și documente ale Academiei Române.
Colecțiile existente în acel moment în Muzeul de Antichități au fost scoase din clădirea incendiată și au fost mutate în clădirea Creditului Funciar Rural, pus la dispoziția conducerii muzeului de către Dimitrie Sturdza, care era președintele societății de credit. Din precizările rămase de la Alexandru Tzigara-Samurcaș, Tezaurul de la Pietroasa a suferit prin salvarea precipitată la care a fost supus. Ca urmare, Carol I al României a decis restaurarea tuturor obiectelor comorii.
Din relatările apărute în ziarul Românul din data de 25 martie 1884, rezultă că incendiul a început în jurul orelor 12 noaptea. Primul care a văzut flăcările a fost un sergent de poliție ce-și făcea rondul pe bulevardul Academiei. El și câțiva oameni de serviciu din incinta clădirii afectate, au reușit să stingă începutul de incendiu care se declanșase la coșul de fum aferent sălilor servitorilor. Cu toate că incendiul părea a fi stins, grinzile prost îmbinate ale clădirii, ce intrau în interiorul coșului de fum, au luat foc și după câteva ore, incendiul s-a extins în toată puterea lui. Aripa dreaptă a Palatului, cea aflată spre strada Academiei luase foc și flăcările cuprinseră acoperișul edificiului.
Pe la orele patru dimineața, alarma fusese dată la toate instituțiile și lumea alerga din toate direcțiile spre locul incendiului. Pompierii ar fi trebuit să fi ajuns la locul faptei, dar așa cum se întâmpla de obicei, au sosit foarte târziu, după ce toată partea dreaptă a instituției căzuse pradă flăcărilor, cea mai mare parte a pompierilor aflându-se în afara Bucureștiului. Primul regiment de pompieri a sosit în timp util, dar neavând apă, n-a făcut mare lucru. Dovedindu-se ineficiența pompierilor, s-a făcut apel la sacagii de la Primăria Capitalei. N-au venit nici aceștia, deoarece au motivat că sunt ocupați cu repararea unui grajd care s-a dărâmat.Pe la ora cinci dimineața, a venit cel de al doilea detașament de pompieri. Aceștia au izolat aripa dreaptă a clădirii în care erau sălile muzeului. Aripa stângă era și ea importantă, aici fiind păstrare colecțiile bibliotecii Academiei Române și Biblioteca Centrală a Statului.
Pompierii erau în majoritatea lor niște recruți, din acest motiv izolarea incendiului pe aripile Palatului s-a desfășurat cu mare greutate, mulți dintre ei de abia putând să se urce pe scări. În tot acest timp se lucra asiduu la salvarea colecțiilor aflate în pericol, obiectele Muzeului de Științe Naturale și cele de la Muzeul de Antichități fiind duse în Grădina Botanică. Pe la ora șase, în jurul Statuii lui Mihai Viteazul au fost depozitate documente ale Academiei Române, cărți de geografie, statuete antice și păsări din Asia și Africa.Obiectele Societății de Geografie nu au putut fi salvate. Obiectele de mare valoare ale societății ca ierbarul cel mai complet din România al naturalistului Dimitrie Brândză și o hartă foarte scumpă au fost distruse de flăcări. Colecțiile Școlii de Arte Frumoase au fost complet distruse. O mare parte din ce s-a putut salva, s-a dus în casa d-ului Gigurtu care se afla în apropierea bulevardului.
Locuri unde au fost depozitate colecțiile salvate din incendiul de la Palatul Universității
Obiectele salvate de la Muzeul de Antichități au fost duse în mod provizoriu la Eforia Spitalelor Civile, dar și la Spitalul Colțea. La final, au fost duse la localul societății „Creditul Funciar Rural” pe care Dimitrie Sturdza în calitate de președinte al societății, l-a pus la dispoziția directorului muzeului, Grigore Tocilescu. Tocilescu a supervizat operațiunea de salvare a tuturor obiectelor Muzeul de Antichități.
Înspre zorii zile, la Palatul Universității a sosit prefectul Poliției Capitalei, generalul Ștefan Fălcoianu, generalul Pancovici, domnii Nicolae Ionescu, Dimitrie Brândză și alți profesori universitari. Mai târziu, domnul Gheorghe Lecca, ministrul de finanțe, Dimitrie Ghica, presedintele senatului și I. C. Brătianu, președintele Consiliului de Miniștri. La ora nouă a sosit regele Carol I al României care a asistat operațiunile pompierilor mai mult timp. La ora zece și jumătate, când focul a fost izolat până la intrarea principală a Palatului, mai toți miniștrii României au fost prezenți la locul incendiului.
În timpul Primului Război Mondial, la sfârșitul anului 1916, Bucureștiul era amenințat cu ocuparea de către Puterile Centrale. Ca urmare, s-a luat decizia evacuării guvernului, a Băncii Naționale, a familiei regale în Moldova și împreună cu ei și a Tezaurului României. Din cauza deteriorării situației frontului românesc, s-a decis evacuarea tezaurului la Moscova, pentru o mai mare securitate. Totul s-a făcut în două transporturi. Primul, a presupus transportarea unei părți a Tezaurului Băncii Naționale, adică a lingourilor de aur și a casetelor de bijuterii ale Reginei Maria. Trenul care a fost trimis la Moscova a ajuns în ziua de 21 decembrie / 6 ianuarie 1917. Al doilea transport, care a ajuns la Moscova pe 3 august 1917, a dus tot stocul de aur al Băncii Naționale, bijuterii, arhiva băncii, tablouri, precum și alte obiecte și colecții ale unor instituții publice sau particulare. S-au dus cu această ocazie o parte din Arhivele Statului și ministerelor, actele de arhivă ale orașului Brașov și cele mai prețioase exponate ale Muzeului de Antichități printre care s-a numărat și Tezaurul de la Pietroasa „... singura urmă a trecerii goților pe la noi”. În locul rămas gol din Muzeul de Antichități au fost expuse reproducerile galvanoplastice realizate de Paul Telge.
După terminarea marii conflagrații mondiale, România a făcut numeroase demersuri diplomatice pentru recuperarea bunurilor, inclusiv prin intermediul unor organisme internaționale. A fost scrisă și o carte de către Mihail Gr. Romașcanu în care apar toate memoriile pe care România le-a făcut pe plan internațional cu privire la returnarea de Rusia a tezaurului românesc. Un exemplu este memoriul depus la Moscova, prezentat în aprilie 1922 de delegația română la Conferința de la Genova. Ca urmare a discuțiilor, conferința a dat dreptate României și a recomandat Sovietelor să restituie toate obiectele pe care le-a primit spre păstrare în anul 1917. Hotărârea a fost comunicată delegației ruse prin intermediul diplomației franceze în ziua de 2 mai 1922. Rușii nu au urmat recomandarea, dar cu ocazia tratativelor de la Viena din martie - aprilie 1924, au negociat păstrarea tezaurului românesc în schimbul recunoașterii de ei a apartenenței Basarabiei la România.
În anul 1934, la reluarea relațiilor diplomatice dintre URSS și România, rușii au returnat o parte din valorile pe care le-au primit cu al doilea transport, așa cum au fost rămășițele pământești ale lui Dimitrie Cantemir. Tezaurul de Pietroasa nu a făcut parte din negocieri. În anul 1935, URSS a returnat României, 1.443 de lăzi „... toate sparte și răvășite, cuprinzând, cu unele lipsuri, documente ale Arhivelor Statului, ale Academiei Române, metrul și kilogramul etalon de platină, acte private de proprietate, acte particulare fără importanță. În tratativele duse cu acea ocazie, partea română a revendicat operele de artă din Pinacoteca Statului, din Muzeul Kalinderu, obiectele arheologice și artistice ale Muzeului Național de Antichități și colecția Nicolae Rosetti-Bălănescu, precum și operele de artă medievală laică și bisericească, manuscrisele, obiectele de orfevrerie ale mănăstirilor și bisericilor. Aceste cereri au rămas fără răspuns”.La recuperarea tezaurului s-a implicat și Mareșalul Ion Antonescu în anul 1941. Acesta a dat o rezoluție pe adresa pe care Secretariatul General al Președinției Consiliului de Miniștri a trimis-o Secretariatului General al Ministerului Afacerilor Străine având în vedere referatul pe care Mihail Romașcanu l-a făcut privind evacuarea tezaurului în capitala rusă în perioada 1916 -1917. Prin rezoluția sa, Antonescu a cerut ca problema să fie adusă la cunoștința Guvernului German și a dispus trimiterea de „... dacă este posibil, fotografii constituite într-un album, ale tuturor operelor de artă, bijuteriilor și Tezaurului de la Buzău.” Albumul de fotografii trebuia dat autorităților germane de la Moscova „... pentru a încerca să le găsească. Pentru aceasta trebuie să fie identificate. În acest scop se va întocmi o comisie de oameni competenți [...], pentru a fi trimisă la Moscova să înceapă imediat investigațiile în muzee, arhive etc. Măsuri urgente...”
Ce a urmat demersului oficial făcut de Ion Antonescu, încă nu se știe, cert este că în anul 1956, în luna iunie, Nikita Sergheevici Hrușciov i-a comunicat lui Gheorghe Gheorghiu-Dej, hotărârea Partidului Comunist al Uniunii Sovietice de a restitui Republicii Populare Române „... valorile istorice ale artei aplicate, decorative și plastice românești” pe care România le-a trimis spre păstrare în timpul Primului Război Mondial. Dej, a răspuns lui Hrusciov printr-o scrisoare de mulțumire prin care a precizat și dorința sa de a trimite o delegație la Moscova pentru preluarea obiectele de patrimoniu. Dej a explicat lui Hrusciov că va organiza cu ocazia sărbătorii naționale de la 23 august 1956, o expoziție a obiectelor predate de Guvernul Sovietic.Mai mulți istorici și-au pus întrebarea datorită cărui motiv ar fi făcut rușii această restituire de patrimoniu, acest fapt fiind în contradicție evidentă cu toate demersurile eșuate, făcute de-a lungul a peste treizeci de ani. Răspunsul pare a fi - inițiativa a aparținut conducerii PCUS care în aprilie 1956 a procedat similar în cazul Republicii Democrate Germania, returnând capodoperele de artă ale Galeriei de la Dresda.Delegația românească ce s-a deplasat la Moscova în ziua de 28 iulie 1956, a fost compusă din Tudor Arghezi, Andrei Oțetea, George Oprescu, Constantin Prisnea, Marius Bunescu, șeful delegației Mihai Ralea și mai multe persoane care s-au ocupat cu ambalarea obiectelor. Din consemnările lui George Oprescu, delegația a fost primită de Kaflanov, ministrul adjunct al Culturii. Generalul Vedenin, comandant al Kremlinului, a ținut un discurs din care „... emana o admirație nemărginită pentru Tezaurul nostru de artă. În afară de imensa valoare artistică și istorică a pieselor, ele reprezintă, după părerea sa, o mare valoare materială. Sunt în total 33 kg. de aur, 690 kg. de argint, 22.12 carate de briliante, 30.03 carate de rubine, 184.5 carate de smaralde, apoi 1350 de picturi, gravuri și desene, dintre care 120 de Grigorescu, pe lângă altele de Szathmary, Aman, Luchian, Andreescu, în total, împreună cu cele peste 35.000 monede rare, 39.320 de piese. Numai Tezaurul de la Pietroasa, din sec. al IV-lea al erei noastre, cântărește 19.736 kg de aur. Ne-a povestit — ca un exemplu concret al impresiei produse asupra savanților sovietici — că profesorul de arheologie, venit să studieze acele piese unice, a stat 2 ore în fața lor și a declarat că de 40 de ani povestește studenților despre acest tezaur, fără să-l fi văzut și fără să bănuiască că el se găsea atât de aproape, în Kremlin.” Tudor Arghezi a ținut un toast la Kremlin cu prilejul recuperării tezaurului, discurs pe care l-a publicat ulterior în cartea Lume veche, lume nouă.Presa din România a rezervat evenimentului spații largi. Astfel, s-au scris articole de Tudor Arghezi cu Restitutio in integrum, George Călinescu cu Cloșca cu pui, Constantin Daicoviciu cu Valori istorice, Marius Bunescu cu Îmbogățirea patrimoniului nostru artistic, George Oprescu cu Comorile nostre se întorc acasă etc. În reviste de specialitate a publicat Ecaterina Dunăreanu-Vulpe cu Informații despre Tezaurul de la Pietroasa, George Oprescu cu volumul Studii asupra Tezaurului restituit de URSS și studiul Ecaterinei Dunăreanu-Vulpe Tezaure antice unde a analizat și Tezaurul de la Pietroasa.Tezaurul de la Pietroasa a fost prezentat publicului din România cu ocazia unei mari expoziții deschise la Muzeul de Artă al Republicii care s-a deschis în ziua sărbătorii naționale 23 august 1956. Ziarul Scânteia din 22 august 1956 a consemnat evenimentul cu titlul Vizitarea expoziției Tezaurului românesc înapoiat de la Moscova. În același ziar, Mihai Ralea a scris articolul Înalta semnificație a unui gest prietenesc.
În data de 26 noiembrie 1838, Tezaurul de la Pietroasa urma să fie expus la Muzeul de Antichități din București. Eforia Școalelor analizând obiectele a constatat că „... fiind trebuință a se face oareșcare reparatură, spre a se aduce pă <cât> să va putea în starea lor cea dintâi” a încheiat un contract de restaurare și reparații cu giuvaergiul Bisterfeld. Valoarea contractului nr. 1112 / 26 noiembrie 1938, a fost de patruzeci de galbeni împărătești, aurul folosit la reparații trebuind a fi plătit la terminarea restaurărilor cu un galben gramul. Bisterfeld a demarat restaurarea care a fost dusă la bun sfârșit în data de 13 ianuarie 1840. Obiectele au fost restituite Eforiei Școalelor care a dispus plata prin decizia nr. 65 / 13 ianuarie „... numitului patruzeci galbeni împărătești, ce fac lei 1260, tocmeala lucrului pentru îndreptarea acelor obiecte”.
În anul 1867 s-a făcut o restaurare a obiectelor pentru a fi prezentate la Expoziția internațională din acel an, de către un bijutier neprecizat.
Din cauza stricăciunilor pricinuite de la descoperire sa, trecând prin jaful lui Pantazescu și incendiul din Palatul Universității din București, regele Carol I al României a decis în anul 1884, repararea tuturor obiectelor componente ale Tezaurului de la Pietroasa. Cel care a fost selectat, a fost specialistul în restaurări, recunoscut ca atare în acele vremuri, Paul Telge. Din mențiunile lui Alexandru Tzigara-Samurcaș, Paul Telge a amintit într-o publicație a sa, intitulată Prahistorische Goldfunde din anul 1885, cinci lucrări de restaurare pe care le-a realizat, printre care se afla și „De la Pietroasa «Comoara Regelui Athanarich al Goților vestici»”.
Cu această ocazie, la capitolul referitor la tezaur a dat și șapte reproduceri ale principalelor obiecte și informații despre descoperirea comorii, a componenței și dimensiunile exacte ale fiecărui obiect în parte. Amănuntele pe care Telge le-a dat, reprezintă sursa cea mai autorizată și mai precisă din care se relevă gradul de deteriorare al obiectelor de la distrugerile lui Verusi și comprimarea lor de către Pantazescu. Valoarea informațiilor lui Telge este și mai mare, deoarece completează lipsa notițelor pe care le-a promis Alexandru Odobescu în prefața operei sale Le Trésor de Pétrossa, cu privire la starea obiectelor și pe care nu le-a mai publicat. În continuarea articolului său, Alexandru Tzigara-Samurcaș a dat extrase din raportul prezentat de către Paul Telge. În raport, Telge a mai menționat că și-ar fi dorit ca tezaurul să fie trimis la Berlin în luna iulie.Cercetătorului Marcel Ciucă a precizat că în fața certitudinii că Paul Telge a restaurat Tezaurul de la Pietroasa, conform publicației Prahistorische Goldfunde din anul 1885, înseamnă că restaurarea s-ar fi produs în luna iulie a anului 1884 și nu în iulie 1885 așa cum a considerat Corneliu Ștefan. Cel din urmă a precizat în plus că:
„... Știind că orice călătorie făcută de Cloșca cu puii de aur peste hotare fusese plină de încercări, Grigore Tocilescu aduse problema în Parlament. Se citi astfel raportul lui Telge în fața deputaților și logica argumentelor convinse. [...] Din fericire, aici el nu mai trăi nici o aventură periculoasă, întrucât fuseseră luate măsuri severe de securitate. În fața atelierului de pe Holzgartenstrasse, nr. 8, unde se afla cazat dificilul oaspete, putrulau zi și noapte polițiștii.”----- Corneliu Ștefan: Aventurile Tezaurului „Cloșca cu puii de aur”, București, Editura Sport-Turism, 1979, pag. 70 - 71Mircea Babeș a susținut că raportul lui Telge ar fi putut data din anul 1884, atunci când restauratorul l-a examinat pentru prima oară. Marcel Ciucă, în cercetările pe care le-a efectuat cu privire la tezaur, nu a reușit să afle informații suplimentare care să fie datate în perioada mai - decembrie 1884 și nici alte date care să certifice discutarea problemei, susținută de Corneliu Ștefan, în Parlamentul României. De fapt nu se cunoaște nici data la care Tezaurul de la Pietroasa a fost trimis la Berlin.
Raportul lui Paul Telge din iulie 1884 se află la Biblioteca Academiei Române în arhiva Odobescu, II (2), Ms. 14. Pe fila care conține titlul scrie „Raportu Paul Telge asupra reparării tezaurului de la Pietroasa cu traducerea lui Polonik [arheologul, topograful și cartograful Pamfil Polonic, n. r.] (din hârtiile lui Tocilescu, date mie de anticarul Zwebel, la + (decesul (?), n. r.) lui Tocilescu. A. T.” Raportul a fost publicat de Telge în revista Prähistorische Goldfunde, Berlin, 1885, pag. 21-26. Extrase din el au fost publicate de Alexandru Tzigara-Samurcaș, documentul a fost tradus integral de Rodica Oanță-Marghita și publicat integral în cartea lui Marcel Ciucă din anul 2010.Ca urmare a cererii pe care autoritățile de la București i-au făcut-o pentru restaurarea Tezaurului de la Pietroasa, Paul Telge i-a comunicat ministrului Dimitrie Sturdza că pentru a realiza în fapt cererea, întreg tezaurul trebuia dus la Berlin pentru examinarea tuturor pieselor componente și conceperea unui plan de reparare radicală a lor. Telge a precizat că întreg tezaurul și-ar recupera frumusețea originală, s-ar consolida structural și ar avea de câștigat dacă:
toate fragmentele care lipsesc ar fi înlocuite cu piese similare confecționate dintr-un bronz de o anume nuanță de culoare.Paul Telge a primit tezaurul, și-a pregătit aparatura de restaurare în bronz și s-a folosit de doi dintre cei mai buni angajați restauratori cu care lucra de obicei, estimând că timpul necesar reparării tezaurului românesc s-ar întinde pe parcursul a patru săptămâni de lucru:
Expertiza vasului dodecagonal — Grigore Tocilescu a fost prezent în momentul în care Telge a examinat tezaurul și bucățile desprinse din locul lor. După cum a afirmat Telge, acesta a fost convins de argumentele restauratorului prin care precedenta acțiune de reparare nu a fost în niciun caz o restaurare, ci mai degrabă o ruinare a obiectelor. Exemplul dat de Telge a fost vasul dodecagonal care prezenta 53 de găuri date, prin intermediul cărora piesele erau legate cu sârmă (drot) și lipituri cu cositor. În modul cum a fost lucrat, sustenabilitatea structurii vasului era una primitivă, imaginea obiectului fiind cu totul alta decât ce ar fi trebuit să fie, rezultatul lucrăturii în cositor răpindu-i cu totul frumusețea. Telge a sugerat că lucrătura de cositor trebuia înlocuită integral cu o structură din bronz. Situația era similară și la vasul octogonal. Meșterul precedent, autor al așa zise restaurări, a înșirat după cum i-a venit la mână părțile desperecheate ale vasului și i s-a întâmplat nu numai să schimbe între ele piesele, ci a schimbat piesele ce aparțineau vasului dodecagonal cu cele ale celui octogonal și viceversa. Mai mult, piesele care nu se prea potriveau, le-a făcut să se potrivească, încovoindu-le. Ca urmare, a rezultat că vasul dodecagonal avea în partea de sus toate cele 12 părți principale, ca și cele 12 intermediare ce unesc inelul de sus cu cel de jos, din acesta din urmă fiind lipsă două treimi. Din partea de jos au rămas doar 11 piese, lipseau 11 părți de legătură dintre fund și toarta de jos, existând doar una. În rest, exista doar o toartă și fundul. Privind toarta, era evident că înainte de distrugerea vasului, exista fixată o panteră sau un alt animal.La a doua toartă s-au păstrat două fragmente foarte bine conservate, împodobite cu granate, demonstrându-se astfel că tezaurului fusese făcut cu multă grijă, fiind unul deosebit de frumos. Toate pietrele prețioase au fost lustruite și rotunjite în scop ornamental. Fragmentele care s-au păstrat relevă și tehnica deosebită care a fost folosită pentru realizarea obiectelor. Originalitatea a fost folosirea granatului care are o licărire naturală roșie, ce devine închisă când este aplicată pe aur.Expertiza vasului octogonal — Vasul era ruinat total. Telge a opinat că vinovații erau descoperitorii sau Pantazescu. Inelul al doilea, cel inferior, era incomplet. O parte era lipsă, celelalte prezentau procente mai mari sau mai mici de ruinare. Situația era similară și la părțile de legătură ale acestuia cu fundul. S-au păstrat doar șase părți de legătură disparate. Telge a găsit doar șapte plăci de umplutură, din care la trei lipseau bucăți, și au lipsit toate ramele acestora. Fundul s-a păstrat în condiții bune. Restaurarea vasului octogonal a avut efecte de ruinare mai mari decât la cel dodecagonal. Similar primului vas, s-au găurit părțile separate și cele ruinate, s-au pus niște lame înguste și mici de aur, probabil din același aur de tezaur, și s-au țintuit împreună cu cuie de cositor - cioaie ordinară. Prin această modalitate primitivă de restaurare, pe lângă faptul că s-au ruinat și mai mult obiectele restaurate, ele au devenit mai puțin trainice. Mai mult, mici umpluturi de cioaie au fost legate cu sârmă în ramele cele mari. Toartele s-au păstrat amândouă împreună cu panterele. Una din pantere avea coada și o parte din spate lipsă. Pe lângă toate acestea, pantera în cauză era ruptă în patru bucăți, lipsindu-i aproape toate pietrele prețioase. Cealaltă panteră a fost găsită în stare bună, chiar restaurată foarte bine, ea fiind singura parte a unui obiect al tezaurului despre care Telge a afirmat așa ceva.Inelul superior al vasului avea toate părțile ce ar fi trebuit să se unească cu cel inferior tăiate cu dalta, fiind desfăcute din structură. Dintre cele care s-au păstrat, s-a conservat doar una, una era făcută bucăți, două lipseau și celelalte erau tăiate cu dalta și erau cizelate de-a lungul lor. Plăcilor de umplutură și capsulei nu li s-a dat vreo importanță și trebuiau a fi fixate.Expertiza colanului elipsoidal — giuvaerul era cu totul distrus. Acesta este o lucrare foarte fină compusă dintr-o mulțime de mici fragmente și ca urmare, a necesitat o restaurare absolut necesară a cărei complexitate și acuratețe se poate numai imagina.Expertiza fibulei mari — și acest obiect se afla într-o stare precară. Lipsea toată partea de piept a șoimului. Telge a precizat că pieptul poate fi întregit cu bronz folosind vechile desene ale obiectului care s-au păstrat. Restaurarea anterioară s-a mărginit de a lipi câteva lame de cioaie cu pene. Prinderea granatelor s-a făcut primitiv cu foițe de aur lipite, la care Telge a găsit chiar și urme de cenușă. Filbula avea, conform vechilor desene, o bucată originală de lanț ce era prinsă de obiect. Telge a afirmat că restul lanțurilor vor fi reconstituite tot din bronz, dar de o altă nuanță de culoare.Expertiza celorlalte fibule — cele trei fibule, cele două mijlocii și cea mică, puteau fi reparate ușor, cu excepția lanțului dintre cele două fibule mijlocii ce se putea reconstitui doar pe baza desenelor făcute în trecut. Trebuiau reconstituite și părțile inferioare ale lanțurilor fibulei mici, care încep atârnând dublu și se termină jos în trei părți pe care sunt aplicate perlele ca pandantive, din trei perle existând doar două. Una dintre fibulele mijlocii avea lipsă patru pandantive și trebuiau a fi reîntregite lanțurile aferente.Expertiza talerului tăiat cu dalta în patru bucăți — Paul Telge a precizat că îl poate doar repara prin lipirea cu cositor pe spatele talerului de lame pentru fixare, acest demers fiind doar unul provizoriu până va găsi vreo procedură ce ar duce la o reparare radicală.Expertiza ibricului — acest obiect mai fusese o dată lipit, fiind suflat cu argint. Modul de lucru al restauratorului precedent arată deplina lipsă de profesionalism de care a dat dovadă acesta, Telge numindu-l cârpaci posterior. Bucățile pe care le-a lipit cârpaciul mai existau încă, în acel moment, topite pe ibric. Restauratorul a dat lovitura de grație prin aplicarea de cositor suplimentar pentru a consolida lipitura. Rezultatul a fost exact invers, totul s-a desfăcut din nou. Partea inferioară a mănușii a țintuit-o de burta ibricului. Părțile bulbucate de jos, fiind libere, cârpaciul le-a lipit cu cositor. Telge a promis că va face ibricului toate restaurările necesare.Expertiza inelului runic — Telge a fost de părere că inelul cu inscripție runică ar fi trebuit adus la forma inițială, reîntregind litera ruinată prin tăiere.
Paul Telge a afirmat că face o restaurare parțială, la fața locului (la București, n. r.), a vaselor poligonale și că în trei zile a și reușit să lipească bucățile unuia din vase. Ceea ce a construit a fost un coșuleț din 30 de bucăți, restul structurii declarând că nu o poate realiza decât la Berlin, deoarece îi trebuia un piedestal special și multe bucăți trebuiau a fi fixate cu droturi. Telge a precizat că a doua panteră era într-o stare de speriat. Cârpaciul a luat o bucată a ei și a lipit-o cu cositor peste cealaltă. Prin această procedură aplicată, pantera a devenit mai scurtă, devenind mai puțin trainică. Ca urmare, el trebuia să separe cositorul de aur pe cale chimică și să o potrivească din nou. În rest, trebuia să desfacă toate cuiele și plăcile. Părțile lipsă trebuiau înlocuite cu părți realizate din bronz.
La Expoziția de la Muzeul South-Kesington de la Londra din anul 1868, toate obiectele tezaurului au fost fotografiate și unora li s-au făcut copii galvanoplastice.Cu ocazia restaurării Tezaurului de la Pietroasa din anul 1884, Paul Telge a realizat și o copie a acestuia cu tehnica galvanoplastiei. În însemnările pe care le-a făcut Alexandru Tzigara-Samurcaș, acesta a precizat că tezaurul care a fost trimis în anul 1911 la Expoziția de la Roma, a fost de fapt o copie a lui, deoarece „... având în vedere legendele ce învăluiau tezaurul, se explică de ce, în 1911, cerându-mi-se, în calitate de Comisar al României pe lângă expoziția Centenarului Romei, să aduc în Cetatea eternă originalele de la Pietroasa, cu aprobarea ministrului de externe de atunci, Titu Maiorescu, care își amintea de ponosul îndurat de Odobescu după expoziția de la Londra, am fost autorizat a expune numai reproducerile galvanoplastice ale lui Telge.” Din afirmațiile pe care le-a făcut istoricul și arheologul român Ecaterina Dunăreanu-Vulpe, în anul 1967 când a publicat volumul intitulat Tezaurul de la Pietroasa, ceea ce expunea Muzeul de Antichități din București, nu era Tezaurul de la Pietroasa, ci copiile galvanoplastice realizate de Paul Telge în anul 1884.
În anul 2001, Banca Națională a României a emis patru monede din seria Istoria aurului cu valori nominale de câte 500 lei. Ele au formă octogonală, au o greutate nominală de 6,22 grame fiecare, cu o rază a monedei de 11.75 mm. În interior este figurat un octogon cu o latură de 9 mm. Moneda este realizată din aur cu titlul de 999‰ și are pe avers textul ROMÂNIA 2001 - 500 LEI. În centrul aversului este gravată stema României înconjurată de o linie ondulată dublă, inspirată din modelul ornamental existent pe tipsie.Pe reversul monedelor sunt gravate inscripția circulară TEZAURUL DE LA PIETROASA, un cerc liniar în interior și câte o piesă din tezaur: fibulele mijlocii, fibula mare, vasul oenochoe (ibricul) și vasul dodecagonal. Data emisiunii este 20 decembrie 2001. Tirajul maxim prevăzut fiind de 250 de seturi. Întregul tiraj este de calitate proof.La 17 decembrie 2012, Banca Națională a României a emis o monedă cu valoare nominală de 10 lei, în seria Istoria aurului. Fiecare monedă are diametrul de 13,92 mm, este realizată din aur cu o greutate de 1,224 grame, cu titlul de 999‰ și are cantul zimțat. Pe avers sunt gravate textul ROMANIA 10 LEI, milesimul 2012, stema Românei precum și o porțiune cu mai multe personaje de pe Patera din Tezaurul de la Pietroasa. Reversul are gravată o imagine în perspectivă a Paterei. Deasupra ei este gravat personajul din centrul Paterei. Sus și jos sunt inscripționate textele PATERA și respectiv TEZAURUL DE LA PIETROASA. Întregul tiraj de 500 de monede este de calitate proof.
Henric Trenk este notabil la capitolul realizări prin faptul că a fost folosit ca specialist în fixarea imaginii documentare de monumente, pietre funerare și epigrafe. El a ilustrat studiul lui Alexandru Odobescu despre Tezaurul de la Pietroasa.Viorel Mărginean a realizat în anul 2001 tabloul „Cloșca cu puii de aur”, fiind pictat în ulei pe pânză, cu dimensiunea de 61 pe 81 cm.
ro  Alexandru Odobescu (1) pe www.digibuc.ro: Columna_lui_Traian_1877_01 - PDF, pag. 11-25 - articolul Studie asupra Tesaurului de la Petrosa.
ro  Alexandru Odobescu (2) pe www.digibuc.ro: Calendarul Minervei, anul 04, 1902 - PDF, pag. 160-164 - articolul Cum s-a descoperit Cloșca cu pui.
ro  Alexandru Odobescu (3) pe www.digibuc.ro: Thesaurul de la Petróssa : Album coprindénd XVI tabelle xylografice care represente antichitățile de auru păstrate în localul museului naționalu de antichități din Bucuresci, pag.1
fr  Alexandru Odobescu (4) pe www.digibuc.ro: Notice sur la Roumanie principalement au point de vue de son économie rurale, industrielle et commercial suivie du Catalogue spécial des produits exposés dans la Section Roumaine à l’Exposition Universelle de Paris, en 1867 et d’une Notice sur l’histoire du travail dans ce pays, pag. 354-444
Alexandru Odobescu: Opere, vol. IV, Tezaurul de la Pietroasa, Ediție îngrijită, Introducere, Comentarii și Note de Mircea Babeș. Studii arheologice de Radu Harhoiu și Gh. Diaconu, București, Editura Academiei Republicii Socialiste România, 1976, 1079 p.
fr Alexandru Odobescu: Le trésor de Petrossa - tome premier (pdf 17 MB) (1889) - accesat 27 noiembrie 2018
fr Alexandru Odobescu: Le trésor de Petrossa - deuxieme partie (pdf 69 MB) (1896) - accesat 27 noiembrie 2018
fr  Alexandru Odobescu: Le trésor de Petrossa - tome deuxieme (pdf 17 MB) - accesat 27 noiembrie 2018
fr  Alexandru Odobescu: Le trésor de Petrossa - tome troisieme (pdf 4 MB) (1900) - accesat 27 noiembrie 2018
ro  Marcel-Dumitru Ciucă: Tezaurul de la Pietroasa, Editura SAECULUM I.O., București, 2010. Autorul și-a adus aportul la relevarea istoriei Tezaurului de la Pietroasa, prin transcrierea și rezumarea pentru prima oară a proceselor verbale ale poliției, care i-a anchetat pe descoperitori și intermediari pentru aflarea numărului de obiecte ale tezaurului și a eventualelor urme de tăinuire a lui. Cartea conține 269 de documente preluate în original, datate începând din 10 iulie 1838 și până în 22 iunie 1956, moment în care tezaurul a revenit definitiv în România, fiind restituit de ruși.Direcția Arhivelor Naționale Istorice Centrale, fondurile:Vornicia din Lăuntru (Ministerul de Interne), dosar 582 (fost 5397)/1838;
Ministerul Cultelor și Instrucțiunii Publice, dosare: 47/1838, 157/1867, 232/1874, 120 (fost 2846)/1875. 218/1875, 12/1888, 355/1889, 14/1890, 571/1893, 664/1893, 657/1894, 727/1895, 576/1896, 415 (fost 362)/1900;
Tribunalul Ilfov, Secția Civilă-Corecțională, Sentințe penale, registrul Nr. 429, Sentințele Nr. 1189-2334;
Direcția Municipiului București a Arhivelor Naționale ale României, fondul Poliția (Agia) București, dosar 5563 (fost 1051)/1838.
Direcția județeană Buzău a Arhivelor Naționale, fondul Ocârmuirea județului Buzău, dosar 48 (fost 61)/1837.
Biblioteca Academiei Române, Arhiva Odobescu, 11/2, manuscris.Tudor Arghezi: Lume veche, lume nouă, București, Editura Tineretului, 1958, 418 p.
Tudor Arghezi: Restitutio in integrum, în „Contemporanul”, de vineri 22 iunie 1956.
Ecaterina Dunăreanu-Vulpe: Tezaurul de la Pietroasa, București, Editura Meridiane, 1967, 54 p. + 18 f.
Evasiunea lui Pantazescu-Popescu, în ziarul „Alegătorul liber”, de luni, 24 noiembrie 1875, p. 4.
Viorica Moisuc: Tezaurul României evacuat la Moscova, confiscat de Soviete, în „Dosarele Istoriei”, An VI (2001), nr. 11, p. 2-13, care este de fapt, versiunea românească a aceleiași lucrări intitulată Romanian's Treasure Evacuated to Moscow in 1916 and Confiscated by the Soviets. A Present International Problem, apărută la Timișoara, Editura Augusta, 2001, 89 p.
Mihail Romașcanu: Tezaurul român de la Moscova, cu o Addenda de D. D. Pătrășcanu, G. Oprescu și Alexandru Bârlădeanu, prefața de Apostol Stan, București, Editura Saeculum I. O., 2000, 207 p.
Corneliu Ștefan: Aventurile Tezaurului „Cloșca cu puii de aur”, București, Editura Sport-Turism, 1979,158 p. + 8 f. p1.
Alexandru Tzigara-Samurcaș: Tezaurul dela (sic) Pietroasa, în „Convorbiri literare”, LXVII, nr. 7-9, iulie-septembrie 1934, p. 764-773.
Antonsen, Elmer H. (2002). Runes and Germanic Linguistics. Mouton de Gruyter. ISBN 3-11-017462-6. 
Avram, Alexandru (Ed.) (1994). Goldhelm, Schwert und Silberschätze: Reichtümer aus 6000 Jahren rumänischer Vergangenheit (catalogue). Frankfurt am Main: Sonderausstellung Schirn Kunsthalle. Mentenanță CS1: Text în plus: lista autorilor (link) 
Cojocaru, V.; Besliu, C.; Manea, C. A. (iunie 1999). „Nuclear Analyses of the Pietroasa Gold Hoard”. Journal of Radioanalytical and Nuclear Chemistry. 240 (3): 897–908. doi:10.1007/BF02349869. . PDF
Constantinescu, B.; Bugoi, R.; Cojocaru, V.; Voiculescu, D.; Grambole, D.; Herrmann, F.; Ceccato, D.; Calligaro, T.; Salomon, J. (august 2003). „Micro-PIXE Study of Gold Archaeological Objects”. Journal of Radioanalytical and Nuclear Chemistry. 257 (2): 375–383. doi:10.1023/A:1024700316827. . PDF; Summary
Diculescu, Constantin (1923). Die Wandalen und die Goten in Ungarn und Rumänien. Leipzig: Mannus-Bibliothek, 34. 
Giurescu, Constantine (1976). History of the Romanians. Bucharest: Romanian Academy Publishing House. .
Green, Dennis H. (2000). Language and History in the Early Germanic World. Cambridge University Press. ISBN 0-521-79423-4. 
Heizmann, Wilhelm; Pieper, Peter (2003). Runica-Germanica-Mediaevalia (Ergänzungsbände zum Reallexikon der Germanischen Altertumskunde). Berlin, New York. pp. 595–646. 
Johnsen, Ingrid Sanness (1971). „Omkring tolkning av runeinnskriften på gullringen fra Pietroassa”. Mål og namn. Studiar i nordisk mål- og namnegranskin. Oslo: Magerøy, Hallvard, KjellVenås: 172–186. 
Krause, Wolfgang; Jankuhn, Herbert (1966). Die Runeninschriften im älteren Füthark. Göttingen. 
Krogmann, Willy (1978). Die Kultur der alten Germanen: Teil I: Die materiellen Voraussetzungen. Wiesbaden. 
Looijenga, Tineke (1997). „Runes around the North Sea and on the Continent AD 150-700: Texts and Contexts” (PDF). University of Groningen. Accesat în 8 aprilie 2008. 
MacLeod, Mindy; Mees, Bernard (2006). Runic Amulets and Magic Objects. Boydell Press. ISBN 1-84383-205-4. 
Massmann, H.F. (1857). „Der Bukarester Runenring”. Germania: Vierteljahrsschrift für Deutsche Alterthumskunde (Hg.: F. Pfeiffer). 2: 209–213. 
Mees, Bernard (2004). „Runo Gothica: The Runes and the Origins of Wulfila's Script”. Die Sprache: Zeitschrift für Sprachwissenschaft. 3: 55–79. 
Nedoma, Robert (1993). „Abbildungen und Nachbildungen des unbeschädigten Runenrings von Pietroassa”. Die Sprache: Zeitschrift für Sprachwissenschaft. 35: 226–234. 
Nordgren, Ingemar (2004). The Well Spring of the Goths: About the Gothic Peoples in the Nordic Countries and on the Continent. iUniverse. ISBN 0-595-33648-5. 
North, Richard (1997). Heathen Gods in Old English Literature. Cambridge University Press. ISBN 0-521-55183-8. 
Odobescu, Alexandru (1889). Le tresor de Petrossa: Etude sur l’orfevrerie antique. Paris-Leipzig: J. Rotschild. 
Reichert, Hermann (1993). „GUTANI? WI HAILAG”. Die Sprache: Zeitschrift für Sprachwissenschaft. 35: 235–247. 
Rusu, Mircea (1984). „Tezaurul De La Pietroasele Și Contextul Istoric Contemporan”. Cercetãri Arheologice. 7: 207–229. .
Schmauder, Michael (1 decembrie 2002).  Corradini, Richard, ed. „The 'Gold Hoards' of the Early Migration Period”. The Construction of Communities in the Early Middle Ages: Texts, Resources and Artifacts. Brill Academic Publishers: 81–107. ISBN 978-90-04-11862-1. 
Steiner-Welz, Sonja (2005). Runenkunde: Die Welt der Germanen. Mannheim: Reinhard Welz Vermittler. ISBN 978-3-936041-15-6. .
Taylor, Isaac (1879). Greeks and Goths: A Study on the Runes. London: MacMillan and Co. .
Todd, Malcolm (1992). The Early Germans. Blackwell Publishing. ISBN 0-631-19904-7. 
Tomescu, Dorina (1994). „Der Schatzfund von Pietroasa”. Goldhelm, Schwert und Silberschätze. Frankfurt am Main: Sonderausstellung Schirn Kunsthalle: 230–235. 
Toril, Swan; Mørck, Endre; Westvik, Olaf J. (1994). Language Change and Language Structure: Older Germanic Languages in a Comparative Perspective. de Gruyter. ISBN 3-11-013538-8. 
Ullberg, Sara (13 decembrie 2007). „Kultplats helgad åt guden Ull hittad i Upplands Bro”. Dagens Nyheter. Accesat în 29 februarie 2008.
Antichități pământene, în „Curier Românesc”, Gazete politique, comerciale shi literare, No. 31, din 16 iulie, sâmbătă, an IX. 1838. f. 4.
Antichități pământene, în „Cantor de avis și comers”, de luni 18 iulie 1838, p. 362.
Marius Bunescu: Îmbogătirea patrimoniului nostru artistic, în „Contemporanul”, de vineri 22 iunie 1956.
Catalogul Muzeului Național de Antichități din București, publicat de Grigore Tocilescu, directorul Muzeului, Ediție prescurtată, București, 1906, Imprimeriile Statului, 164 pag.
Alin Ciupală: Românii și Europa. Participarea României la Expozitia Universală din 1867, în: „Timpul Istoriei”, II, Memorie și Patrimoniu, volum îngrijit de Ioan Scurtu și Mihai Sorin Rădulescu, dedicat Profesorului Dinu C. Giurescu, Universitatea din București, Facultatea de Istorie, cu sprijinul AEROTEH S.A., București, 1990, p.185-203.
Constantin Daicoviciu: Valori istorice, în „Contemporanul”, de vineri 22 iunie 1956, p. 5.
Descoperirea restului din Tezaurul de la Petroasa, în „Curierul Bucureștilor”, an II, nr. 6, de luni 12 ianuarie 1876, p. 21.
Ecaterina Dunăreanu-Vulpe: Tezaure antice, în „Studii asupra Tezaurului restituit de URSS”, Academia Republicii Populare Române, Institutul de Istoria Artei, București, Editura Academie Republicii Populare Române, 1958, p. 33-55.
Ecaterina Dunăreanu-Vulpe: Le tresor de Pietroasa, Bucharest, Edition Meridiane, 1967, 95 p.
Ecaterina Dunăreanu-Vulpe: Informații despre Tezaurul de la Pietroasa, în „Analele romino-sovietice”. Istorie, X (1956), nr. 3, p. 5-12.
Enciclopedia istoriografiei românești, coordonator științific Ștefan Ștefănescu, autori: Adolf Armbruster, Dan Berindei, Nicolae Bocșan, Ioarf Chiper, Eugen Comșa, Florin Constantiniu, Vasile Curticăpeanu, Ludovic Demény, Nicolae Edroiu, Titu Georgescu, Damaschin Mioc, Georgeta Mariana Filitti, Constantin Preda, Nicolae Stoicescu, Ștefan Ștefănescu, Pompiliu Teodor, Traian Udrea, București, Editura Științifică și Enciclopedică, 1978, 470 p.
Aurora Ilieș: Ecourile descoperirii Tezaurului de la Pietroasa în presa vremii din Țările Române, în „Spiritualitate și istorie la Întorsura Carpaților”, II, Buzău, 1983, p. 351-362.
Mănescu (Comandorul) C.: Despre Dunărea preistorică, Tezaurul de la Pietroasa (Cloșca cu pui) și Sărbătoarea Crăciunului, Brăila, Tipografia Românească, 1922, p. 36-54.
Alexandru Odobescu: Dare de seamă despre ducerea și expunerea Thesaurului de la Paris și la Londra, în anii 1867 și 1868, în „Opiniunea constituțională”, ziar politic, literar și comercial, An I, nr. 41, duminică, 14 septembrie 1869, p. 2-3.
Alexandru Odobescu: Dare de seamă despre ducerea și expunerea Thesaurului de la Paris și la Londra, în anii 1867 și 1868, în „Traian”, An I, nr. 57, 58, 16 septembrie 1869, p. 227-228, 234.
Alexandru Odobescu: Opere, vol. II. Scrieri din anii 1861-1870. Antume. Postume. Anexe. Variante. Note. Text critic și variante de Marta Anineanu. Note de Virgil Cândea, București, Editura Academiei Republicii Socialiste România, 1967, XXIII + 681 p.
George Oprescu: Comorile noastre se întorc acasă, în „Contemporanul”, de vineri 10 august 1956.
Vasile Pârvan: Getica. O protoistorie a Daciei, în Analele Academiei Române, Memoriile Secției Istorice, București, 1926, pag. 20-21.
Mihail Romașcanu: Tezaurul român de la Moscova, ediție de Doina Popescu, București, Editura Globus, <2000?>.
Mihai Sutzu: Tezaurul de la Turnu-Măgurele, cu o stampă aurită și patru xilografii în text, în „Revista pentru istorie, arheologie și filologie”, sub direcțiunea lui G. Tocilescu, anul I, vol. I, București, 1882, pag. 1-16.
Tezaurul Băncii Naționale a României la Moscova. Documente, Cuvânt înainte prof univ. dr. Mugur Isărescu, comentariu istoric și ediție, Cristian Păunescu, Marian Ștefan, București, Editura Fundației Culturale Magazin Istoric, 1999,287 p.
Tezaurul României la Moscova. Documente (1916-1917), selectate, adnotate și comentate de Viorica Moisuc, Ion Calafeteanu, Constantin Botoran. Coordonare și studiu introductiv de Viorica Moisuc, București, Editura Globus, 1993,194 p.
Pavel Țugui: Hrușciov, Gheorghiu-Dej și Tezaurul României de la Moscova, în „Dosarele Istoriei”, 2003, nr. 6 (82), p. 55-61.
