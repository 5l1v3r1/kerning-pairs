
Sărmanii soldați ai lui Hristos și ai Templului lui Solomon (latină Pauperes commilitones Christi Templique Solomonici), cunoscuți mai ales sub numele de templieri sau Ordinul Templului (franceză Ordres du Temple sau Templiers), Au fost unul dintre cele mai cunoscute ordine călugărești militare (catolice) creștine. A luat naștere la inițiativa francezului Hugo de Payens în anul 1119 în Ierusalim, ca o organizație militar-călugărească, cu scopul declarat de a apăra pe peregrinii (călători) creștini în Țara Sfântă.
Recunoscut oficial de Biserica catolică, prin acceptarea de către papa Inocențiu al II-lea în 1139 a formei lui de organizare, Ordinul a crescut repede ca număr de membri și putere. Ordinul (Organizația) cuprindea călugări militari războinici, călugări capelani și călugări de serviciu (slujitori). Cavalerii templieri puteau fi recunoscuți la îmbrăcăminte, după o mantie albă cu o cruce roșie, distinctivă, și erau printre cei mai bine echipați, antrenați și disciplinați războinici din perioada cruciadelor. Membrii Ordinului care nu erau războinici au creat o puternică infrastructură economică în întreaga creștinătate, introducând pentru prima oară proceduri financiare care au reprezentat începutul sistemului bancar, și au construit numeroase fortificații în Europa și Țara Sfântă.
Succesul templierilor era strâns legat de succesul cruciadelor, ei fiind sprijiniți de biserica catolică. Când Țara Sfântă a fost pierdută, iar călugării militari templieri au suferit înfrângeri zdrobitoare, sprijinul pentru existența ordinului s-a stins. Zvonurile despre ceremoniile inițiatice secrete ale lor au creat neîncredere, iar regele Filip al IV-lea al Franței, puternic îndatorat ordinului, a început să facă presiuni asupra papei Clement al V-lea. Vineri, 13 octombrie 1307, regele Filip a arestat majoritatea membrilor Ordinului, inclusiv pe Marele Maestru Jacques de Molay, și, după ce le-a obținut mărturisirile prin tortură, i-a ars pe rug. În 1312, papa Clement, sub presiune din partea regelui Filip, a dizolvat cu forța întregul ordin. Dispariția bruscă a unei componente importante din societatea europeană a acelor timpuri a dat naștere la speculații și legende, care trezesc și astăzi interes.
Templierii apar imediat după prima Cruciadă. În 1119, un nobil Francez din regiunea Champagne, Hugues de Payens, împreună 8 cavaleri aleși dintre rudele sale, a creat Ordinul Cavalerilor Templieri. Misiunea lor declarată era de a proteja pelerinii din Țara Sfântă. Cu acordul regelui Baldwin al II-lea al Jerusalimului, și-au înființat sediul pe Muntele Templului,  unde este acum Moscheea Al Aqsa.
Muntele Templului este sacru pentru Evrei, Creștini și pentru Musulmani, deoarece este o locație importantă în istorie. Se crede că aici ar fi ruinele din Templul lui Solomon, unde s-ar fi ascuns inițial Sfântul Graal. Este o locație importantă și pentru musulmani. Se spune că aici este piatra de pe care s-a ridicat la cer Mohamed, iar în secolul al VII-lea, Califul Abd al Malik a construit o importantă moschee, Domul din Piatră. Cruciații au transformat-o în catedrală, numind-o Templum Domini, și astfel și-au luat numele de Templieri. Catedrala a devenit un model pentru catedralele Templierilor, precum Catedrala templului din Londra.                                                                                 
Nu se știu foarte multe despre activitatea ordinului din primi 9 ani. Dar în 1128 ei au devenit foarte cunoscuți în Europa. Au început o campanie de strângere de fonduri, prin care solicitau bani, pământuri sau chiar pe fiii nobililor, pentru a se alătura ordinului. Eforturile lor au fost susținute de un personaj proeminent din partea bisericii Bernard din Clairvaux (mai târziu a fost sanctificat), el fiind nepotul unuia din cei 9 templieri care au format inițial Ordinul. În același an a avut loc Conciliul de la Troyes, în urma căruia Ordinul a primit recunoașterea oficială.
In 1130 Regele Aragonului din Spania a lăsat prin testament mari întinderi de pământ. Donațiile au devenit o practica folosită de toți noii membri.
In 1139, Papa Inocențiu al II-lea a dat un ordin prin care Cavalerii Templieri deveneau și mai puternici. Acest ordin permitea Cavalerilor Templieri să treacă liber granițele, să fie excluși de la plata taxelor, iar singura autoritate recunoscută rămânea doar Papa. Aceasta era o confirmare a puterii lor, care se pare ca a fost susținută de patronul Ordinului, Bernard de Clairvaux, pentru că l-a ajutat pe Papa Innocentiu să conducă biserica Catolică.
După ce Ierusalimul a fost cucerit în iulie 1099 ca urmare a primei cruciade, mulți pelerini europeni s-au îndreptat spre locurile numite de ei Țara Sfântă. Totuși, deși orașul era relativ sub control, restul statelor cruciate nu erau. Bandiții erau prezenți în număr mare, și mulți pelerini erau măcelăriți, uneori cu sutele, pe drumul de la Jaffa, situat pe coastă, în Țara Sfântă.În jurul anului 1119, cavalerul francez Hugues de Payens și ruda sa Godfrey de Saint-Omer, veterani ai primei cruciade, propun crearea unui ordin monastic (călugăresc) pentru protecția acestor pelerini. Regele Balduin al II-lea al Ierusalimului a acceptat această cerere, oferindu-le drept cartier general Muntele Templului, în moscheea Al Aqsa care fusese capturată. Muntele templului avea un aer mistic, deoarece se credea că se află deasupra ruinelor Templului lui Solomon. Cruciații numeau prin urmare Moscheea Al Aqsa Templul lui Solomon, și de aici ordinul și-a tras numele de Sărmanii soldați ai lui Cristos și ai Templului lui Solomon, sau cavalerii "templieri". Cu puține resurse financiare la dispoziție, ordinul de aproximativ nouă cavaleri se baza pe donații pentru a supraviețui. Emblema lor era reprezentată de doi cavaleri ce călăreau același cal, simbol al sărăciei.
Sărăcia templierilor nu a durat multă vreme. Ordinul avea un sprijin important în persoana lui Bernard de Clairvaux, un cleric de frunte, și nepot al unuia dintre cavalerii fondatori. El a vorbit și scris cu convingere în numele lor, și în 1129, la Conciliul din Troyes, Ordinul a fost oficial recunoscut de Biserică. O dată cu acest act formal, templierii au devenit o destinație preferată a donațiilor din Europa, primind bani, pământuri și fii de nobili de la familii dornice să sprijine lupta (considerată creștină) din Țara Sfântă. Un alt beneficiu l-au primit în 1139, când bula papală a papei Inocențiu al III-lea Omne Datum Optimum i-a scutit pe templieri de la supunerea la legile locale. Acest lucru însemna că templierii puteau traversa liber orice granițe (în Europa de vest), nu trebuiau să plătească taxe, și nu răspundeau decât în fața papei.Cu o misiune clară și cu resurse abundente la dispoziție, Ordinul a crescut repede. Templierii erau adesea forța de avangardă în bătălii cheie ale Cruciaților, când cavalerii în armură atacau frontal, într-un dispozitiv în formă de vârf de lance, în încercarea de a sparge liniile adversarilor. Una dintre cele mai mari victorii a fost la Bătălia de la Montgisard, din 1177, când o armată creștină din care făceau parte și circa 500 de templieri a reușit să învingă o armată a lui Saladin de peste 26.000 de soldați.Deși misiunea principală a Ordinului era militară, doar un număr mic de membri se afla efectiv pe frontul de luptă. Restul aveau un rol de sprijin (un fel de spate al frontului, "templier") , atât pentru ajutorul individual al cavalerilor, cât și pentru a asigura buna funcționare a infrastructurii financiare. Templierii, deși făcuseră un jurământ de sărăcie, în realitate în timp au ajuns să controleze bogății ce depășeau cu mult donațiile directe pentru cauza lor. Unii nobili participanți la cruciade își depuneau averea în mâinile templierilor, pentru perioada cât erau plecați. Acumularea de bogății în acest mod în Europa și Țara Sfântă a dus la apariția primelor scrisori de credit, pentru pelerinii ce călătoreau în Țara Sfântă. La plecare, ei își depuneau averea unui cavaler din regiunea respectivă, de la care primeau un document încifrat, indicând valoarea sumei deținute, pe care îl foloseau la sosirea în Țara Sfântă pentru recuperarea fondurilor; acest sistem a îmbunătățit atât siguranța pelerinilor, care nu mai erau vizați de hoți, dar a și sporit nemeritat averea templierilor.Pe baza acestui amestec de donații și de afaceri, templierii au stabilit o rețea financiară în întreaga creștinătate. Dețineau suprafețe întinse atât în Europa cât și în Orientul Mijlociu; cumpărau și foloseau ferme și podgorii; construiau biserici și castele; erau implicați în manufactură, importuri și exporturi; aveau propria lor flotă navală, și, pentru un timp, dețineau întreaga insulă Cipru. Templierii au fost numiți uneori ca prima corporație multinațională.
La jumătatea secolului al XII-lea, cruciadele începuseră să-și piardă puterea, deoarece nu întotdeauna își atingeau scopul reclamat. Lumea musulmană era mai unită sub lideri eficienți precum Saladin, iar facțiunile creștine erau măcinate de lupte interne. Templierii s-au aflat uneori în conflict cu celelalte două mari ordine creștine, cavalerii ospitalieri și cavalerii teutoni (germanici), iar deceniile de lupte pentru domeniile feudale au slăbit pozițiile creștine. După mai multe înfrângeri dezastruoase, incluzând bătălia decisivă de la Hattin, Ierusalimul a fost pierdut în fața lui Saladin în 1187. Cruciații au ocupat din nou orașul în abia în 1229 (fără ajutor de la templieri), dar numai pentru scurt timp. În 1244, musulmanii au reocupat orașul, care nu a mai fost controlat vreodată de creștini până în 1917, când britanicii l-au luat de la otomani.Templierii au fost obligați să își mute cartierul general în alte orașe din nord, cum ar fi portul Acra, pe care l-au deținut secolul următor. A fost însă până la urmă pierdut în 1291, urmat de ultimele lor fortărețe de pe continent, Tortosa (în Siria de astăzi) și Atlit. S-au stabilit în continuare în Limassol, Cipru, păstrând o garnizoană pe mica insulă Arwad, lângă coastă, în apropiere de Tortosa. S-au încercat acțiuni militare coordonate cu mongolii, printr-o nouă forță de invazie de pe Arwad. În 1302, totuși, ei au pierdut și acea insulă, ultimul loc din Țara Sfântă aflat în mâinile lor.
Misiunea militară a ordinului nemaifiind la fel de importantă, sprijinul acordat organizației s-a risipit. Situația era totuși mai complicată, căci după mai mult de două sute de ani de existență, templierii deveniseră o parte a vieții social-economice zilnice în Europa. Organizația era prezentă pe scară largă la nivel local, cu mii de sedii în toată Europa. Templierii administrau multe întreprinderi, și mulți europeni intrau zilnic în contact cu ei, de exemplu lucrând la o fermă sau podgorie, ori folosind Ordinul ca pe o bancă în care să își depoziteze averea personală. Ordinul, însă, rămânea în continuare independent de stăpânirea locală (deci era "neimpozabil"), practic fiind un "stat în stat". Avea de asemenea o armată cu care putea străbate liber toate granițele, însă nu mai avea un câmp de luptă clar, adică un adversar acceptabil și pentru restul societății. Această situație a mărit tensiunile cu o parte a nobilimii europene, în contextul în care templierii se arătau interesați în fondarea unui propriu stat monastic (călugăresc), după cum făcuseră cavalerii teutoni (germanici) în Prusia după 1226.
În 1305, noul papă, Clement al V-lea, aflat în Franța, a trimis scrisori Marelui Maestru templier Jacques de Molay și celui ospitalier Fulk de Villaret pentru a discuta posibilitatea fuziunii celor două ordine. Niciunul nu agrea ideea, dar papa a insistat și i-a invitat pe amândoi în Franța pentru a discuta situația. De Molay a sosit primul la începutul lui 1307, dar de Villaret a întârziat câteva luni. În timp ce așteptau, De Molay și Clement au discutat acuzațiile aduse cu doi ani înainte de un templier exclus (din ordin). Aceste acuzații erau în general considerate false, dar Clement i-a trimis regelui  Filip al IV-lea al Franței o cerere scrisă pentru ajutor în investigație. Regele era deja îndatorat templierilor după războiul său cu englezii, și a decis să folosească zvonurile existente în propriul său scop. A început să pună presiune pe Biserică să acționeze împotriva ordinului, pentru a se elibera de datorii.În data de vineri, 13 octombrie, 1307 (o dată legată greșit de originea superstiției zilei de vineri 13), Filip a ordonat ca Molay și alți templieri francezi să fie arestați simultan. Ei au fost acuzați de numeroase erezii, și torturați pentru obținerea de mărturisiri de blasfemie. Mărturisirile, deși obținute sub presiune, au provocat un scandal la Paris. După alte insistențe din partea lui Filip, papa Clement a emis bula Pastoralis Praeeminentiae la 22 noiembrie, 1307, care cerea tuturor monarhilor creștini din Europa să-i aresteze pe templieri și să le confiște averile.Papa Clement a cerut audieri papale pentru a determina vinovăția sau nevinovăția templierilor, și, o dată eliberați de tortura inchizitorilor, mulți și-au retras mărturisirile. Unii aveau suficientă experiență legală pentru a se apăra în procese, dar în 1310, Filip le-a blocat tactica, folosind mărturiile forțate precedente ca justificare pentru arderea pe rug a zeci de templieri la Paris.
Cum Filip amenința cu acțiuni militare dacă papa nu îi respecta dorințele, Clement a acceptat în cele din urmă dizolvarea ordinului, invocând scandalul public provocat de mărturisiri. La Conciliul de la Vienne din 1312, a emis o serie de bule papale, între care Vox in excelso, care dizolva oficial Ordinul, și Ad providam, care oferea cea mai mare parte a posesiunilor templierilor ospitalierilor.Cât despre conducătorii Ordinului, Marele Maestru Jacques de Molay, care mărturisise sub tortură, și-a retras declarația. Asociatul său, Geoffrey de Charney, preceptor al Normandiei, i-a urmat exemplul, și a insistat pe nevinovăția sa. Ambii au fost declarați vinovați de a fi redevenit eretici, și au fost condamnați să ardă pe rug la Paris, pe 18 martie, 1314. Se spune că de Molay a rămas sfidător până la sfârșit, cerând să fie legat astfel încât să fie cu fața la catedrala Notre Dame, și să își țină mâinile împreunate. După legendă, a strigat dintre flăcări că atât papa Clement, cât și regele Filip îl vor întâlni în curând în fața lui Dumnezeu. Papa Clement a murit o lună mai târziu, iar regele Filip într-un accident de vânătoare înainte de sfârșitul anului.Odată cu dispariția conducătorilor Ordinului, restul templierilor din Europa au fost fie arestați și judecați (nefiind aproape în totalitate condamnați), absorbiți în alte ordine militare, precum Cavalerii ospitalieri sau Ordinul de Calatrava, sau lăsați să se retragă și să trăiască în continuare în pace. E posibil ca unii să fi fugit în teritorii ce nu erau sub controlul papei, precum Scoția excomunicată. Acolo, au luptat pentru regele Robert Bruce (la acea vreme excomunicat și el). Templierii au avut o influență importantă asupra istoriei Scoției, inclusiv în încercările de restaurare a dinastiei Stuart în Regatul Unit. Organizația templieră din Portugalia doar și-a schimbat numele, din Ordinul Templului în Ordinul lui Cristos.În 2001, un document cunoscut ca "Pergamentul de la Chinon" a fost descoperit în Arhivele Vaticanului, după ce aparent a fost catalogat greșit în 1628. Este o înregistrare a procesului templierilor și arată că papa i-a absolvit inițial pe templieri de toate ereziile în 1308, înainte de a desființa ordinul în 1312. În octombrie 2007, documentele secrete despre procesul templierilor, între care și pergamentul de la Chinon, au fost publicate de Vatican.În prezent, poziția Bisericii Romano-Catolice este că persecuția medievală a templierilor a fost nedreaptă; că nu era nimic rău legat de Ordin sau de membrii săi; și că papa Clement a fost obligat să acționeze de magnitudinea scandalului public și de influența dominatoare a regelui Filip al IV-lea.
Templierii erau organizați drept un ordin monahal, similar cu Ordinul cistercian al lui Bernard de Clairvaux, care era considerat drept prima organizație internațională eficace din Europa. Structura organizațională avea un puternic lanț al autorității. Fiecare țară cu o prezență notabilă a templierilor (Franța, Anglia, Aragon, Portugalia, Poitou, Apulia, Regatul Ierusalimului, Comitatul de Tripoli, Principatul de Antiohia, Anjou și Ungaria) avea un Maestru al Ordinului Templierilor în acea regiune. Toți aceștia răspundeau în fața Marelui Maestru (întotdeauna un cavaler francez), numit pe viață, care supraveghea atât eforturile militare ale Ordinului din est, cât și proprietățile financiare din vest. Nu se cunoaște un număr precis, însă se estimează că, în perioada de glorie a Ordinului, existau între 15000 și 20000 de templieri, dintre care doar o zecime erau cavaleri adevărați.
Bernard de Clairvaux și fondatorul Hugues de Payens au fost cei care au redactat codul specific de comportament al Ordinului Templierilor, cunoscut istoricilor moderni sub numele de Norma Latină. Cele 72 de clauze ale sale defineau comportamentul ideal al cavalerilor, cum ar fi tipurile de robe pe care trebuiau să le poarte sau câți cai puteau avea. Cavalerii trebuiau să ia masa în liniște, să nu mănânce carne mai mult de trei ori pe săptămână și nu aveau voie să aibă contact fizic cu nicio femeie, nici măcar cu membrii propriei familii. Unui Maestru al Ordinului îi erau atribuiți "4 cai, unui frate capelan sau unui preot 3 cai, unui frate sergent 2 cai și unui gentleman valet, pentru a-și căra scutul și lancea, un cal". Pe măsură ce ordinul creștea, au fost adăugate din ce în ce mai multe îndrumări, lista originală de 72 de clauze ajungând în final până la câteva sute.Rândurile templierilor erau împărțite în trei categorii: cavalerii aristocrați, sergenții proveniți din oameni de rând și clericii. Cavalerii trebuiau să fie de origine aristocratică și să poarte mantii albe. Erau echipați drept cavalerie grea, cu trei sau patru cai și cu unul sau doi paji. Pajii, în general, nu erau membri ai Ordinului, ci erau străini angajați pentru o anumită perioadă de timp. Din categoria poziționată sub cavaleri ca importanță făceau parte sergenții, aleși din rândurile populației obișnuite. Erau ori echipați drept cavalerie ușoară cu un singur cal, ori serveau în alte moduri, cum ar fi administrarea proprietății Ordinului, treburi domestice sau comerț. Capelanii, constituind a treia clasă a templierilor, erau preoți consacrați ce aveau grijă de nevoile spirituale ale templierilor.Cavalerii purtau robe albe cu o cruce roșie și o manta albă; sergenții purtau o tunică neagră cu o cruce roșie în față și în spate și o manta neagră sau maro. Mantaua albă a fost atribuită templierilor la Conciliul de la Troyes în 1129, iar crucea a fost adăugată robelor cel mai probabil la începutul celei de-a doua cruciade, când Papa Eugen al III-lea, regele Ludovic al VII-lea al Franței și multe alte personalități au luat parte la o întâlnire a templierilor francezi, la sediul lor de lângă Paris. Potrivit Normei lor, cavalerii trebuiau să poarte mantaua albă întotdeauna, fiindu-le interzis chiar și să bea sau să mănânce dacă nu o purtau.Inițierea, cunoscută sub numele de Recepție (receptio), în cadrul Ordinului era un profund angajament și implica o ceremonie solemnă. Necunoscuții erau descurajați a participa la ceremonie, ceea ce a trezit suspiciuni în rândurile inchizitorilor medievali în timpul proceselor ulterioare.
Noii membri trebuiau să semneze de bună voie predarea întregii averi și proprietăți Ordinului și să facă jurăminte de sărăcie, castitate, pietate și obediență. Majoritatea fraților se alăturau pe viață, deși unora le era permis să se alăture și pe o anumită perioadă de timp. Uneori, unui om însurat îi era permis să se alăture dacă avea permisiunea soției, însă nu avea voie să poarte mantaua albă.Crucea roșie pe care templierii o purtau pe robe era un simbol al martiriului, căci a muri în luptă era considerat o mare onoare, care asigura un loc în rai. Era o lege de căpătâi care sublinia faptul că războinicii Ordinului nu ar trebui să se predea niciodată, decât dacă steagul templierilor ar fi căzut, însă și atunci să fie primii care încercau să se regrupeze cu un alt ordin creștin, cum ar fi cel al Ospitalierilor. Numai după ce toate steagurile ar fi căzut le era permis să părăsească câmpul de bătălie. Acest principiu necompromițător, precum și reputația lor pentru curaj, pregătirea lor excelentă și armamentul greu, au făcut din templieri una dintre forțele de luptă cele mai de temut din timpurile medievale.
Începând cu fondatorul Hugues de Payens, din 1118-1119 cel mai mare grad în cadrul Ordinului a fost cel de Mare Maestru, o poziție câștigată pe viață, deși luând în considerare natura militară a Ordinului, aceasta putea fi o perioadă foarte scurtă. Numai doi Mari Maeștri au murit în timpul mandatului, iar câțiva au murit în timpul campaniilor militare. De exemplu, în timpul Asediului Ascalonului din 1153, Marele Maestru Bernard de Tremelay a condus un grup de 40 de templieri printr-o spărtură în zidurile orașului. Atunci când restul armatei cruciate nu i-a urmat, templierii, inclusiv Marele lor Maestru, au fost încercuiți și decapitați. Marele Maestru Gérard de Ridefort a fost decapitat de către Saladin în 1189, în timpul Asediului Acrei.
Marele Maestru supraveghea toate operațiunile Ordinului, atât cele militare din Țara Sfântă și Europa de Est, cât și afacerile financiare din Europa Occidentală. Unii Mari Maeștri au fost și comandanți militari, deși acest lucru nu era întotdeauna înțelept: câteva defecte în strategia de luptă a lui de Ridefort au contribuit la devastatoarea înfrângere de la Bătălia de la Hattin. Ultimul Mare Maestru a fost Jacques de Molay, ars pe rug la Paris în 1314, din ordinul regelui Filip al IV-lea al Franței.
Datorită misiunii militare și resurselor financiare extensive, Cavalerii templieri au inițiat un mare număr de proiecte și construcții de-a lungul Europei și Țării Sfinte. Multe dintre aceste structuri încă stau în picioare. De asemenea, multe conțin numele de "Templu", datorită asocierii timp de secole cu templierii. De exemplu, unele din posesiunile templierilor din Londra au fost mai târziu închiriate avocaților, ceea ce a condus la numele porții Bariera Templului sau stației de metrou "Templu". Două dintre cele patru barouri, care îi pot consacra pe membri drept avocați, sunt Templul Interior și Templul Mijlociu.
Elemente arhitecturale distinctive ale clădirilor templierilor includ folosirea imaginii a "doi cavaleri pe un singur cal", reprezentând sărăcia cavalerilor și clădiri rotunde, menite a se asemăna cu Biserica Sfântului Mormânt din Ierusalim.
Prin decret papal, proprietatea templierilor a fost transferată Ordinului Ospitalierilor, care de asemenea a absorbit mulți dintre membrii templierilor. Practic, dizolvarea templierilor ar putea fi văzută drept unirea celor două ordine rivale.Povestea templierilor medievali secretoși însă puternici, în special persecuția și dizolvarea lor subită, a devenit o tentație pentru multe alte grupuri, care se folosesc de așa-zise legături cu templierii ca o modalitate de a-și îmbunătăți propria imagine sau de a crește misterul ce îi înconjoară. De exemplu, încă din anii 1700, Ritualul York a încorporat unele simboluri și ritualuri ale templierilor și au o filială numită astăzi Ordinul Cavalerilor Templieri. Suveranul Ordin Militar al Templului din Ierusalim, fondat în 1804, are un statut de organizație caritabilă non-guvernamentală, conform Organizației Națiunilor Unite.Deși nu există o legătură istorică clară între Cavalerii Templieri, care au fost desființați în anii 1300, și oricare dintre aceste organizații, care au apărut abia în anii 1700, se creează adeseori o confuzie publică și mulți scapă din vedere diferența de 400 de ani.
Cavalerii Templieri au fost asociați cu legende privind secrete și mistere transmise din timpuri străvechi. Zvonuri circulau chiar și din timpul templierilor înșiși. Scriitorii francmasoni și-au adăugat propriile speculații în secolul al 19-lea și alte înfloriri fictive au fost adăugate în filme moderne, cum ar fi: Mormântul morților orbi, Comoara națională și Regatul cerului, cărți best-seller: Ivanhoe și Codul lui Da Vinci, precum și jocuri video: Hellgate: London și Broken Sword: The Shadow of the Templars.
Multe dintre legendele legate de templieri privesc ocuparea inițială a Muntelui Templului din Ierusalim și speculații în legătură cu relicvele pe care templierii le-ar fi putut găsi acolo, cum ar fi Sfântul Graal sau Arca Testamentului. Faptul că templierii posedau anumite relicve este știut cu siguranță. Multe biserici încă expun relicve, cum ar fi moaștele unui sfânt, o bucată de pânză purtată odinioară de un om sfânt sau craniul unui martir: templierii au procedat la fel. Era cunoscut că aveau o bucată din Adevărata Cruce, pe care episcopul de Acra a purtat-o în dezastruoasa bătălie de la Hattin. Când bătălia a fost pierdută, Saladin a capturat relicva, care a fost apoi răscumpărată de către cruciați atunci când musulmanii le-au predat orașul Acra în 1191. De asemenea, aveau în posesie capul Sfintei Eufemia din Calcedon. Subiectul relicvelor a fost abordat și în timpul Inchiziției templierilor, deoarece câteva documente ale proceselor se referă la venerarea unui anumit idol, menționat în unele cazuri drept o pisică, un cap bărbos sau uneori drept Baphomet, probabil o greșeală franțuzească de ortografie a cuvântului Mahomet (Mahomed). Așa-zisa venerare a idolilor a fost inclusă în acuzațiile aduse împotriva templierilor și a condus la arestarea acestora la începutul secolului al XIV-lea. Această acuzație de venerare a idolilor adusă împotriva templierilor a contribuit și la credința modernă a faptului că unii templieri practicau vrăjitoria.Exista în timpul Cruciadelor un interes particular față de mitul Sfântului Graal, care a fost rapid asociat templierilor, încă din secolul al 12-lea. Primul roman cavaleresc legat de Graal a fost Povestea Graalului text fantastic scris în 1180 de către Chrétien de Troyes, care provenea din aceeași zonă unde Conciliul de la Troyes sancționase oficial Ordinul Templierilor. În legenda Arturiană, eroul căutării Graalului, Sir Galahad (o invenție literară din secolul 13 a călugărilor din Ordinul cistercian al Sfântului Bernard de Clairvaux) era descris purtând un scut cu crucea Sfântului Gheorghe, similară cu insigna templierilor. În poemul epic cavaleresc din acea perioadă, Parzival, Wolfram von Eschenbach se referă la templierii care păzeau Regatul Graalului. O legendă s-a dezvoltat bazată pe faptul că, deoarece templierii își aveau sediul pe Muntele Templului din Ierusalim, au excavat în căutare de relicve, au găsit Graalul și au continuat să-l păstreze și să-l păzească cu propria viață. Cu toate acestea, în documentele extensive ale Inchiziției templierilor, nu există nici măcar o singură mențiune cu privire la vreun obiect legat de Sfântul Graal, nemailuând în considerare și posesia unui astfel de obiect. În realitate, majoritatea specialiștilor sunt de acord cu faptul că povestea Graalului a fost doar una fictivă, care a început să circule din timpurile medievale.Un artefact legendar ce pare a avea legătură cu templierii este Giulgiul din Torino. În 1357, giulgiul a fost expus publicului pentru prima dată de către familia nepotului lui Geoffrey de Charney, templierul care fusese ars pe rug împreună cu Jacques de Molay în 1314. Originile artefactului sunt încă un subiect controversat, însă datarea cu carbon dovedește că giulgiul a fost creat între anii 1260 și 1390, un interval de timp care include ultimii 50 de ani ai templierilor.Speculațiile privind supraviețuirea templierilor au inspirat diverse lucrări beletristice. În Moștenirea Templierilor Steve Berry lansează ipoteza că aceștia s-ar fi retras în munții Pirinei și ordinul și-ar avea sediul la Abația Des Fontaines, lângă Andorra.
en Barber, Malcolm. The New Knighthood: A History of the Order of the Temple. Cambridge University Press, 1994. ISBN 0-521-42041-5.
en Barber, Malcolm. The Trial of the Templars, prima ediție, Cambridge University Press, 1978. ISBN 0-521-45727-0
en Barber, Malcolm. The Trial of the Templars, a doua ediție, Cambridge University Press, 2006. ISBN 978-0-521-67236-8
en Barber, Malcolm (1992). „Supplying the Crusader States: The Role of the Templars”.  În BZ Kedar. The Horns of Hattin. Jerusalem and London. pp. 314–326. 
en Burman, Edward. The Templars: Knights of God. Destiny Books, 1986. ISBN 0-89281-221-4.
en Frale, Barbara. "The Chinon chart—Papal absolution to the last Templar, Master Jacques de Molay". 2004. Journal of Medieval History 30 (2): 109–134. DOI:10.1016/j.jmedhist.2004.03.004.
en Hietala, Heikki. The Knights Templar: Serving God with the Sword, 1996, Renaissance Magazine.
en History Channel, Decoding the Past: The Templar Code, 7 noiembrie 2005, documentar video scris de Marcy Marzuni
en History Channel, Lost Worlds: Knights Templar, 10 iulie 2006, documentar video scris și regizat de Stuart Elliott
en Martin, Sean, The Knights Templar: The History & Myths of the Legendary Military Order, 2005. ISBN 1-56025-645-1.
en The Mission. "Science and the Shroud: Microbiology meets archaeology in a renewed quest for answers", vara 1996.
en  Newman, Sharan. The Real History Behind the Templars. Berkeley Publishing Group, 2007. ISBN 978-0-425-21533-3.
en  Nicholson, Helen. The Knights Templar: A New History. Sutton, 2001. ISBN 0-7509-2517-5
en Picknett, Lynn and Prince, Clive. The Templar Revelation, 1997, ISBN 0-684-84891-0.
Barber, Malcolm. "Cine au fost Cavalerii templieri?". Slate Magazine, 20 April 2006.
Brighton, Simon (15 iunie 2006). În căutarea Cavalerilor templieri: Un ghid al siturilor din Marea Britanie (Hardback). Londra, Anglia: Orion Publishing Group. ISBN 0-297-84433-4. 
Butler, Alan and Stephen Dafoe, Războinicii și bancherii: O istorie a Cavalerilor templieri din 1307 până în prezent, Templar Books, 1998. ISBN 0-9683567-2-9.
Partner, Peter. Cavalerii templieri și mitul acestora. Destiny Books; Ediție revizuită (1990). ISBN 0-89281-273-7.
Smart, George. Cavalerii templieri: Cronologie, Authorhouse, 2005. ISBN 1-4184-9889-0.
Upton-Ward, JM. Norma templierilor: Textul francez al Normei Ordinului Templierilor. The Boydell Press, 1992. ISBN 0-85115-315-1.
BBC Website 'Ce sunt Cavalerii templieri până în zilele noastre?'. News Magazine 2007-10-19
„Secretele Cavalerilor templieri dezvăluite”. CNN. 12 octombrie 2007. Accesat în 12 octombrie 2007. 
„Pergamentul de la Chinon—Absolvirea vinei conducătorilor Ordinului Templierilor de către papa Clement al V-lea”. Biblioteca Vaticanului. August 17-20,1308.  
Interogatorii cu duhul blandetii si cu unghii smulse, 22 decembrie 2010, Revista Magazin
Procesul Templierilor, la judecata istoricilor, 24 octombrie 2007, Gabriela Anghel, România liberă

Parcul Copou (sau Grădina Copou) este cel mai vechi parc din Iași, situat pe dealul Copoului, fiind cel mai mare parc urban din zona centrală și de nord a orașului.
Contribuind semnificativ la calitatea aerului și la menținerea biodiversității locale, vegetația sa este majoritar arboricolă, cu o compoziție peisagistică apreciată pentru frumusețe, echilibru și valoare ecoprotectivă. Fondul principal este compus din tei, frasin și arțar, complementat de prezența a trei tipuri de arbuști: forsiția, iasomia și liliacul. Peisajele specifice grădinii includ un triplu aliniament de tisă pe latura estică, o pădurice de molid la nord și aliniamente de chiparos californian și de Thuja gigantea de-a lungul parterului central. Vegetația sa constituie o zonă de habitat natural pentru diverse specii de animale, în special veverițe și păsări.
Parcul datează din prima jumătate a secolului al XIX-lea, amenajarea sa începând în anii 1833-1834 sub domnia lui Mihail Sturza. Situat într-o zonă ale cărei spații verzi deveniseră populare în rândul conducătorilor Moldovei încă din a doua jumătate a secolului al XVII-lea, parcul a trecut prin mai multe etape de dezvoltare, atingându-și maximul de suprafață (19 hectare) și potențial estetic spre sfârșitul secolului al XIX-lea.
În imaginarul colectiv parcul a devenit un loc simbolic și se întinde astăzi pe circa 10 hectare, bucurându-se de o compoziție peisagistică care a fost descrisă ca fiind unică în Moldova. În centrul parcului este situat unul dintre cele mai vechi monumente din istoria modernă a țării, Obeliscul cu lei, ridicat după planurile lui Gheorghe Asachi în cinstea domnitorului moldovean și a puterilor suzerane și protectoare sub a căror influență se aflau Principatele Române.
Grădina – dominată de tei ale căror flori sunt un simbol recurent în poezia eminesciană, găzduiește Teiul lui Eminescu și un muzeu închinat poetului. Parcul este prezent inclusiv în literatura contemporană și pune la dispoziția vizitatorilor o Casă de Cultură numită „Mihai Ursachi”. Mai multe busturi dedicate unor personalități ale culturii române străjuiesc aleile principale, iar parcul rămâne o destinație populară în rândul localnicilor și al turiștilor. O serie de activități culturale, printre care festivaluri de poezie, expoziții de fotografie și târguri meșteșugărești, sunt organizate anual aici.
Se întinde pe o suprafață relativ rectangulară, însumând astăzi aproximativ 10 hectare. Este limitat la sud de aleea Copou, la est de bulevardul Carol I, la nord de strada Aurora și la vest de strada Macazului. Latura lungă (circa 400 m) dinspre bulevardul Carol I găzduiește intrarea principală, pe axul Monumentului Diviziei a II-a de Cavalerie. Există alte patru intrări secundare, două situate pe colțurile aferente laturii bulevardului Carol I (una dinspre Universitatea Alexandru Ioan Cuza și cealaltă dinspre Palatul Oștirii), alta pe latura vestică (dinspre strada Macazului) și ultima dinspre strada Aurorei. Imediat la sud de parc se găsește Turnul de parașutism din Iași.Cu o suprafață de 10 hectare, Grădina Copou este cel mai mare parc urban din zona centrală și de nord a orașului, urmat de Parcul Expoziției (circa 5 hectare), acesta din urmă fiind situat la aproximativ 500 de metri distanță de-a lungul bulevardului Carol I (direcție nord-nord-vest, spre Stadionul Emil Alexandrescu). La circa 1 km nord-vest de parc se află Grădina Botanică din Iași, cea mai veche instituție de acest tip din țară.
Arhitectura parcului este tratată în stil mixt, cuprinzând un parter central cu plecare dinspre intrarea principală și descărcare perpendiculară în piațeta centrală a parcului, unde se găsesc Obeliscul cu lei și Teiul lui Eminescu. Din axul principal se desprind numeroase alei tratate în stil peisagist englezesc liber, sinuoase și umbrite de copaci. În partea de sud-est există un ochi de apă secat care în trecut era decorat cu o punte orientală, între timp distrusă. În extremitatea nord-vestică a parcului se întâlnește un corp de sere didactice ale Palatului Copiilor din Iași. Gardul principal al incintei, cât și monumentul obeliscului, sunt construite din piatră de Șcheia.
Vegetația este majoritar arboricolă, cu un fond principal compus din triada Tilia tomentosa (tei) - Fraxinus angustifolia (frasin) - Acer platanoides (arțar), complementată de prezența unificatoare a trei tipuri de arbuști: forsiția, iasomia și liliacul. Această compoziție peisagistică a fost descrisă ca fiind „unică în Moldova și probabil în România”, fiind apreciată pentru frumusețe, echilibru și valoare ecoprotectivă.
Dealul Copoului este situat la nord-nord-vest de centrul orașului Iași și face parte din relieful general al Platformei Moldovenești, conținând argile și nisipuri cu intercalații de calcare și gresii sarmatice, precum și depozite variate de argile, siltite, marne și nisipuri, ocazional intercalate cu grezocalcare și calcare. Solul parcului este cernoziomul cambic, acoperit cu un strat antropic bine reprezentat, secundar carbonatat. Textura generală este de lut argilos sau, în unele secțiuni, de lut. Orizonturile superioare ale solului au structura distrusă, datorită intervențiilor antropice, iar cele inferioare prezintă o structură poliedrică angulară în orizonturile mediane și masivă în cele inferioare. Solul mai conține acumulări toxice de crom, cupru, zinc, plumb și arsen (pragul de alertă), cu anumite depozite de zinc, plumb și arsen atingând pragul de intervenție. Aceste depozite toxice, atribuite în principal traficului, pesticidelor, poluării industriale și șantierelor de construcții, nu sunt considerate încă un pericol foarte grav la adresa sănătății publicului, deși ele se pretează unei supravegheri atente din partea autorităților.
Accesul este deservit de transportul în comun prin tramvaie (traseele nr. 1 și 13) și autobuze (traseele nr. 28b, 41, 41b, 43b), la stația Triumf („Super Copou”).Zona este gestionată de serviciile publice ale municipalității ieșene, prin firma „S.C. Servicii Publice Iași S.A” (fosta Direcție de Servicii Publice Municipale a Primăriei Iași) (secția „Spații Verzi”).Paza este asigurată de Poliția Locală (Secția 2) și de gardienii publici ai Serviciul Public Județean de Pază și Protecție (obiectiv principal, Muzeul „Mihai Eminescu”).
Zona deluroasă a Copoului era o destinație de plimbare și recreere pentru boierii și negustorii din Iași încă din a doua jumătate a secolului al XVII-lea, existând mențiuni istorice că în această perioadă zona era frecventată de domnitori precum Nicolae Mavrocordat, Mihai Racoviță sau Grigore Ghica. În 1752 Matei Ghica „a ridicat un foișor desfătător și măreț în locul numit Copou, lângă Iași, pentru a se recrea după numeroasele sale preocupări”.Ulterior, în primele decenii ale secolului al XIX-lea, mărturiile vizitatorilor Iașiului indică faptul că orașul era plin de grădini superbe. Aceste proprietăți erau însă private și accesibile în general unui cerc restrâns de apropiați ai proprietarilor. Spre mijlocul secolului se observă o tendință de amenajare a unor spații verzi publice, a căror întreținere cădea, în virtutea noilor reglementări ale Regulamentului Organic, în sarcina municipalității: „spre înfrumusețarea capitalii, spre sănătate și plăcere lăcuitorilor ei, să va face în mijlocul orașului o publică primplare, pe un loc cumpărat de eforie sau luat cu bezmăn vecinic. Afară de acesta, să va așeza o grădină publică într‐un loc cu apropiere de oraș”. În același timp, conotațiile pur estetice ale „grădinii-scenă”, inspirate după modelul baroc, începuseră în această perioadă să se combine cu nuanțele de refugiu și relaxare legate de modelul peisagist englez. O astfel de zonă mixtă de promenadă avea să ajungă treptat și Grădina Copou.[A]
În secolul al XIX-lea drumul care urca spre dealul Copoului era cunoscut ca „Podul Verde”, el cuprinzând vii, grădini și livezi întrerupte ocazional de acoperișurile conacelor boierești: „toate casele din dreapta și din stânga străzii ... erau proprietăți de ale Ghiculeștilor, Bălsăștilor, Sturdzeștilor, Catargieștilor și fiecare din acestea mișuna de lume”.
La 26 octombrie 1834 se propunea ca la Copou să se „înalțe un monument spre aducere aminte de ziua de 26 august (1834)”, marcând inaugurarea lui Mihail Sturza ca domn al Moldovei. Deși inițiativa exista în planurile Eforiei Iași încă din 1833, hotărârea oficială de a înființa o grădină publică în Copou o ia Mihail Sturza, motivat inclusiv de observația că „toate trăsurile ieșea la preumblare pe câmpul acela ... (cu) o pădurice sălbatică”, lipsit însă de un „loc de petrecere, sau de umbrit împotriva soarelui de vară”. Astfel, domnitorul a solicitat Eforiei Iași să „privegheze asupra ei și s-o împodobească cu toate cele de trebuință spre mulțămirea orășenilor”. La 23 aprilie 1835, în urma discuțiilor între municipalitate și Biserica Catolică, aceasta din urmă a donat Eforiei Iași un teren în suprafață de 142 stânjeni (circa 11.700 m²), pentru a înființa o grădină publică „în capătul lărgimii din sus dinspre Copou”.[B] Deoarece această suprafață era prea mică pentru a deveni un parc și profitând de faptul că terenurile învecinate nu erau împrejmuite sau cultivate, administrația locală a întocmit planurile grădinii și a început acțiunile de împrejmuire fără a consulta ceilalți proprietari din zonă; aceștia erau persoane precum Ralu Moruzzi (născută Mavrocordat), Vasile Anghel, V. Iamandi și Toma Bantăș. În urma unui proces inițiat în 1845, municipalitatea ajunge într-un final să cumpere suprafețele de pământ de la proprietarii în speță. Ulterior, la 25 februarie 1849, Ralu Moruzzi a vândut municipalității, cu suma de 1.200 de galbeni, un teren învecinat de circa 45.500 m², pentru ca trei ani mai târziu să fie preluată o altă parcelă de circa 13 fălci (aproximativ 18,59 hectare – 185.900 m²) din proprietatea Mănăstirii Trei Ierarhi.În februarie 1852 suprafața totală a terenului atribuit Parcului Copou de Eforia Iași se ridica la circa 38.500 „stânjeni cvadrați”, sau 190.173 m² (circa 19 hectare).
La 8 noiembrie 1834 s-a pus piatra de temelie a Obeliscului cu lei, monument a cărui finalizare i-a fost încredințată lui Gheorghe Asachi. Acesta din urmă ar fi întâlnit aici „un tei cu o coroană rotată superbă, dar care nu se încadra în axa centrală a parcului. Dar datorită frumuseții lui, a fost menținut, iar în perioada în care Eminescu și-a desfășurat activitatea la Iași ... la umbra teiului, ieșenii îl întâlneau frecvent pe marele nostru poet. .... După plecarea lui la București, ieșenii au botezat acest tei Teiul lui Eminescu”. [C]
În ianuarie 1835 Eforia Iași a încheiat un contract pe 15 ani cu antreprenorul Neculai Privileghie. Acesta se angaja „a face Grădină Publică la Copou pe locul unde se află făcut pavilionul la prilejul întronării și pe cât se găsăști astăzi încongiurată cu șanț această grădină”. Printre îndatoririle administratorului erau incluse angajarea a doi grădinari (un „grădinariu” și un „suptgrădinariu”), construirea unui pavilion de cărămidă cu temelie de piatră, alte două pavilioane de lemn, chioșcuri cu „lavițălele lor trebuitoare”, pietruirea drumurilor cu „pietricele de apă curgătoari, și cu nâsâp roșu”, precum și udarea ocazională a șoselii din drumul Copoului „încât să nu să poată râdica colbul”. De asemenea, Privileghie se angaja să înconjoare laturile dinspre est, sud și nord ale grădinii cu „parmaclâcuri de lemn pe temelie de piatră, iar spre apus fiind dos va rămâne cu șanțu, care să vor începi a să faci de la viitorul 1836”. În 1836 Eforia Iași finanța, într-un final, o serie de amenajări peisagistice, solicitând din partea ispravnicului de Suceava punerea la dispoziție a 5.000 de puieți de brad și 5.000 de puieți de mesteacăn.Karl Otto Ludwig von Arnim, turist ajuns la Iași în același an, observa deja pe dealul Copoului „o grădină publică, un stabiliment foarte cochet ... (unde) poți găsi răcoritoare de tot felul, iar, în anumite zile, ca urmare a încuviințării date de domnitor poți asculta orchestra sa militară, formată numai din băștinași aflați sub conducerea unui capelmaistru neamț”. Vizitatorul descrie și câțiva boieri care frecventau parcul „în portul lor național, care devenea tot mai rar atunci”, și anume un veșmânt compus dintr‐o „haină lungă și largă de mătase și cu o căciulă înaltă”, cu alte cuvinte anteriul și ișlicul turco‐fanariot.În ianuarie 1837 primul audit al lucrărilor executate în Copou au indicat rezultate nesatisfăcătoare: aleile nu fuseseră pietruite, nu se construise aproape nimic, iar numeroși copaci erau rupți sau furați. În toamna aceluiași an, se constată finalizarea unei fântâni, începerea unei a doua, precum și plantarea și prinderea a 844 arbori mici și 756 arbori mari. La 17 noiembrie 1838 inginerul Iosef Raschek, contractat de către administratorul grădinii pentru dezvoltarea parcului, a semnat un tabel înregistrând metrajul de parmaclâc (gard) care înconjura terenul la acea dată.În martie 1839 administratorul Privileghie a reziliat contractul cu municipalitatea, fiind înlocuit cu serdarul Vraghie. Acesta a constatat că în afară de două fântâni parțial finalizate (fără îngrădire), alte construcții nu fuseseră ridicate. De asemenea, erau plantați arbori doar pe jumătate din suprafața grădinii, iar gardul era incomplet.Începând cu anul 1840 s-a lansat un program muzical bisăptămânal (muzică militară), iar parcul a intrat într-o etapă de dezvoltare mai accelerată. În 1841, Wilhelm Rach („Racu” în grafia și pronunția românească din acea vreme) l-a înlocuit pe Franz Richter ca grădinar-șef, poziție pe care o va păstra o vreme considerabilă, fiind considerat de istorici unul dintre grădinarii de renume ai grădinii. În 1845, grecul Timofti Leopol a construit aici un chioșc în valoare de 200 de galbeni, solicitând la 25 mai 1846 o prelungire a contractului de vânzare a produselor, invocând faptul că încă nu și-a recuperat valoarea investiției. Nikolai Karlovici Giers, viitor ministru de Externe rus, remarca și el în același an adunarea „cetățenilor” la Copou, precum și fanfara militară, caleștile boierilor, care fumau pipe, dar și tineri alături de doamne elegante, despre care notează că se fardau excesiv („mult sulemenite”).
La 6 septembrie 1846 grădinarul parcului solicita 5.500 de arbori, dintre care 400 de tei, 300 de plopi (ambele soiuri la o înălțime de circa 4,5 m), 200 de carpeni, 200 de ulmi, 300 de paltini, 400 de jugaștri, 400 dealuni, 400 de bucăți de lemn câinesc, 100 de călini, 300 de sângeri, 100 de stejari (cu o lungime de șase palme), 100 de clocotici (sunătoare), 300 de cireși, 300 de dârmoji, 100 de frasini, 200 de soci, 100 de fagi, 100 de iove (o varietate de salcie), 400 de mălini, 500 de trandafiri sălbatici, 500 de bucăți de tamariscă (cătină), alături de meri,peri și vișini sălbatici. Același raport indica faptul că aceste plante pot fi găsite în zone împădurite de pe malurile Putnei, ale Bistriții, cât și în apropierea moșiei Mărășeștilor.Din 1847 s-a început organizarea destul de frecventă în Grădina Copou a diverse reprezentații, jocuri de societate, dar și a impresionante spectacole de artificii, precum cele efectuate de frații Smolnițki (14 august 1847) sau de artificierul Karl Andres (2 mai 1848).La 15 aprilie 1848 arhitectul orașului M. Niciman a semnalat nevoia de a repara și consolida gardurile din interiorul parcului, înaintând un deviz de 5.432 lei care includea cheltuieli pentru cărămizi, var și nisip, precum și pentru lemnele necesare construirii a două porți, dintre care una în fața monumentului. Din lipsă de fonduri, lucrările nu s-au executat. În septembrie 1849 Departamentul Lucrărilor Publice constata că dezvoltarea parcului continuă să fie deficitară: zona încă nu era împrejmuită, iar arborii nu fuseseră plantați, motive pentru care localnicii începuseră să folosească zona pentru pășunatul animalelor. Aceste evenimente au determinat municipalitatea să solicite o împrejmuire temporară, urmând să aloce fonduri pentru construirea unui gard adecvat.În ianuarie 1850 Wilhelm Rach menționa nevoile de însămânțare de primăvară ale grădinii: 600 de trandafiri din soiul cultivat la Dulcești (ținutul Romanului), 200 de trandafiri franțuzești, 400 de lilieci, gherghine, garoafe turcești, și altele, în total 1508 exemplare. În 1851 s-a finalizat în incinta parcului o „florărie” (seră), cu scopul conservării florilor și pentru „osebite răsaduri”. Tot acum s-a construit în parc un carusel cu cai de lemn (operă a lui „Cranțelberg”, mai exact austriacul Adolf Kranzberger) și un bufet de lemn. Un an mai târziu afacerea a fost preluată de căminarul Vasile Gafencu, care a constatat că în jurul bufetului este multă „necurățenie” și a solicitat o aprobare pentru a construi un bufet de cărămidă.În 1852 domnitorul Grigore Ghica a împrejmuit parțial terenul cu un grilaj de fier. În același an s-au aprobat 526 lei și 16 parale pentru plantarea de flori (o sumă importantă la acea vreme), ridicându-se în parc un „bufet de cofetărie” și un pavilion muzical. Grădinarul Wilhelm Rach a solicitat în plus 2.000 de butași de trandafir și 2.000 de arbuști de liliac. Totodată, aleile au fost îndreptate „după un plan mai nou”, întemeindu-se și bulevardul sau „gradina de copaci pe podișul Copoului”. De asemenea, „drumul tuturor trăsurilor boierești ce se duc la vii vara” a fost îndreptat, căci „mai înainte împănau câmpul întreg și făceau o pulbere nesuferită cât era primblarea, de nu se putea răsufla de colb”. În ciuda acestor eforturi, incidentele legate de furt au continuat, iar la 1 noiembrie 1852 se arată că înșiși soldații care patrulează în Copou iau lemne din gardul parcului și le folosesc pentru foc, fapt care permitea ulterior vitelor să pătrundă în zonă și să distrugă noile plantații de arbori. Deși municipalitatea a angajat un paznic, incidentele au continuat, iar surugii poștei din Copou, precum și oamenii din satul Podgoria Copou, au continuat să sustragă în timpul nopții „leațuri sau nuiele din gard”.
În august 1852 Alecu Russo, director al Departamentul Lucrărilor Publice, a continuat noua serie de plantări începute în acel an, solicitând în plus circa 8.000 de arbuști de ulm, cireș, paltin, jugastru, carpen, alun, corn, alături de 1.400 de arbori mari. În această perioadă, parcul devenise deja o locație populară, unde „se adunau toate clasele capitalei spre plăcută petrecere, în mijlocul frumuseții naturii și a armoniei produse de banda (fanfara) militară”. În același an s-a extins zona de promenadă în continuarea unei grădini învecinate (Grădina Aleilor), care devenise neîncăpătoare, mai ales pentru vizitatorii care veneau călare sau în trăsuri; noua zonă includea o pantă lină de jumătate de kilometru, care treptat s-a extins până în afara orașului. Municipalitatea a dispus plantarea de plante decorative la fiecare 50 de metri, iar pietonii aveau la dispoziție un drum șerpuitor printre diverse grupuri de flori. Totodată, întoarcerile trăsurilor au fost facilitate prin proiectarea unor spații circulare dedicate acestui scop.În 1854 grădinarul Rach a solicitat municipalității 10 oameni pentru a-l ajuta la adunarea frunzele de pe alei, curățarea fântânii și plantarea copacilor. În același an, șeful poliției a interzis fumatul de țigări și ciubuce (pipe) în parc, atenționări care au fost publicate în românește, franceză și rusă pe două tăblițe de lemn la intrarea în grădină.La 30 martie 1855 Rach a propus Departamentului Lucrărilor Publice să mute locația fanfarei militare, „căci din înghesuiala oamenilor adunați să sfarmă și să strică stâlpii și lanțul monumentului”. Administratorul mai solicită repararea canapelelor de lemn, consolidarea și repararea aleilor cu prund și nisip, repararea fântânilor și a monumentului. În același an s-a remarcat că teii din parc erau deja mari, motiv pentru care statul major al armatei a solicitat Departamentul Lucrărilor Publice permisiunea de a recolta florile de tei pentru nevoile spitalelor militare. Problemele legate de furtul gardului persistă, în martie 1855 fiind aprobat un deviz pentru refacerea lui folosind 337 de scânduri și 500 de parmaclâcuri provenite din fondul forestier bisericesc.La 26 august 1856 s-au solicitat alți 8.800 de arbori pentru plantat și 8.000 de exemplare mai mici pentru pepinieră; dintre arborii mari se menționează 450 de ulmi, 450 de paltini, 200 de cireși, 200 de tei și 100 de jugaștri. Exemplarele mai mici erau 400 de tei, 600 de paltini, 600 de jugaștri, 600 de cireși, 600 de ulmi, 400 de aluni, 400 de carpeni, 300 de călini, 400 de corni, 200 de dârmoji, 400 de clocotici, 500 de sângeri, 300 de pădureți, 200 de plopi, 200 de soci, 200 de mălini și 1.500 de bucăți de lemn câinesc. Întreaga comandă urma să fie adusă „din pădurile clerului cele mai apropiate”.În 1860 ministrul de interne Mihail Kogalniceanu a dispus pentru prima dată luminarea parcului cu felinare („fânare”), licitație câștigată în vară și finalizată în august de Simon Iosipovici, care a fost îndrumat să folosească stâlpi și felinare similare cu cele de pe străzile orașului. Iluminatul parcului a determinat municipalitatea să solicite comandantului garnizoanei Iași să stabilească programul muzical de la 18:00 la 20:30. Deoarece conducerea garnizoanei a afirmat că vizitatorii tind să părăsească parcul după ora 19:00, programul a rămas stabilit între orele 16:00 și 19:00. În același an s-a amenajat un loc special pentru adăpostirea în parc a trei căprioare sălbatice, oferite de soția domnitorului, Elena Cuza.
După Unirea Principatelor Române s-au executat în 1863 reparații capitale asupra monumentului central, celor două fântâni, serelor și locuinței paznicului. Arhitectul orașului, Carl Cugler, s-a ocupat personal de proiectul refacerii Obeliscului cu Lei, insistând a se realiza „un lucru mai trainic și mai solid spre a nu fi de nevoie a să face în tot anul câte o reparație așa de costisitoare”. Obeliscul a fost curățat și vopsit în mai multe straturi cu diverse tipuri de culori, vopseaua fiind aplicată fierbinte pe toate suprafețele exceptând scările „și apoi de trei ori cu coloriul de oloiu în flore de piatră de marmoră, afară numai de înscrisurile, care se vor auri și a lanțurilor de fier, care se vor da cu coloriul de oloiu în flore de bronz”. Execuția reparației a fost încredințată antreprenorului evreu Bercu Șainberg.
În 1864 inventarul serelor din Copou cuprindea diverse specii de flori și plante, multe dintre ele exotice și de seră; un an mai târziu Wilhelm Rach primea o ofertă de vânzare de flori din partea Nataliei Cantacuzino, soția lui Iancu Cantacuzino, și înainta lista plantelor, care cuprindea denumirile lor științifice, spre aprobarea cumpărării. O altă listă în „dialectul german”, cu arbori, plante și prețurile lor, era destinată Grădinii Aleilor, din apropierea parcului.În 1868 noul grădinar-șef al orașului, Pierre Dieudonné, a comandat de la Paris, de la firma Jacquin Jeune, semințe de gazon. În iunie 1869 s-a făcut recepția a 30 de felinare și stâlpi noi, după modelul celor din Iași, montajul fiind efectuat de Irimia Haimovici. În 1875 s-au solicitat fonduri pentru a repara zăplazul (gardul de uluci) furat de soldații încazarmați în Copou.Tot atunci s-au plantat pe bulevardul Copou circa 700 de tei aduși din pădurea Bârnova și au fost cumpărate 500 de ghivece pentru florile parcului și pentru grădina primăriei, plus trei ciubere mari pentru portocalii din Copou.În decembrie 1884 a fost luată în primire o nouă seră de 18 m lungime, 16 m lățime și 5 m înălțime. Construcția era dotată cu stelaje pentru flori, adăpostea opt ciubere cu alămâi, precum și o plantație tânără de trandafiri. Atât primarul Leon Negruzzi, cât și Vasile Pogor în anii 1888 și 1889 menționează florăria cea nouă ca un proiect de succes al municipalității. În prezent, clădirea degradată a vechii florării este înconjurată de sere mai noi, ele însele degradate și trecute oficial în administrația Palatului Copiilor din Iași, situație descrisă de un istoric ca „jenant(ă) pentru capacitatea managerială actuală la Iași”.În 1890 a fost construit sub primariatul lui Vasile Pogor un nou bufet în parc, clădire de lemn în stil austriac. Aceasta a supraviețuit sub aceeași destinație până în 1989, când a fost demolată și înlocuită de edificiul modernist al Muzeului „Mihai Eminescu”.Spre sfârșitul secolului, parcul era îngrijit frecvent, băncile vopsite regulat, iar florile protejate iarna în sere. Aleile erau ample, permițând intrările inclusiv cu trăsura. Au fost, de asemenea, construite alei întortocheate și înguste, după modelul britanic, care erau frecventate de îndrăgostiți și de persoane mai solitare.
În 1904 s-a înregistrat o schiță pentru un nou plan de asfaltare, iar în luna mai a aceluiași an Rudolf Grabovieschi trimitea trei specii de brad (230 de exemplare) pentru a fi plantați în parc.În 1906 școala de arte și meserii a onorat o comandă pentru parc de 8 coloane de fontă, iar anul următor au avut loc lucrări de modernizare a mobilierului și reparații ale gardului (850 metri).S-au mai instalat 178 de bănci de fontă, produse de meșterul Luca Bogdan din Iași. Tot atunci, la inițiativa primarului Gheorghe Lascăr și pe baza planurilor întocmite de inginerul Vârlănescu, pe axul central de la poarta de intrare în parc s-au realizat două alei, în locul celei singulare existente anterior. A continuat și diversificarea plantațiilor de flori, iar grădinarul-șef a constatat că pe strada Carol, Ștefan cel Mare, în fața primăriei, în fața Bisericii Catolice și pe strada Golia sunt plantați în exclusivitate tei.În 1907 s-au importat din Germania o serie de arbori și semințe pentru flori și s-a plănuit ridicarea unei noi sere, finalizată în martie 1909.În 1908 orașul a angajat un nou grădinar-șef, pe A. Stoparek. Un an mai târziu s-a propus plantarea a 70 de catalpe, iar între 1911 și 1913 s-a ridicat o nouă pepinieră și s-au plantat diverse tipuri de plante și flori noi, inclusiv șase trandafiri comandați special de la Budapesta, precum și 25 de cactuși dahlia și Canna Indica, ultimii procurați de la Rudolf Grabovieschi.
În 1915 s-au transplantat din pădurea de la Aroneanu trandafiri sălbatici și s-au amenajat plantații de măceși pe străzile Iașiului și în Parcul Copou. Tot atunci s-au adus trandafiri sălbatici și tei din pădurea de la Borosești.În 1916 farmaciștii Petru Toronzi și A. Bellu au solicitat permisiunea de a recolta florile de tei de pe bulevardul Carol. Deși operațiunea nu se plătea, aceștia au pus la dispoziția primarului suma de 100 de lei, sugerând să se folosească în scopuri caritabile pentru oamenii săraci ai orașului. În 1989 s-a deschis în parc Muzeul „Mihai Eminescu”, o clădire modernistă proiectată de arhitectul Virgiliu Onofrei și amplasată în locul foișorului de lemn în stil austriac.De-a lungul perioadei comuniste și a politicii de sistematizare urbană, suprafața parcului a scăzut, ajungând spre sfârșitul secolului la circa 10 hectare (jumătate din suprafața originală).
În perioada postdecembristă întreținerea și dezvoltarea parcului a intrat într-o perioadă de stagnare, iar în iulie 2016 un reportaj jurnalistic a criticat aspectul neglijent al parcului, unde pe lângă locurile de joacă și spațiile verzi degradate, atât obeliscul cu lei, cât și gardul principal al incintei, ambele monumente sculptate în piatră de Șcheia, necesitau renovări datorită trecerii timpului și a vandalismului. Fondul arboricol este mai scăzut decât în perioada interbelică, reclamând completări și o mai bună întreținere. În toamna anului 2013 în parc se aflau circa 930 de exemplare de tei (Tilia tomentosa), 630 de exemplare de paltin de câmp (Acer platanoides) și 480 de exemplare de frasin (Fraxinus angustifolia și Fraxinus excelsior).Între 25 august și 24 septembrie 2015 Parcul Copou a fost una dintre locațiile în care ieșenii au putut vota pe tema replantării teilor în centrul orașului.[D]
În primăvara 2016 au fost reasfaltate aleile. În același an municipalitatea a anunțat planuri de reabilitare și restaurare a grădinii, preconizând o cheltuială de 2.285.553 euro și un termen de realizare în 2020, urmând să depună în acest scop o aplicație pentru obținerea de fonduri europene.
Istoricii au remarcat faptul că, între mijlocul secolului al XIX-lea și începutul secolului al XX-lea, noile spații verzi din Copou erau preferate de înalta societate, într-atât încât familiile modeste evitau să se plimbe în Copou deoarece riscau să se expună sarcasmului monden. Astfel, vizitatori uzuali ai grădinii erau persoane precum Aglaia Moruzzi (celebră în epocă pentru serbările anuale pe care le organiza în Parcul Copou), Marghiolița Rosetti Rosnovanu, Leon Bogdan, Natalia și Elena Suțu, Maria Catargi sau Dimitrie Mavrocordat. Împreună cu familiile boierești ale capitalei Moldovei, „mondenii” de marcă foloseau plimbările în Copou pentru a-și etala presupusul rafinament și pentru a socializa cu indivizi similari: „înlocuind salonul, aristocraticul Copou prelua toate funcțiile sociabilității, devenind un imens salon fără frontiere”. Amintirile lui Alecu Russo confirmă acest tablou: „Copoul este teatrul unde tânărul debutează în lume, sentimental culcat într-o caleașcă, cu obișnuita țigară în vârful buzelor. Copoul mai este arena în care cucoanele noastre, mari și mici, tinere și bătrâne, urâte ori frumoase, se întrec în strălucirea toaletelor”.Un studiu socio-antropologic pilot efectuat în 2013 pentru municipalitate a constatat că în imaginația publicului modern parcul devenise un loc simbolic, ai cărui arbori seculari facilitau expresia sentimentelor pozitive față de trecut, cât și a celor de „incredulitate, amărăciune, alienare ... sau agresivitate generalizată” față de decizia controversată a administrației locale de a înlocui un aliniament de tei din centrul orașului cu arbuști japonezi pitici (decizie ulterior revizuită în noiembrie 2015, prin replantarea a 110 de tei argintii pe bulevardul principal al orașului).
În 1860 s-au descoperit la vechea intrare în parc, pe „mâna dreaptă”, oseminte omenești, despre care administrația a stabilit că ar fi aparținut unui fiu de boier, „ficiorul româncei”, care în anul 1806 fusese executat pe „câmpul Copoului”, sub acuzația că se făcuse haiduc.În timpul celui de-al Doilea Război Mondial forțele sovietice au vandalizat Obeliscul cu lei, distrugând de pe monument inscripțiile, stemele Moldovei și ale familiei Sturza. În aceeași perioadă, Parcul Copou a funcționat ca lagăr temporar folosit de armata roșie. Mandache Leocov își aduce aminte că învățătorii care erau în lagăr au păzit Teiul lui Eminescu pentru a nu fi tăiat.La 4 august 1950 arborele simbol al parcului a fost în mare parte distrus de o furtună cu grindină care i-a rupt săgeata principală a coronamentului, brațul din partea nordică, precum și ramurile din celelalte brațe. În 1953 a fost segmentat, curățat și dezinfectat, trunchiul fiind legat cu cercuri metalice și brațele sprijinite pe console. La inițiativa botaniștilor Mandache Leocov și Ionel Lupu au urmat alte două tratamente, în 1990 și 2014, respectiv. Teiul supraviețuiește astăzi grație unui fenomen biologic rar, care a permis unor rădăcini adventive să crească prin interiorul trunchiului și să pătrundă în pământ. Arborele fructifică anual și continuă să atragă vizitatori.În martie 2013 busturile de bronz ale lui Ciprian Porumbescu, Nicolae Gane și Barbu Ștefănescu Delavrancea, ultimele două monumente istorice care fuseseră expuse în parc de aproape un secol, au fost furate, dezmembrate și vândute ca fier vechi de către trei indivizi. Aceștia au fost ulterior arestați, însă operele de artă nu au mai putut fi recuperate. În 2014 municipalitatea a înlocuit sculpturile distruse cu reproduceri contemporane.În februarie 2015 o tânără de 16 ani a fost ucisă pe o bancă dinspre extremitatea sudică a parcului, crima fiind ulterior atribuită fostului său prieten, care a mărturisit fapta.
Cel mai important monument istoric din parc este Obeliscul cu lei, cunoscut, începând cu secolul al XX-lea, și sub denumirea de „Monumentul Regulamentului Organic”. Edificiul este amplasat în centrul grădinii, în apropiere de Teiul lui Eminescu. El a fost construit între anii 1834-1841 după planurile lui Gheorghe Asachi și ridicat în cinstea noului domnitor Mihail Sturza și a puterilor suzerane și protectoare sub a căror influență se afla Moldova. Fondurile pentru realizarea obeliscului, însumând 2.225 de galbeni, au fost obținute prin subscripție publică de la marea boierime și de la înaltul cler. Edificiul a fost lucrat în piatră de Șcheia de către sculptori polonezi. El figurează în lista monumentelor istorice din județul Iași, fiindu-i atribuit codul IS-III-m-B-04290.
În continuarea tronsonului central al parcului, dincolo de obelisc și de Teiul lui Eminescu, se continuă Aleea Junimii (sau Aleea Junimiștilor), tronson străjuit de mai multe busturi dedicate unor personalități culturale române direct sau indirect asociate cu societatea literară Junimea. Dintre acestea, înregistrate ca monumente istorice sunt bustul lui Mihai Eminescu, bustul lui Ion Creangă (ambele situate în oglindă, în interiorul piațetei), monumentul poetei Veronica Micle, bustul lui Costache Negruzzi, bustul lui Iacob Negruzzi, bustul lui Gheorghe Panaitescu-Bardasare, bustul lui Constantin Daniel Stahi, bustul lui Nicolae Gane și bustul lui Barbu Ștefănescu-Delavrancea. Monumente dedicate lui George Topârceanu, Ion Luca Caragiale, Emanoil Panaiteanu-Bardasare, Octav Băncilă, Ciprian Porumbescu și Grigore Vieru decorează alte alei ale parcului.
Muzeul „Mihai Eminescu” este situat în zona centrală a parcului și a fost inaugurat cu ocazia centenarului morții poetului, la 15 iunie 1989. Muzeul include expoziții dedicate operei eminesciene (ediții princeps și ediții critice, fotografii originale, scrisori), expoziții de grafică, pictură, precum și piese de mobilier și artă decorativă. În februarie 2009 muzeul și-a deschis porțile colecției muzeale „Istoria teatrului românesc” din Iași.
Programul de vizitare este de marți până duminică, între orele 10:00 și 17:00. Prețurile biletelor sunt de 10 lei (adulți), 8 lei (pentru grupuri de peste 12 persoane), 2 lei (elevi și studenți) și 4 lei (pensionari). Intrarea este liberă în prima duminică a fiecărei luni.
Casa de Cultură „Mihai Ursachi”, numită după poetul omonim, este situată într-un corp de clădire în continuarea Muzeului „Mihai Eminescu” și organizează la rândul ei diverse evenimente culturale, inclusiv festivaluri de poezie, expoziții de fotografie și cursuri de învățare a limbilor străine.
Aleea centrală cuprinde parterul intrării, ornamentat vara cu flori de sezon și prezentând pe margini aliniamente incomplete de chiparos californian (Chamaecyparis lawsoniana) și Thuja gigantea. Fundalurile sunt alcătuite din tei argintii înalți și mobilier de grădină. Plantațiile se continuă în linie dreaptă dincolo de piațeta obeliscului, pe Aleea Junimii.
Un peisaj unic, specific Parcului Copou, perceput atât de pe trotuarul bulevardului Carol I, cât și din interiorul grădinii, este creat de aliniamentul triplu de tisă (Taxus baccata var. Nidiformis), specie ocrotită de lege. Aceste plante cu cetina toxică sunt veșnic verzi și, beneficiind de un temperament de umbră, rezistă de câteva decenii sub coroanele accentuate ale teilor marginali din partea estică a parcului.O pădurice de molid se află în extremitatea nordică a parcului, cuprinzând un grup de circa 30 de exemplare, cu diametrul mediu de 21 cm și înălțime medie de 11 m, având o vârstă de aproximativ 92 de ani. Deși coborât aici cu două etaje de vegetație, sub fag și gorun, molidul rezistă în climatul de silvo-stepă din Iași. Experții în domeniu au sugerat completarea peisajului cu alte specii lemnoase montane, precum fagul, ienupărul sau cetina de negi.Aleea salcâmilor cuprinde 35 de arbori (Robinia psuedoaccacia v. Inermis) cu un diametru mediu de 51 cm, înălțimea de 14 m și vârsta de circa 165 de ani. Costache Negruzzi menționează într-una din operele sale că la Iași ar fi ajuns moda grădinilor englezești, cu gazon și salcâmi, iar introducerea salcâmilor ar putea fi legată de această influență. În această zonă se găsește și un loc de joacă amenajat pentru copii, aflat într-o stare oarecum degradată din cauza vandalismului și a lipsei de întreținere.
Există și un mic aliniament de duzi, arbori cu viață scurtă și de mici dimensiuni, originari din Asia, într-o stare fito-sanitară depreciată, necesitând întreținere și reînnoire.Exemplarele de Thuja occidentalis - Fastigiata oferă un aspect sobru și ocazional grandios parcului.O alee cu mesteceni verticali (habitus normal) se combină cu o alee cu mesteceni înclinați oarecum inestetic din cauza umbrei laterale.Prezența castanilor porcești se combină cu alte pâlcuri de tei, salcâmi japonezi, precum și cu peisaje secundare create de garduri vii de Spiraea, Deutzia scabra, Philadelphus coronarius, Acer tataricum și altele.În toamna 2013 specialiști în domeniu au recomandat municipalității completarea aliniamentelor existente cu exemplare în concordanță cu indivizii actuali, precum și introducerea unor specii de plante adiționale, de exemplu rășinoase cu port columnar și cetină albastră (Chamaecyparis lawsoniana 'Columnaris' și Juniperus scopulorum 'Skyrocket' ), câteva exemplare izolate de Arborele Țarinei (Paulownia tomentosa sau Paulownia imperialis) și un eventual gard viu bicolor din chiparos albastru și galben (Chamaecyparis lawsoniana Columnaris Glauca și Chamaecyparis lawsoniana 'Golden Wonder' ); de asemenea, s-a remarcat absența lianelor, recomandându-se introducerea unor plante precum glicina chinezească, clematita roz sau hortensia albă cățărătoare.
Teiul lui Eminescu - un tei argintiu cu o vârstă de aproximativ 500 de ani, situat în piațeta centrală a parcului, între foișorul turcesc și Obeliscul cu lei. Reprezintă unul dintre cei mai importanți arbori monument din România și constituie un simbol pentru orașul Iași, fiind descris ca o remarcabilă reflexie a cunoscutei mitologii culturale ieșene.
Teiul Haiducilor este un alt tei argintiu cu o vârstă de aproximativ 430 de ani, situat la nord de Muzeul „Mihai Eminescu”.
Un arțar (Acer platanoides) cu o vârstă de aproximativ 300 de ani este situat la periferia sudică a parcului, în apropiere de fostul turn pentru parașutism.
Cinci frasini (Fraxinus excelsior) cu o vârstă de aproximativ 255, 236, 232, 185 și 165 de ani respectiv, se găsesc la periferia sudică a parcului, în apropiere de fostul turn pentru parașutism.
Un frasin (Fraxinus exclesior) cu o vârstă de aproximativ 225 de ani se află într-o poziție excentrică față de aliniamentul din axul central al parcului.
Câțiva platani maturi (Platanus acerifolia) (platanul englezesc) se află în spatele Muzeului „Mihai Eminescu”.Arbori monumentali
Parcul Copou este situat pe dealul Copoului, în imediata vecinătate a unui alt parc istoric al orașului, Parcul Expoziției. Ambele zone constituie un habitat natural pentru diverse specii de animale, în special veverițe și păsări. Dintre aceste din urmă, au fost documentate în zonă Passer montanus și Passer domesticus (vrabia de câmp și vrabia de casă), Parus major (pițigoiul), Sitta europea (țicleanul), Turdus merula (mierla), Streptopelia decaocto (guguștiucul), Columba livia domestica (porumbelul), Sturnus vulgaris (graurul), precum și exemplare mai puțin întâlnite în oraș, precum Fringilla coelebs (cinteza) și indivizi din genul Muscicapa (muscarul). Începând cu 2012, Parcul Copou a devenit o destinație populară pentru o colonie de corvide (Corvus frugilegus) (cioara de semănătură), determinând localnicii să critice proasta gestiune a igienei parcului din partea autorităților.
Fondul arboricol din Parcul Copou joacă un rol important în moderarea temperaturilor extreme și atenuează variațiile de temperatură diurne și sezoniere. În sezonul cald, temperatura medie a aerului este cu 2-3,5 grade Celsius mai scăzută în interiorul și în zonele limitrofe ale parcului, și cu 12-14 grade Celsius mai scăzută decât temperatura construcțiilor și suprafețelor betonate și asfaltate. În parcelele cu umbră deasă, diferențele pot fi de până la 5 grade Celsius, în comparație cu porțiunile umbrite doar de clădiri. Noaptea, radiațiile termice infraroșii emise de suprafețele artificial insolate în timpul zilei sunt absorbite de arbori, rezultând într-o răcorire nocturnă mai accentuată.Notabilă este și valoarea ecoprotectivă a sutelor de exemplare de Tilia tomentosa (tei argintii) din parc: „la 50 de ani, teiul (argintiu) încă manifestă o creștere activă, realizează anual un număr de peste 300.000 de frunze, însumând o suprafață verde de aproximativ 600 mp. Într-o zi de vară, acest tei mediu poate filtra 4.000-5.000 mc de aer, din care consumă aproximativ 9 kg dioxid de carbon și produce 6-7 kg oxigen. Sub coroana teiului temperatura aerului este mai mică cu 3-4 grade C, datorită albedoului de 20% al frunzișul (acesta reflectă o parte din radiația solară), iar aerul este mai umed, datorită transpirației arborelui. Cele 300.000 de frunze tomentoase, cu peri stelați, inclusiv pe pețiol, pot reține cantități importante de praf, care apoi este spălat de ploi și ajunge pe sol. În privința acestei însușiri, teiul este pe locul 3, după stejar și ulm”. De asemenea, teii emit fitocide, substanțe organice complexe de autoapărare împotriva microorganismelor și a insectelor, care distrug inclusiv bacilul tuberculozei, agentul dizenteriei și al unor afecțiuni pulmonare.
Pe lângă creșterea umidității relative a aerului înconjurător, vegetația parcului influențează favorabil microclimatul urban în general poluat  al orașului Iași, prin stimularea schimburilor de aer și dispersarea particulelor în suspensie. Acestea se depun în principal pe frunze, mai ales dacă acestea sunt pubescente sau tomentoase, cu nervuri secundare sau terțiare proeminente, secreții zaharoase ori canale rezinifere. Vegetația parcului a fost estimată să rețină circa 600 kilograme / hectar / an de pulberi fine. Din acest motiv, arborii și arbuștii (în special Morus alba, Robinia pendula inermis, Picea abies, Betula pendula, Maclura aurantiaca, Prunus avium) suferă la rândul lor, fiind afectați de o reducere a capacității de fotosinteză și devenind mai sensibili la secetă, agresiuni antropice și dăunători.Plantația masivă din Copou contribuie, totodată, la reducerea poluării fonice urbane, dar și la scăderea vitezei vântului în interior, cu 30-60% la distanțe de 30-60 metri și cu o relativă anulare a vântului puternic la 120-200 metri distanță. De asemenea, arboretul masiv influențează favorabil atât retenția de CO2 și eliberarea de oxigen, cât și ionizarea atmosferei. Vegetația mai are un rol pedogenetic important, regenerând și fertilizând solul. Pe lângă aportul de materie organică, rădăcinile arborilor contribuie la creșterea porozității acestuia, la mărirea capacității de sedimentare și filtrare a solului, precum și la creșterea biodiversității și a retenției hidrice a terenului.
Spațiile verzi ale Parcului Copou contribuie la atragerea unui flux suplimentar de turiști, care se alătură localnicilor și studenților, contribuind la ridicarea valorii urbanistice a zonei. Aleile parcului sunt accesibile gratuit publicului larg la orice oră, iar pe lângă colecțiile permanente ale Muzeului „Mihai Eminescu”, vizitatorii se mai pot bucura de recitaluri de poezie, expoziții de fotografie și alte evenimente culturale similare organizate de Casa de Cultură „Mihai Ursachi”. În fiecare iunie parcul găzduiește Târgul Național de Ceramică „Cucuteni”, care adună meșteri olari din toată țara.Începând cu iunie 2015 parcul a devenit o destinație principală pentru activitățile culturale desfășurate în cadrul Festivalul Florilor de Tei din Iași, eveniment lansat cu sprijinul primăriei în urma incidentului tăierii teilor de pe bulevardul central al orașului, în februarie 2013.Cercetașii României organizează anual în parc „Festivalul Luminii”.
Parcul Copou este dominat de tei, ale căror flori sunt la rândul lor un simbol recurent în poezia eminesciană, în texte precum Floare de tei („Floare de tei, / Cât de curând te treci / Ochilor mei lucind / Te-i arăta pe veci.”) sau Povestea teiului („Dar prin codri ea pătrunde / Lângă teiul vechi și sfânt, / Ce cu flori pân-în pământ / Un izvor vrăjit ascunde.”)Grădina este prezentă și în literatura contemporană, de exemplu în opera Florinei Ilis: „Pe o bancă, în Parcul Copou, sub un tei, poetul îi recită doamnei Miclea poezia Venere și Madonă. Când ajunge la versurile: Suflete, de-ai fi chiar demon, tu ești sfântă prin iubire / Și ador pe acest demon cu ochi mari cu părul blond, doamna Miclea începe să plângă (Eminescu o vede cum își șterge cu o batistă fină și brodată ochii umeziți de lacrimi)”. Grădina mai apare în proza lui Cătălin Mihuleac - „Golda întoarce capul. E mai rău ca în Iași. Ruine și iar ruine; chiar și lângă spital e o clădire distrusă de bombe. ... Parcul Wäringer, la câteva străduțe mai la deal. Ah, iar se apucă amintirile de boscorodit! Nu, proastelor, nu seamănă cu Parcul Copou din Iași ... Nu are voie să semene. Ăla e un trecut de care ea nu mai are trebuință” - dar și în memoriile lui Jeffrey Gorney, care descrie parcul ca un loc „verde și grațios ... unde strău-unchiul Victor avea o berărie de vară; unde bunicii mei și prietenii lor veneau să vadă și să fie văzuți; unde rândurile de becuri aprindeau noaptea cu veselie; și unde vinul și berea curgeau libere, iar râsetele se împleteau cu sunetul viorilor și al acordeoanelor”.
A În 1868 în Iași existau deja cel puțin patru grădini publice cu caracter oficial, servind „nu numai la petrecerea publicului, dar și la înfrumusețarea orașului”. Acestea erau „grădina publică de la Podul Verde, grădina publică situată pe platoul Copoului, grădina situată în Strada Mare pe locul de vis-a-vis cu Biserica Banului și grădina autorizată a se planta pe locul de lângă monastirea Barnovschi” (Arhivele Naționale Iași, fond Primărie, dosar nr. 37/1686, f. 2, cit în idem.). La această listă se mai adăuga o grădină privată a doctorului Anastasie Fătu (precursoare a Grădinii Botanice din Iași), Grădina Aleilor (în prelungirea Grădinii Copou), Grădina Primăriei (atunci situată pe strada Alexandru Lăpușneanu), alături de spații verzi precum „Tivoli”, „La Gafencu”, „Pester”, „Chateaux au Fleurs”, „Passini” ș.a.
B Documentul de donație a fost certificat oficial prin intermediul cancelariei cezaro-crăiești din Moldova, la 12 mai 1835. Demn de menționat este că Biserica Catolică deținuse terenuri în zonă încă de la 1724, când prefectul apostolic Giovanni Bossi a parafat un act de cumpărare a unei vii pe dealul Copoului. În 1745 misionarul Giovanni Ausilia informează Vaticanul că misiunea din Iași deținea o vie de trei hectare în aceeași zonă, pe un teren dăruit bisericii de către Martin Tutuch. Arhivele mai consemnează faptul că terenul din extremitatea sud-vestică a parcului, actualmente zonă de protecție sanitară severă, a fost donat de către Biserica Catolică Apelor Române, compania angajându-se să ofere apă „pe veci” Institutului Teologic Romano-Catolic. Conform istoricilor catolici, această condiție nu a fost respectată niciodată.
C Deși profesorul Mandache Leocov a formulat presupunerea că Gheorghe Asachi ar fi remarcat personal teiul și l‐a păstrat în ciuda asimetriei față de axele grădinii, istoricii contemporani notează că „nu există nicio informație consemnată în acest sens, alegația fiind doar o deducție, de altfel plauzibilă, deși mai curând grădinarul angajat al Eforiei va fi decis păstrarea copacului, căci nu Gh. Asachi a avut însărcinarea de a concepe planul Grădinii Publice”.
D Din totalul de voturi înregistrate în Parcul Copou, 94,8% dintre cetățeni (1.418 persoane) s-au exprimat în favoarea proiectului replantării teilor în centrul orașului. Rezultatele generale au indicat o proporție similară în rândul ieșenilor, cu 93,7% din totalul voturilor (13.347 de persoane) fiind exprimate în favoarea respectivei inițiative.
Chirilă, I. „Arhitectul Carol Cugler în viața edilitară ieșeană”. Colecția Monumentul XVI. Muzeul Național Moldova / Ministerul Culturii. Editura Palatul Culturii, 2015, pp. 341–366.
Cioflâncă, I. „Grădinile publice din Iași în a doua jumătate a secolului XIX”. Anuarul Institutului de Istorie „A.D. Xenopol” Iași. Editura Academiei Române, Vol. 43-45, 2006, pp. 215–222.
Ciubotaru, M. „Grădinile publice din Iași în secolul al XIX-lea. Grădina Publică din Copou”. Colecția Monumentul XVI. Muzeul Național Moldova / Ministerul Culturii. Editura Palatul Culturii, 2015, pp. 367–414.
Grigoraș, N. „Complexul de monumente de la Copou - Iași”. Cercetări istorice, IV (serie nouă), Muzeul de Istorie a Moldovei, Iași, 1973, pp. 177–190.
Lupu, I. „Parcul Copou: Studiu Dendrologic (cu note consultative privitoare la proiectul edilitar de Reabilitare și Restaurare a Grădinii Copou din Municipiul Iași)”. Septembrie-noiembrie 2013. Studiu de specialitate disponibil în Arhivele Asociației Dendro-Ornamentale „Anastasie Fătu” Iași și în Arhivele Primăriei Iași (Proiectul municipal „Reabilitare și Restaurare a Grădinii Copou din Municipiul Iași”, Anexa „Studiu Dendrologic”), 2014, pp. 1–16.
Văcaru, S. „Studiu istoric al Grădinii Copou din Iași”. Institutul de Istorie A. D. Xenopol. Manuscris nepublicat disponibil în Arhivele Academiei Române (Iași), 2013, pp 1–11.

Patricia Kaas (n. 7 decembrie 1966, Forbach, Franța) este o cântăreață, cantautoare și compozitoare franceză. Patricia Kaas a crescut în Stiring Wendel, un oraș între Forbach și Saarbrücken, iar primul său mare succes l-a avut în cadrul unui concurs de căutare a tinerelor talente. Fiind remarcată de compozitorul-arhitect Bernard Schwartz, interpreta a debutat în 1985, fără să se bucure de succes.Ulterior, Patricia Kaas devine cunoscută și apreciată grație materialelor sale discografice, care au fost comercializate în peste șaisprezece milioane de exemplare la nivel internațional. Discografia sa cuprinde opt albume de studio, cele mai proeminente discuri fiind Mademoiselle chante... (1998), Scène de vie (1990) și Je te dis vous (1993).
Interpreta este recunoscută pentru vocea sa gravă, caracteristică altistelor. Având un timbru ușor gutural, Kaas a fost adesea comparată cu Marlene Dietrich sau cu Édith Piaf. Cântăreață câștigătoare a multiple distincții și merite (vezi aici), Kaas debutează ca actriță în pelicula And now... Ladies And Gentlemen (2002).
Patricia Kaas s-a născut pe 5 decembrie 1966 în Forbach, Franța și este mezina familiei sale, având cinci frați și o soră. Tatăl său, de origine franceză, Joseph, era miner, iar mama sa, Irmgard avea cetățenie germană. Patricia a crescut în Stiring Wendel, un oraș între Forbach și Saarbrücken, iar până la vârsta de șase ani a vorbit într-un dialect german. Mama sa a încurajat-o să cânte încă de mică. La opt ani, Kaas interpreta șlagărele Sylviei Vartan, Dalidei, Claudei Francoi, Mireillei Mathieu, dar și „New York, New York” la diverse evenimente, inclusiv nunta unuia din frații săi. Primul ei mare succes l-a avut în cadrul unui concurs de căutare a tinerelor talente.Într-un interviu acordat televiziunii Antena 1, odată cu venirea sa în România din 2009, interpreta a declarat:„Când eram mică, visam să cânt pentru că era pentru mine un mod de a mă exprima...Mama mea avea o voce foarte subțire, înaltă, eu sunt foarte încântată că am vocea gravă. Mamei îi plăcea teatrul, iar tatălui meu îi plăcea să danseze.”La 13 ani, cu ajutorul fratelui său, Egon, a semnat un contract cu un cabaret local, Saarbrücken Club Rumpelkammer, și a luat numele de scenă Pady Pax, după formația Pax Majorettes, din Stiring-Wendel. În adolescență Kaas a cântat împreună cu sora sa Carine, iar la șaisprezece ani a devenit membra unei agenții de modele din Metz. Încercarea ei de a pătrunde în lumea muzicală a eșuat, când un producător a refuzat-o pe motiv că nu mai era nevoie de o a doua Mireille Matthieu. Cel care a condus-o pe Patricia spre primele succese muzicale a fost compozitorul-arhitect Bernard Schwartz.
În 1985, Patricia Kaas îl întâlnește pe actorul francez Gérard Depardieu, care acceptă să îi producă o înregistrare demonstrativă. Cu toate acestea, el nu se implică direct în procesul de creație, soția sa, Élisabeth preluând controlul artistic asupra materialului. Cântecul rezultat conlucrării celor doi, intitulat „Jalouse”, este lansat pe disc single la scurt timp. Fiind publicată sub coordonarea casei de discuri EMI, compoziția a fost un eșec comercial, nepromovând în niciun clasament de specialitate. Deși a debutat modest, Kass caracterizează întâlnirea sa cu Depardieu drept „unul dintre cele mai importante momente ale carierei sale timpurii.”Doi ani mai târziu, în 1987, fiind dezamăgită de evoluția piesei „Jalouse”, Patricia Kaas l-a întâlnit, în încercarea sa de a se afirma, pe compozitorul francez Didier Barbelivien. În același an apare primul șlagăr al interpretei, „Mademoiselle chante le blues”, care s-a bucurat de succes notabil în clasamentele radio din Franța. La scurt timp, sunt lansate piesele „D'Allemagne” și „Mon mec à moi” (cea din urmă primește un certificat de argint în Franța, fiind comercializată în peste 200,000 de exemplare). La finele anului 1998 apare pe piață albumul de debut, Mademoiselle chante..., care primește recenzii favorabile. Fiind produs aproape în totalitate de Didier Barbelivien, discul cuprinde elemente de muzică pop, jazz și blues.
De pe albumul său de debut mai sunt lansate două piese, „Elle voulait jouer cabaret” și „Quand Jimmy dit”. Ambele compoziții obțin clasări bune, iar Mademoiselle chante... ajunge pe locul secund în topul albumelor din Franța. La scurt timp, albumul primește discul de platină în Belgia, Elveția și Franța, iar în Canada obține un certificat de aur. Până în prezent, Mademoiselle chante... a fost comercializat în peste trei milioane de exemplare pe plan internațional. Totodată acesta este primul și singurul album promovat prin intermediul casei de discuri PolyGram, materialele discografice ulterioare ale interpretei fiind lansate de Sony Musique, Columbia și CBS Records.În 1989, Patricia Kaas primește două premii Victoires de la musique, la categoriile „Debutul anului” și „Cântăreața cu cele mai mari vânzări în străinătate”. În același an, pe 16 mai, mama interpretei, Irmgard, avea să moară bolnavă de cancer. Decesul acesteia i-a provocat o depresie Patriciei, care avea să îi dedice acesteia întreaga sa carieră. Ulterior, Kaas nu a susținut niciun concert pe 16 mai, singura excepție fiind interpretarea sa din finala concursului muzical Eurovision 2009. În 1989, Patricia susținea concerte în URSS, unde avea deja un număr apreciabil de fani. De asemenea, ea a avut un recital și în Japonia, țară în care cântăreții francezi nu se bucurau de succes la sfârșitul anilor 1980.
La data de 12 ianuarie 1990 are loc inaugurarea primului turneu mondial al Patriciei Kaas, compus dintr-o serie de aproximativ două sute de concerte. Recitalurile au durat șaisprezece luni în total, fiind comercializate peste 600.000 de bilete. Pe parcursul turneului, Kaas a cântat pe scena unuia dintre cele mai cunoscute teatre muzicale din Paris, Olimpia, dar și în câteva orașe din S.U.A. precum New York sau Washington, D.C.. Concomitent, popularitatea primului său album, Mademoiselle chante..., creștea simțitor în Germania. La scurt timp, Patricia Kaas a primit premiul Golden Europa, fiind numită „Cântăreața anului”. Nemulțumită de campania de promovare a casei de discuri PolyGram, ea încheie colaborarea cu aceasta, preferând un parteneriat cu Sony Musique/CBS Records. De asemenea, Kaas refuză să mai lucreze cu producătorul Bernard Schwartz, care este înlocuit la scurt timp de Cyril Prieur și Richard Walter, pe care îi numește în prezent „familia sa”.Cel de-al doilea album, Scène de vie, este lansat în aprilie 1990 și devine primul său disc care ajunge pe prima poziție în clasamentele de specialitate din Franța. Albumul a rămas timp de zece săptămâni consecutive pe primul loc, primind ulterior un certificat de diamant pentru vânzări de peste un milion de exemplare. Deși are o abordare stilistică diferită, comparativ cu primul său disc, axându-se mai mult pe ritmuri de muzică jazz și blues, Scène de vie primește recenzii favorabile.
În primăvara anului 1990, piesa „Les hommes qui passent” este lansată pe disc single în Europa Centrală, fiind însoțită de un videoclip alb-negru. Deși se bucură de succes în Franța, cântecul nu primește niciun certificat, dar rămâne cel mai cunoscut single al materialului Scène de vie. Un an mai târziu, Patricia Kaas câștigă din nou două premii Victoires de la musique, la categoriile „Interpreta anului” și „Cântăreața cu cele mai mari vânzări în străinătate”.În decembrie 1990, Patricia Kaas primește un premiu Bambi la categoria „Interpreta anului”. De asemenea, pe parcursul „erei Scène de vie”, cântăreața a fost nominalizată la premiile ECHO, alături de Cher, Madonna, Tina Turner și Whitney Houston, la categoria „Cea mai bună interpretă pe plan internațional”.În timp ce albumul Scène de vie obține discul de platină în Canada, Kaas lansează o nouă piesă, „Les Mannequins d'osier”, care devine la scurt timp un hit în regiunile francofone. Al treilea disc single de pe album, „Kennedy Rose”, este un șansonet produs de Élisabeth Depardieu și François Bernheim, ce a fost dedicat lui Rose Kennedy. Pe parcursul anului 1991, Patricia mai lansează un cântec, „Regarde les riches”, care promovează notabil în clasamentele de specialitate.În ianuarie 1991 începe prima parte a turneului Scène de vie, format dintr-o serie de treizeci de recitaluri susținute în Rusia, Germania, Canada și Japonia. Răsplata prestației muzicale de calitate a Patriciei Kaas a fost reprezentată de premiul World Music, obținut la categoria „Cea mai bună cântăreață din Franța”. În iulie 1991, albumul Scène de vie este lansat în S.U.A., iar Patricia participă la câteva emisiuni televizate de renume precum Good Morning America sau Entertainment Tonight. Concomitent, interpreta acordă interviuri publicațiilor de înalt tiraj Times și Vanity Fair, iar albumul său primește discuri de platină în Franța, Belgia și Elveția.Cea de-a doua secțiune a turneului Scène de vie debutează în septembrie 1991, iar succesul acesteia este confirmat de numărul mare de bilete vândute, peste 750,000. Tot în 1991, este lansat primul album în concert al interpretei, Carnets de scène, înregistrat pe parcursul turneului Scène de vie, pe care Patricia îl dedică fanilor săi.În ianuarie 1992, cântărețul și compozitorul francez Jean-Jacques Goldman produce un duet împreună cu Patricia, „Je te promets”, pe care îl interpretează pe scena concertului anual Les Enfoirés. Ulterior, Kaas a participat la înregistrarea unui album de compilație comercializat în scopuri caritabile, alături de alți douăzeci și șapte de cântăreți francezi. Piesa interpretată de aceasta este o preluare a șlagărului „La vie en rose” de Edith Piaf. Fondurile obținute în urma comercializării acestui disc sunt donate unor fondații care sprijină bolnavii de SIDA.
Pe parcursul anului 1992, Patricia Kaas se retrage din lumina reflectoarelor, preferând să petreacă o perioadă de timp alături de familia sa. Ea revine în studioul de înregistrări în același an, în luna octombrie, dorindu-și să imprime un album mult mai profund. Beneficiind de ajutorul producătorilor săi, Cyril Prieur și Richard Walter, Kaas înregistrează sute de cântece, dintre care doar șaisprezece vor fii incluse pe viitorul său disc.În 1993 se lansează albumul Je te dis vous, care va deveni cel mai bine vândut album al Patriciei din toate timpurile — 3 milioane de exemplare vândute. Acesta este considerat ca fiind unul dintre cele mai bune albume de șansonete din muzica modernă, recenziile pozitive neîntârziind să apară. Je te dis vous conține prima piesă înregistrată de Patricia Kaas în limba germană, „Ganz und gar”, produsă de Marius Müller-Westernhagen. De asemenea, albumul include trei cântece în engleză, printre acestea numărându-se o preluare a șlagărului „It's a Man's Man's Man's World” de James Brown.Primul single promovat de pe albumul Je te dis vous, intitulat „Entrer dans la lumière”, a fost lansat în Europa Centrală în primăvara anului 1993. În comparație cu piesele comercializate anterior, acesta promovează modest în clasamentele de specialitate. Din această cauză este lansat cânecul „Il me dit que je suis belle”, single ce câștigă notorietate în Franța, unde primește discul de argint. Ulterior, în vara lui 1993, piesa „Reste sur moi” este remixată și promovată în unele regiuni, neobținând succes notabil.În 1994 Kaas pleacă într-un nou turneu mondial, iar succesul acesteia este confirmat de numărul mare de bilete vândute, peste 750,000. Cântăreața susține peste 150 de recitaluri în diferite regiuni ale Asiei, precum Vietnam, Coreea sau Cambodgia. Tot în 1994, este lansat cel de-al doilea album în concert al interpretei, Tour de charme, înregistrat pe parcursul turneului Je te dis vous.
La începutul anului 1995, Patricia Kaas încearcă să debuteze cu adevărat în industria muzicală din țările anglofone, odată cu lansarea unui nou album, intitulat Black Coffee. Pe parcursul înregistrărilor pentru acest disc, care au loc la New York, Kaas colaborează cu producătorul Phil Ramone, alături de care imprimă douăsprezece piese clasice din jazz. Black Coffee conține preluări ale unor șlagăre celebre, lansate de Billie Holiday sau Bill Withers. Cu toate că albumul fusese înregistrat pe vinil în 1995, el nu a fost niciodată lansat oficial, fiind imprimate doar trei mii de exemplare.Interpreta ia o pauză de câteva luni, reîntoarcerea sa în studiourile de înregistrări fiind consemnată în iunie 1996, odată cu producerea noului său album. Cântărețul Philippe Bergman, iubitul Patriciei la acea vreme, participă la procesul de creație al discului, printre ceilalți muzicanți prezenți numărându-se și Phil Ramone (producător american cunoscut pentru colaborările sale cu interpreți de renume, Sinéad O'Connor, Barbra Streisand și Frank Sinatra fiind cele mai importante nume). Apărut într-un stil pop cu influențe jazz și soul, albumul Dans ma chair reprezintă o reinventare a Patriciei Kaas, având un stil muzical nou, neutilizat în trecut de interpretă. Albumul conține o mixtură de muzică jazz-blues, care o plasează pe Kaas într-o categorie mult mai comercială; pentru acest disc interpreta imprimă un duet cu James Taylor, intitulat „Don't Let Me Be Lonely Tonight”.Tatăl Patriciei Kaas trece în neființă la data de 16 mai 1996, interpreta găsindu-și alinarea în persoana lui Philippe Bergman, pe care presa avea să îl numească „bărbatul vieții sale”. Discul Dans ma chair este lansat în primăvara anului 1997 și primește la scurt timp discul de platină în Franța, câștigurile din urma comercializării acestuia fiind considerabile. Patricia Kaas lansează două piese de pe acest material discografic, „Quand j'ai peur de tout” și „Je voudrais la connaître”, ambele primind câte un videoclip. Cântecele s-au bucurat de succes în Europa Centrală, iar albumul Dans ma chair ajunge pe locul 2 în clasamentele din Franța. Piesa „Quand j'ai peur de tout” a fost preluată de formația britanică Sugababes în anul 2003, fiind lansată pe disc single sub numele „Too Lost in You”.În 1998 Patricia Kaas pleacă în turneul Rendez-vous, pe parcursul căruia înregistrează un nou album în concert, Rendez-vous, lansat în două formate: CD și DVD. În luna octombrie, Kaas este invitată în emisiunea televizată Sacrées femmes, unde are ocazia de a cânta piesa „La vie en rose” în fața Madonnei, idolul său. O lună mai târziu turneul Rendez-vous se încheie, iar cățelul cântăreței, care a însoțit-o pe parcursul turneelor sale, Lolita, moare.Cu ocazia sărbătorilor de iarnă din același an, tenorii Plácido Domingo și Alejandro Fernández o invită pe Patricia Kaas să participe la concertul „Christmas in Vienna”. Cântăreața acceptă și interpretează câteva colinde tradiționale alături de cei doi, fiind acompaniați de Orchestra Filarmonică din Viena. Ulterior, concertul a fost transmis la televiziunile din Europa și a fost lansat în 1999 pe format CD și DVD, purtând numele Christmas in Vienna VI.În mai 1999, după trei ani în care nu a lansat niciun album de studio nou, Patricia Kaas se întoarce cu un stil nou, cu influențe din muzica pop, versurile pieselor sale fiind mai romantice, mai melancolice. Discul, intitulat Le mot de passe, a fost produs de un grup restrâns de muzicieni, format din Pascal Obispo, Didier Golemanas, Lionel Florence și Zazie. Albumul a fost comercializat în peste 300,000 de exemplare în Franța, obținând discul de platină. În același an sunt lansate pe disc single piesele „Ma Liberté contre la tienne” și „Une Femme comme une autre”, care câștigă poziții slabe în clasamentele de specialitate, devenind primele cântece ale Patriciei de după anul 1991 care nu au intrat în primele treizeci de poziții ale clasamentului francez, rupând un șir de succese care durase șase ani, ultimul eșec de acest fel fiind „Kennedy Rose”.Tot în 1999, presa pariziană specula că Patricia și-ar dori să aibă primul său copil împreună cu Philippe Bergman. Infirmând aceste zvonuri, interpreta pune capăt relației la scurt timp și se mută în Zürich, Elveția, după ce conviețuise cu Bergman timp de șase ani în Paris. Kaas a preferat să păstreze private motivele despărțirii.În iunie 1999, Patricia Kaas participă la unul dintre concertele organizate de Michael Jackson, numite „Michael Jackson & Friends”, care a avut loc în Korea. Printre artiștii implicați în acest concert se numără Mariah Carey, Boyzone și Andrea Bocelli, profiturile îndreptându-se către asociația „Nelson Mandela Children's Fund”, Crucea Roșie și UNESCO. Ulterior, Kaas călătorește în zona conflictuală Kosovo, unde susține un recital pentru forțele armate franceze aflate în regiune, asemeni uneia dintre cântărețele sale favorite, Marlene Dietrich. Tot în 1999, în septembrie, conform sondajului național francez Marianne, Kaas ocupă poziția a treia în clasamentul celor mai reprezentative personalități din „Hexagon”, primele două locuri fiind obținute de manechinele Laetitia Casta și Estelle Hallyday.La finele aceluiași an interpreta pleacă într-un turneu mondial, intitulat Ce sera nous, pentru a promova albumul Le mot de passe. Pe parcursul acestuia, Kaas susține recitaluri alături de Orchestra Hannover Pops, dirijor fiind Georges Phelivanian. Un an mai târziu, în 2000, apare un nou album în concert, Live, disponibil în format CD și DVD.
La începutul noului mileniu, Kaas înregistrează piesa „Casser la voix” în numele organizației Restaurants du Cœur, iar câteva luni mai târziu cântă pentru copii bolnavi din spitalul Spitalul Necker din Paris. Concomitent, interpreta primește un premiu Adenauer-de-Gaulle la Berlin, distincție acordată persoanelor fizice care ajută la întărirea prieteniei franco-germane. Tot în 2000, pe 14 iulie, când Franța sărbătorea Ziua Independenței, Patricia Kaas susține un recital gratuit în Grădinile Luxemburg din Paris. Fiind acompaniată instrumental de Orchestra Filarmonică din Lille, interpreta este aclamată de grupul de primari prezenți.În vara anului 2000 Kaas decide să ia o pauză, dorindu-și să iasă din lumina reflectoarelor pentru o perioadă. Planurile sale sunt anulate în momentul în care regizorul Claude Lelouch, cunoscut pentru producerea filmului Un bărbat și o femeie (lansat în 1966), îi propune acesteia un rol principal în viitoarea sa peliculă de lung metraj. Patricia acceptă să participe la preselecțiile filmului, câștigând ulterior rolul lui Jane, o cântăreață de muzică jazz. Pelicula, intitulată And Now... Ladies and Gentlemen, a avut premiera la Festivalul Internațional de Film de la Cannes în 2002.În ianuarie 2001, Patricia Kaas susține din nou organizația Restaurants du Cœur; purtând o perucă neagră, aceasta cântă în duet cu Elsa piesa „Les brunes ne comptent pas pour des prunes”. De asemenea, Kaas înregistrează piesa „Close your eyes”, care este inclusă pe coloana sonoră a filmului de animație Gloups, je suis un poisson, lansat în aprilie 2001.La sfârșitul anului 2001, Patricia Kaas și-a lansat primul disc de colecție, Rien ne s'arrête (ro. — „Nimic nu se oprește”). Albumul conține optsprezece piese, dintre care 17 deja binecunoscute („Mon mec à moi”, „Mademoiselle chante le blues”, „Les hommes qui passent”, „Il me dit que je suis belle” ș.a.), și una nouă – „Rien ne s'arrête”. Pelicula, intitulată And Now... Ladies and Gentlemen, a avut premiera la Festivalul Internațional de Film de la Cannes în 2002. Discul s-a bucurat de succes în Europa Centrală, fiind comercializat în peste 500,000 de copii.
Deși filmările pentru pelicula And Now... Ladies and Gentlemen sunt în plină desfășurare, interpreta decide să înregistreze un nou album. Dorindu-și un disc complet în limba engleză, Kaas preia și reînregistrează șansonete franceze tradiționale, produsul finit fiind totuși unul modern. Intitulat Piano bar, discul a fost lansat în noiembrie 2002, primind recenzii mixte din partea criticilor. Albumul a obținut discul de platină în Franța și Elveția, fiind comercializat în peste 100,000 de exemplare. La scurt timp, Patricia Kaas a primit premiul Golden Europa, fiind numită „Cântăreața anului”.În septembrie 2002 Kaas pleacă în turneul mondial Piano Bar Live, promovând ultimele două discuri, Rien ne s'arrête și Piano bar. Interpreta a susținut câteva recitaluri și în S.U.A., șase dintre acestea desfășurându-se cu sălile pline. Deși inițial Kaas și-a dorit ca interpretările sale din Los Angeles, San Francisco sau Broadway să fie publicate pe un album în concert, acest lucru nu s-a întâmplat.La finele anului 2003, Patricia Kaas revine cu un noul album de studio, Sexe fort. Fiind înregistrat alături de colaboratorii săi, Jean-Jacques Goldman, Patrick Fiori și Louis Bertignac, discul a primit recenzii pozitive, dar nu s-a bucurat de succesul comercial scontat. Cu toate acestea Sexe fort a obținut clasări notabile în clasamentele de specialitate din regiunile francofone și a primit dublu disc de aur în Franța. La începutul anului 2004 Kaas lansează pe disc single piesa „Où sont les hommes”, care însă nu se bucură de succes. Concomitent, Kaas primește Ordinul Național „Pentru Merit” în Germania, distincție primită de foarte puțini interpreți francezi.În 2004, interpreta pornește cel de-al șaptelea turneu internațional, Sexe fort, pe parcursul căruia a avut peste 175 de concerte, fiind comercializate 500,000 de bilete. În același timp, Patricia înregistrează un nou album în concert, Toute la musique..., care este lansat și pe DVD în anul 2005. Discul conține și două piese noi: „Toute la musique que j'aime” și „Herz eines Kämpfers”, ambele fiind lansate pe disc single în anul 2005.La finele anului 2005 Patricia Kaas decide să ia o pauză, care va dura până la începutul anului 2008. În acest interval interpreta mai susține câteva recitaluri exclusiviste și lansează un album de colecție în anul 2007. Discul, intitulat Ma Liberté contre la tienne, este imprimat în ediție limitată și nu se bucură de succesul celorlalte materiale discografice lansate de Kaas.
Dorindu-și să revină pe piața muzicală, Patricia Kaas înregistrează un duet în limba rusă împreună cu grupul Uma2rman. Intitulat „Не позвонишь”, cântecul a fost lansat pe disc single în februarie 2008. Pe parcursul aceluiași an Kaas colaborează cu producătorul Fred Helbert, alături de care înregistrează piese pentru viitorul său album de studio. Discul, care apare la finele anului 2008 este un tribut adus marilor cântărețe de șansonete din anii 1930, Greta Garbo, Suzy Solidor și Martha Graham. Purtând numele Kabaret (cuvânt provenit din limba germană), discul revitalizează ritmurile jazz consacrate în perioada interbelică. Deși a primit recenzii favorabile din partea criticilor de specialitate, albumul a promovat modest în clasamente.La data de 30 ianuarie 2009, televiziunile din Hexagon anunțau că Patricia Kaas va reprezenta Franța la Concursul Muzical Eurovision 2009. La scurt timp interpreta confirma într-un matinal participarea sa la ESC, iar prima piesă de pe albumul Kabaret lansată pe disc single, intitulată „Et s'il fallait le faire” urma să participe în finala competiției.Pentru a promova cântecul, Kaas a concertat extensiv în Europa, având ca destinații țări precum Rusia, Germania, Belgia, Elveția, Finlanda și Turcia. De asemenea, interpreta a cântat piesa „Et s'il fallait le faire” într-un concurs de talente din Franța, numit Star Academy. În martie albumul Kabaret a fost relansat, conținând interpretări live ale unor șlagăre mai vechi ale lui Kaas, dar și piese contemporane.Fiind sponsor principal al concursului Eurovision, alături de Regatul Unit, Germania și Spania, Franța a fost direct calificată în finala competiției. În ultima etapă a concursului, ce s-a desfășurat pe data de 16 mai 2009 în Moscova, Patricia Kaas s-a clasat pe locul 8 în clasamentul general, cu un total de 107 puncte primite.Pentru a promova albumul Kabaret, Patricia Kaas a pornit cel de-al optulea turneu internațional din cariera sa. Promovând feminismul și senzualitatea, turneul prezintă punerea în scenă a unui cabaret, recitaluri fiind susținute în multe locații din Europa și Asia. Concomitent Kaas lansează un nou album în concert, intitulat Kabaret, disponibil doar în format DVD. În noiembrie 2009 a început comercializarea celui de-al treilea album de compilație al interpretei, numit 19 par Patricia Kaas, care conține nouăsprezece dintre cele mai cunoscute piese ale sale.După încheierea turneului Kabaret din februarie 2010, Patricia a terminat de scris prima sa autobiografie care poartă numele L'Ombre de ma voix și a fost publicată în martie 2011.
În martie 2011, autobiografia lui Kaas “L’Ombre de ma Voix” („Umbra Vocii mele”) a fost publicat de Groupe Flammarion. Acest bestseller a fost vândut în Europa și a fost tradus în peste 6 limbi.
În octombrie 2012 Kaas a lansat un album tribut în memoria renumitei cântărețe Édith Piaf numit Kaas chante Piaf; materialul fiind promovat prin intermediul unui turneu mondial format din concerte în patruzeci și cinci de țări. „Kaas chante Piaf” conținea 21 de piese emblematice ae lui Edith Piaf, aranjate de Abel Korzeniowski.
Pe 20 iunie 2016, ea a lansat piesa Le jour et l'heure, primul single extras de pe albumul Patricia Kaas care a fost lansat pe 11 noiembrie, și de pe care mai fac parte piese precum 'Madame Tout le monde și Adèle.
În copilărie Patricia Kaas interpreta muzica multor cântărețe de renume internațional, însă Sylvie Vartan, Dalida, Claude Francoi și Mireille Mathieu au fost principalele sale surse de inspirație. Discul Kabaret, lansat la finele anului 2008 este un tribut adus marilor cântărețe de șansonete din anii 1930, Greta Garbo, Suzy Solidor și Martha Graham, personaje care au influențat-o pe Kaas în cariera sa recentă.Interpreta este recunoscută pentru vocea sa gravă, caracteristică altistelor. Având un timbru ușor gutural, Kaas a fost adesea comparată cu Marlene Dietrich sau cu Edith Piaf. Recent, tânăra interpretă franceză Karine a fost comparată cu Patricia Kaas, o publicație din Hexagon scriind: „Asemănarea sa, atât fizică cât și vocală, cu magnifica cântăreață cu voce suavă este tulburătoare.„Site-ul allmusic comenta lansarea discului Piano Bar astfel: „[Noul disc al interpretei] este o colecție romantică de cântece seducătoare, care îmbină armonios șansonete tradiționale și ritmuri contemporane. De asemenea, vocea Patriciei nu este niciodată ostentativă, dar devine ademenitoare.” Ulterior, cântăreața a fost complimentată pentru modul în care își conturează glasul pentru a fi în concordanță cu liniile melodice ale pieselor sale. Aceași sursă, allmusic, compara vocea lui Kaas cu „o forță a naturii”. Site-ul face o legătură între Kaas și o mare personalitate a muzicii pop-rock, Pat Benatar.Din punct de vedere al stilurilor muzicale adoptate, discurile Patriciei Kaas variază de la șansonete clasice până la pop-rock contemporan. Vocea „fumurie” îi permite interpretei să cânte în registre grave,
Kaas fiind cunoscută și pentru faptul că folosește coruri și orchestre, dar și alte tehnici muzicale precum recitări.
Mademoiselle chante... (1990 — 1991) a fost primul turneu al interpretei. Recitalurile au durat șaisprezece luni în total, fiind comercializate peste 600.000 de bilete. Pe parcursul turneului, Kaas a cântat pe scena unuia dintre cele mai cunoscute teatre muzicale din Paris, Olimpia, dar și în câteva orașe din S.U.A. precum New York sau Washington, D.C..
Scène de vie (1991 — 1992) a fost al doilea turneu mondial al Patriciei Kaas. Succesul acestuia este confirmat de numărul mare de bilete vândute, peste 750,000. Pe parcursul turneului, Kaas înregistrează primul său album în concert, Carnets de scène, pe care îl dedică fanilor săi.
Je te dis vous (1993 — 1994) a fost al treilea turneu al interpretei. Pe parcursul acestuia Kaas susține peste 150 de recitaluri în diferite regiuni ale Asiei, precum Vietnam, Coreea sau Cambodgia. Concomitent este lansat cel de-al doilea album în concert al interpretei, Tour de charme, înregistrat pe parcursul acestui turneu.
Dans ma chair, cunoscut și sub denumirea Rendez-vous Tour (1997 — 1998) a însemnat reîntoarcerea cântăreței la turnee, după ce luase o pauză de trei ani. Pe parcursul turneului, Kaas a cântat din nou pe scena teatrului Olimpia, interpretare care a fost înregistrată și lansată în format DVD.
Le Mot de passe sau Ce sera nous (1999 — 2000) a fost cel de-al cincilea turneu mondial al interpretei. Pe parcursul acestuia, Kaas susține recitaluri alături de Orchestra Hannover Pops, dirijor fiind Georges Phelivanian. În 2000 apare un nou album în concert, intitulat Live, disponibil în format CD și DVD, discurile fiind imprimate pe parcursul turneului adiacent.
Piano Bar Live (2002 — 2003) a fost cel de-al șaselea turneu al Patriciei Kaas. Promovând albumele Rien ne s'arrête și Piano bar interpreta a susținut câteva recitaluri și în S.U.A., șase dintre acestea desfășurându-se cu sălile pline. Deși inițial Kaas și-a dorit ca interpretările sale din Los Angeles, San Francisco sau Broadway sau fie publicare pe un album în concert, acest lucru nu s-a întâmplat.
Sexe fort (2005 — 2006) a fost cel de-al șaptelea turneu internațional al interpretei. Pe parcursul acestuia Kaas susține peste 175 de concerte, fiind comercializate 500,000 de bilete. În același timp, Patricia înregistrează un nou album în concert, Toute la musique..., care este lansat pe DVD în anul 2005.
Kabaret (2008 — 2009) este al optulea turneu al cântăreței. Promovând feminismul și senzualitatea, turneul reprezintă punerea în scenă a unui cabaret, recitaluri fiind susținute în multe locații din Europa și Asia. Concomitent Kaas lansează un nou album în concert, intitulat Kabaret (2009), disponibil doar în format DVD.
Patricia Kaas a vizitat pentru prima oară România în iunie 1992, când a susținut un recital în cadrul festivalului internațional Cerbul de Aur. Având o ținută lejeră, Kaas a interpretat șlagărele care au consacrat-o, una dintre cele mai aclamate piese fiind „Mon mec à moi”. Printre personalitățile prezente s-au numărat Johnny Logan, Angela Similea și Gabriel Cotabiță.În anul 1998 Kaas revine în România, aducând la București turneul Dans ma chair. Recitalul interpretei nu a fost intens mediatizat de presa română. Ulterior, pe 21 iunie 2004, Patricia Kaas susține un concert în Piața Revoluției din București. Fiind sponsorizat de Orange și Institutul Francez, evenimentul comemorează „Sărbătoarea muzicii”, printre ceilalți participanți numărându-se Ștefan Bănică Jr. și formația Spitalul de Urgență. Referitor la onorariul lui Kaas, presa a speculat că interpreta ar fi cerut o sumă mai mult simbolică, comparativ cu banii încasați în urma unui concert obișnuit.Interpreta a revenit în România în vara anului 2009, când a susținut un concert la București. Recitalul, parte componentă a turneului Kabaret, a avut loc la data de 14 iunie la Sala Palatului. Kaas a interpretat șlagărele care au consacrat-o în fața unui public de peste 4.000 de persoane. În ziua care a succedat concertul, Mediafax scria: „Rafinat, feminin și senzual, spectacolul pe care Kaas l-a prezentat la București, alături de o trupă de instrumentiști și de o dansatoare, a încântat publicul din Capitală, care a fredonat alături de ea refrenele cunoscute, aplaudând cu putere evoluția cântăreței.”Patricia Kaas va reveni în România pe 23 iunie 2013 pentru a susține un concert ce face parte din turneul Kaas chante Piaf.
La data de 15 august 2001, Patricia Kaas a susținut un concert privat la Chișinău, în fața unui public format din mai puțin de o sută de persoane. Organizatorii evenimentului, corporația Brodsky Uscov Loopers Reed & Parteners și clubul „Blak elefant”, au impus un set de reguli rigide: nici o campanie de publicitate, nici o conferință de presă și un auditoriu foarte mic.În anul 2009 Kaas revine în Republica Moldova, aducând la Chișinău turneul Kabaret. Concertul, care a avut loc pe 22 mai la Palatul Național este similar celui susținut anterior la București. Toate biletele puse în vânzare au fost comercializate, iar presa din Chișinău denumea recitalul „evenimentul anului”.
Următoarea listă prezintă cele mai notabile distincții și merite ale Patriciei Kaas.
François Bruneau: Patricia Kaas. La fille de l'est, Edition Semic, Lyon 2000, ISBN 2-914082-06-1
Prezența materialelor discografice lansate de Patricia Kaas în clasamente pe site-ul αCharts
PATRICIA KAAS: Casatoria n-a fost niciodata un vis pentru mine, 1 iulie 2009, Corina Stoica, Revista Tango
Numărul π (adesea scris pi) este o constantă matematică a cărei valoare este raportul dintre circumferința și diametrul oricărui cerc într-un spațiu euclidian; este aceeași valoare ca și raportul dintre aria unui cerc și pătratul razei sale. Simbolul π a fost propus pentru prima oară de matematicianul galez William Jones în 1706. Valoarea constantei este egală aproximativ cu 3,14159 în notația zecimală obișnuită (vezi tabelul din dreapta pentru reprezentarea în alte baze). π este una dintre cele mai importante constante din matematică și fizică: numeroase formule din matematică, inginerie și alte științe implică folosirea lui π.π este un număr irațional, adică valoarea sa nu poate fi exprimată exact sub formă de fracție m/n, cu m și n întregi. De aceea, reprezentarea sa zecimală nu are sfârșit și nu începe nici să se repete. Numărul este și transcendent, ceea ce înseamnă, printre altele, că nu există un șir finit de operații algebrice cu numere întregi (puteri, extrageri de radicali, sume etc.) al căror rezultat să fie egal cu valoarea lui; demonstrarea acestui fapt a fost o realizare relativ recentă în istoria matematicii și un rezultat semnificativ al matematicienilor germani ai secolului al XIX-lea. De-a lungul istoriei matematicii s-au depus eforturi semnificative de a determina π cu mai multă precizie și de a-i înțelege natura; fascinația acestui număr a intrat și în cultura nematematică.
Litera grecească π, scrisă pi în alfabetul latin, a fost adoptată de la cuvântul grecesc „περίμετρος”, perimetros (în română: perimetru), mai întâi de William Jones în 1707; notația a fost popularizată apoi de Leonhard Euler în 1737.
Numele literei grecești π este pi, scriere utilizată în unele situații în care nu este disponibil simbolul grecesc, sau în care utilizarea sa ar fi problematică. π corespunde literei române (latine) p. Nu se notează cu literă mare (Π) nici măcar la început de propoziție.
Constanta se numește „π” deoarece este prima literă a cuvintelor grecești περιφέρεια (perifereia = periferie) și περίμετρος (perimetros = perimetru), probabil cu referire la utilizarea sa în formula de calcul a circumferinței (sau a perimetrului) unui cerc. π este caracterul Unicode U+03C0 („Litera grecească mică pi”).
În geometria plană euclidiană, π este definit ca raportul dintre circumferința unui cerc și diametrul său:
  Raportul C/d este constant, indiferent de dimensiunile unui cerc. De exemplu, dacă un cerc are de două ori diametrul d al unui alt cerc, el va avea de două ori circumferința C, păstrând raportul C/d.
Altfel, π poate fi definit și ca raportul dintre aria (A) unui cerc și aria unui pătrat cu latura egală cu raza cercului:
  Aceste definiții depind de rezultatele geometriei euclidiene, cum ar fi faptul că toate cercurile sunt asemenea. Aceasta poate fi considerată o problemă atunci când π apare în domenii matematice care altfel nu implică geometria. Din acest motiv, matematicienii preferă adesea să definească π fără referire la geometrie, alegând în schimb ca definiție una dintre proprietățile sale analitice. O alegere frecventă este definirea lui π ca fiind dublul celui mai mic număr pozitiv x pentru care cos(x) = 0. Formulele de mai jos ilustrează alte definiții echivalente.
π este un număr irațional, sau altfel spus, el nu poate fi scris ca raport (rație) de două numere întregi. Ipoteza iraționalității lui π este menționată încă de Muhammad ibn Mūsā al-Khwārizmī în secolul al IX-lea. Maimonides menționează în secolul al XII-lea că este sigur de iraționalitatea lui π  . Însă demonstrația completă a fost realizată abia în 1768 de către Johann Heinrich Lambert. În secolul al XX-lea s-au construit demonstrații ce nu necesită decât cunoștințe de calcul integral. Una dintre acestea i se datorează lui Ivan Niven. O demonstrație oarecum similară este cea a lui Mary Cartwright.π este în același timp și număr transcendent, sau cu alte cuvinte, nu există niciun polinom cu coeficienți raționali care să-l aibă pe π ca rădăcină. Acest fapt a fost demonstrat la 26 noiembrie 1882 de către Ferdinand von Lindemann la un seminar matematic al Universității din Freiburg. O consecință importantă a transcendenței lui π este faptul că nu este construibil geometric. Întrucât coordonatele tuturor punctelor ce pot fi construite cu rigla și compasul sunt numere construibile, nu se poate construi cu rigla și compasul un pătrat cu arie egală cu cea a unui cerc dat. Aceasta are o importantă semnificație istorică, deoarece această problemă, numită "cuadratura cercului", este una dintre problemele elementare de geometrie cele mai ușor de înțeles datând din antichitate. În vremurile moderne numeroși amatori au încercat să rezolve problema, dar chiar dacă tentativele lor au fost uneori ingenioase, ele sunt întotdeauna sortite eșecului.
Reprezentarea zecimală a lui π trunchiat la 50 de zecimale este:3,14159 26535 89793 23846 26433 83279 50288 41971 69399 37510
Vedeți legăturile externe pentru variante cu mai multe zecimale.Deși reprezentarea zecimală a lui π a fost calculată cu mai mult de 1012 cifre, unele aplicații elementare, cum ar fi calculul circumferinței unui cerc, vor necesita mai puțin de 12 zecimale exacte. De exemplu, o valoare trunchiată la 11 zecimale este suficient de precisă pentru a calcula circumferința unui cerc de dimensiunile pământului cu precizie de un milimetru, iar una cu 39 de zecimale exacte este suficientă pentru a calcula circumferința oricărui cerc care încape în universul observabil cu o precizie comparabilă cu dimensiunea unui atom de hidrogen.Întrucât π este număr irațional, el are un număr infinit de zecimale care nu conțin secvențe ce se repetă. Acest șir infinit de cifre a fascinat numeroși matematicieni și s-au depus eforturi semnificative în ultimele secole pentru a calcula mai multe cifre zecimale și de a investiga proprietățile acestui număr. În ciuda muncii analitice și a calculelor realizate pe supercalculatoare care au calculat 10 mii de miliarde de cifre ale lui π, nu a apărut niciun șablon identificabil în cifrele găsite. Cifrele lui π sunt disponibile pe multe pagini web, și există software pentru calcularea lui π cu miliarde de cifre precizie pentru orice calculator personal.
π poate fi estimat empiric prin desenarea unui cerc mare, urmată de măsurarea diametrului și circumferinței sale și împărțirea circumferinței la diametru. O altă abordare geometrică, atribuită lui Arhimede, este calculul perimetrului, Pn , unui poligon regulat cu n laturi circumscris unui cerc de diametru d. Atunci
  Adică cu cât mai multe laturi are un poligon, cu atât mai apropiată este aproximarea lui π. Arhimede a determinat acuratețea acestei abordări comparând perimetrul poligonului circumscris cu diametrul unui poligon regulat cu același număr de laturi înscris în cerc. Folosind un poligon cu 96 de laturi, el a calculat că: 3+10⁄71 < π < 3+1⁄7.π poate fi calculat și folosind metode pur matematice. Majoritatea formulelor utilizate pentru calculul valorii lui π au proprietăți matematice dorite, dar sunt dificil de înțeles fără cunoștințe de trigonometrie și analiză matematică. Unele, însă, sunt foarte simple cum este de exemplu această formă a seriei Gregory-Leibniz:
    {\displaystyle \pi =4\sum _{k=0}^{\infty }{\frac {(-1)^{k}}{2k+1}}={\frac {4}{1}}-{\frac {4}{3}}+{\frac {4}{5}}-{\frac {4}{7}}+{\frac {4}{9}}-{\frac {4}{11}}\cdots .\!}
  Deși această serie este ușor de scris și calculat, nu este evident de ce rezultatul ei este π. În plus, această serie converge atât de încet încât trebuie calculați aproape 300 de termeni pentru a obține o aproximare a lui π cu 2 zecimale exacte. Calculând această serie într-o manieră mai inteligentă, luând mediile sumelor parțiale, ea poate fi făcută să conveargă mult mai rapid. Fie
    {\displaystyle \pi _{0,1}={\frac {4}{1}},\ \pi _{0,2}={\frac {4}{1}}-{\frac {4}{3}},\ \pi _{0,3}={\frac {4}{1}}-{\frac {4}{3}}+{\frac {4}{5}},\ \pi _{0,4}={\frac {4}{1}}-{\frac {4}{3}}+{\frac {4}{5}}-{\frac {4}{7}},\cdots \!}
    {\displaystyle \pi _{i,j}={\frac {\pi _{i-1,j}+\pi _{i-1,j+1}}{2}}{\text{ pentru fiecare }}i,j\geq 1}
   într-un timp de calcul echivalent cu calculul a 150 de termeni ai seriei originale cu metoda forței brute și 
  , aproximare cu 9 zecimale exacte. Acest calcul este un exemplu de transformare van Wijngaarden.
Cea mai veche utilizare atestată a unei bune aproximări a lungimii unei circumferințe în raport cu raza este 3+1/7, valoare folosită la proiectele piramidelor din Vechiul Regat al Egiptului. Marea Piramidă din Giza, construită în 2550-2500 î.e.n., a fost construită cu un perimetru de 1.760 cubiți și o înălțime de 280 cubiți; raportul 1.760/280 ≈ 2π. Egiptologi ca profesorii Flinders Petrie  și I.E.S Edwards au arătat că aceste proporții circulare au fost alese deliberat de către scribii și arhitecții Vechiului Regat, din motive simbolice.
Aceleași proporții apotropaice fuseseră utilizate și la Piramida de la Meidum din anul 2600 î.e.n. Aceste aplicații au fost relevate arheologic, întrucât nu există dovezi scrise din perioada respectivă.
Istoria veche a lui π în documente scrise urmează dezvoltarea matematicii în ansamblul ei. Unii autori împart progresul în trei perioade: perioada veche, în care π a fost studiat geometric, epoca clasică de după dezvoltarea analizei matematice în Europa în preajma secolului al XVII-lea, și era calculatoarelor numerice.
Faptul că raportul dintre circumferința și diametrul unui cerc este același pentru toate cercurile indiferent de mărime, și că este cu puțin mai mare ca 3, a fost cunoscut în antichitate geometrilor Egiptului, Babilonului, Indiei și Greciei. Primele documente ce dovedesc aproximări ale acestui număr datează din preajma anului 1900 î.e.n.; acestea sunt 25/8 (Babilon) și 256/81 (Egipt), ambele aproximări de 1% ale valorii reale. Textul indian Shatapatha Brahmana dă pentru π valoarea 339/108 ≈ 3,139. Biblia evreiască pare să sugereze, în Cartea Regilor, că π = 3, aproximare semnificativ mai slabă decât alte estimări disponibile la momentul scrierii ei (600 î.e.n.). Interpretarea pasajului este în discuție, unii considerând că raportul 3:1 este cel între circumferința interioară și diametrul exterior al unui bazin cu pereți subțiri, raport ce ar putea fi destul de precis, în funcție de grosimea pereților.
Arhimede (287–212 î.e.n.) a fost primul care a încercat să calculeze valoarea lui π cu rigurozitate. El și-a dat seama că această mărime poate fi limitată superior și inferior înscriind cercurile în poligoane regulate și calculând perimetrul poligoanelor exterioare și respectiv interioare:Folosind echivalentul unui poligon cu 96 de laturi, el a demonstrat că 3 + 10/71 < π < 3 + 1/7. Media acestor valori este aproximativ 3,14185.
În secolele ce au urmat s-au făcut și alte dezvoltări în India și China. În preajma anului 265 e.n., matematicianul Liu Hui din Regatul Wei a găsit un algoritm iterativ simplu și riguros pentru calculul lui π la orice grad de precizie. El însuși a efectuat calculul până la un poligon cu 3072 laturi și a obținut o valoare aproximativă pentru π de 3,1416, după cum urmează:
    {\displaystyle \pi \approx A_{3072}=3\cdot 2^{8}\cdot {\sqrt {2-{\sqrt {2+{\sqrt {2+{\sqrt {2+{\sqrt {2+{\sqrt {2+{\sqrt {2+{\sqrt {2+{\sqrt {2+1}}}}}}}}}}}}}}}}}}\approx 3,14159}
  Ulterior, Liu Hui a inventat o metodă rapidă de calcul și a obținut valoarea aproximativă 3,1416 cu un poligon de doar 96 de laturi, profitând de faptul că diferența de arie a poligoanelor succesive formează o progresie geometrică de factor 4.
În secolul al V-lea e.n. matematicianul indian Aryabhta a aproximat numărul pi ca 3,1416; el a fost primul care a și afirmat că este o aproximație și că valoarea originală este un număr irațional.
Pe la 480, matematicianul chinez Zu Chongzhi a demonstrat că π ≈ 355/113, și a arătat că 3,1415926 < π < 3,1415927 cu ajutorul algoritmului lui Liu Hui aplicat pe un poligon cu 12288 laturi. Această valoare a fost cea mai precisă aproximare a lui π disponibilă în următorii 900 de ani.
Până la începutul mileniului II, π a fost cunoscut cu o precizie de mai puțin de 10 zecimale exacte. Următoarea descoperire majoră în studierea lui π a venit cu dezvoltarea seriilor infinite și, ulterior, cu descoperirea analizei matematice, care în principiu permite calculul lui π cu orice precizie dorită prin adăugarea oricât de multor termeni. Pe la 1400, Madhava din Sangamagrama a găsit prima astfel de serie:
    {\displaystyle {\pi }=4\sum _{k=0}^{\infty }{\frac {(-1)^{k}}{2k+1}}={\frac {4}{1}}-{\frac {4}{3}}+{\frac {4}{5}}-{\frac {4}{7}}+\cdots \!}
  Aceasta este cunoscută astăzi sub numele de seria Madhava–Leibniz sau seria Gregory-Leibniz deoarece a fost redescoperită de James Gregory și Gottfried Leibniz în secolul al XVII-lea. Din păcate, viteza de convergență este prea mică pentru a fi practic calculul mai multor cifre zecimale; trebuie adunați aproximativ 4000 de termeni pentru a îmbunătăți estimarea lui Arhimede. Transformând, însă, seria în
    {\displaystyle \pi ={\sqrt {12}}\sum _{k=0}^{\infty }{\frac {(-3)^{-k}}{2k+1}}={\sqrt {12}}\sum _{k=0}^{\infty }{\frac {(-{\frac {1}{3}})^{k}}{2k+1}}={\sqrt {12}}\left(1-{1 \over 3\cdot 3}+{1 \over 5\cdot 3^{2}}-{1 \over 7\cdot 3^{3}}+\cdots \right)}
  Madhava a reușit să calculeze π ca fiind 3,14159265359, cu 11 zecimale exacte. Acest record a fost depășit în 1424 de matematicianul persan Jamshīd al-Kāshī, care a calculat 16 zecimale ale lui π.
Prima contribuție europeană majoră de după Arhimede a fost cea a matematicianului german Ludolph van Ceulen (1540–1610), care a folosit o metodă geometrică de calcul a 35 de zecimale ale lui π. El a fost atât de mândru de calculul său, căruia i-a dedicat o mare parte din viața sa, încât a cerut ca cifrele să-i fie gravate pe piatra de mormânt.În aceeași perioadă, în Europa au început să apară metodele analizei matematice și pentru determinarea seriilor și produselor infinite pentru cantități geometrice. Prima astfel de reprezentare a fost formula lui Viète,
    {\displaystyle {\frac {2}{\pi }}={\frac {\sqrt {2}}{2}}\cdot {\frac {\sqrt {2+{\sqrt {2}}}}{2}}\cdot {\frac {\sqrt {2+{\sqrt {2+{\sqrt {2}}}}}}{2}}\cdot \cdots \!}
  descoperită de François Viète în 1593. Un alt rezultat celebru este produsul lui Wallis,
    {\displaystyle {\frac {\pi }{2}}=\prod _{k=1}^{\infty }{\frac {(2k)^{2}}{(2k)^{2}-1}}={\frac {2}{1}}\cdot {\frac {2}{3}}\cdot {\frac {4}{3}}\cdot {\frac {4}{5}}\cdot {\frac {6}{5}}\cdot {\frac {6}{7}}\cdot {\frac {8}{7}}\cdot {\frac {8}{9}}\cdots \ ={\frac {4}{3}}\cdot {\frac {16}{15}}\cdot {\frac {36}{35}}\cdot {\frac {64}{63}}\cdots \!}
  descoperit de John Wallis în 1655. Isaac Newton a calculat și el o serie pentru π și a calculat 15 cifre, deși ulterior a mărturisit: „Mi-e rușine să vă spun la câte cifre am ajuns cu calculele, neavând altceva de făcut atunci.”În 1706 John Machin a fost primul care a calculat 100 de zecimale ale lui π, folosind formula
    {\displaystyle {\frac {\pi }{4}}=4\,\arctan {\frac {1}{5}}-\arctan {\frac {1}{239}}\!}
    {\displaystyle \arctan \,x=\sum _{k=0}^{\infty }{\frac {(-1)^{k}x^{2k+1}}{2k+1}}=x-{\frac {x^{3}}{3}}+{\frac {x^{5}}{5}}-{\frac {x^{7}}{7}}+\cdots \!}
  Formulele de acest tip, denumite azi formule de tip Machin, au fost utilizate pentru a stabili câteva recorduri succesive și au rămas cea mai celebră metodă de calcul al lui π inclusiv în era calculatoarelor. Un record remarcabil a fost cel stabilit de geniul calculului Johann Dase, care în 1844 a folosit o formulă de tip Machin pentru a calcula 200 de zecimale ale lui π mintal la îndemnul lui Gauss. Cea mai bună valoare la sfârșitul secolului al XIX-lea i s-a datorat lui William Shanks, care a petrecut 15 ani calculând π cu 707 zecimale exacte, deși, din cauza unei greșeli, doar primele 527 erau corecte. (Pentru a evita astfel de greșeli, calculele moderne de orice fel se efectuează adesea de două ori, cu două formule diferite. Dacă rezultatele sunt identice, atunci este probabil că sunt și corecte.)
Progresele teoretice din secolul al XVIII-lea au relevat noi informații despre natura lui π, informații ce nu ar fi apărut doar din calculele numerice. Johann Heinrich Lambert a demonstrat iraționalitea lui π în 1761, iar Adrien-Marie Legendre a demonstrat și el în 1794 că π2 este irațional. Când Leonhard Euler în 1735 a demonstrat celebra problemă Basel – găsirea valorii exacte a lui
    {\displaystyle \sum _{k=1}^{\infty }{\frac {1}{k^{2}}}={\frac {1}{1^{2}}}+{\frac {1}{2^{2}}}+{\frac {1}{3^{2}}}+{\frac {1}{4^{2}}}+\cdots \!}
  care este π2/6, el a demonstrat o profundă conexiune între π și numerele prime. Atât Legendre cât și Euler au speculat că π ar putea fi transcendent, ceea ce s-a demonstrat în 1882 de către Ferdinand von Lindemann.
S-a spus despre cartea lui William Jones O nouă introducere în matematică din 1706 că este prima în care s-a folosit litera grecească π pentru această constantă, dar notația a devenit deosebit de populară după ce a adoptat-o Leonhard Euler în 1737. El a scris:
Există numeroase alte feluri de a găsi lungimile sau ariile unor anumite linii curbe sau drepte, care ar putea facilita practica foarte mult; ca de exemplu, la cerc, diametrul este față de circumferință ca 1 față de (16/5 − 4/239) − 1/3(16/53 − 4/2393) + ... = 3.14159... = π
Apariția calculatoarelor numerice în secolul al XX-lea au dus la o creștere a recordurilor de calcul al lui π. John von Neumann et al. au folosit ENIAC pentru a calcula 2037 de cifre ale lui π în 1949, un calcul care a durat 70 de ore. Alte mii de zecimale s-au obținut în următoarele decenii și milionul de cifre a fost depășit în 1973. Progresele nu s-au datorat doar hardware-ului mai rapid, ci și apariției unor noi algoritmi. Una dintre cele mai semnificative realizări a fost descoperirea transformatei Fourier rapide (FFT) în anii 1960, algoritm ce permite calculatoarelor să efectueze rapid operațiuni aritmetice pe numere extrem de mari.
La începutul secolului al XX-lea, matematicianul indian Srinivasa Ramanujan a descoperit multe noi formule pentru π, unele remarcabile pentru eleganța și profunzimea lor matematică. Una dintre formulele sale este seria
    {\displaystyle {\frac {1}{\pi }}={\frac {2{\sqrt {2}}}{9801}}\sum _{k=0}^{\infty }{\frac {(4k)!(1103+26390k)}{(k!)^{4}396^{4k}}}\!}
    {\displaystyle {\frac {426880{\sqrt {10005}}}{\pi }}=\sum _{k=0}^{\infty }{\frac {(6k)!(13591409+545140134k)}{(3k)!(k!)^{3}(-640320)^{3k}}}\!}
  care dau 14 cifre zecimale cu fiecare termen. Frații Ciudnovski au folosit această formulă pentru a stabili câteva recorduri de calcul al lui π spre sfârșitul anilor 1980, inclusiv primul calcul cu peste un miliard (mai precis, 1.011.196.691) de cifre zecimale în 1989. Ea rămâne formula preferată pentru software-ul de calcul al lui π ce rulează pe calculatoarele personale, diferită de cele folosite de supercalculatoarele care au stabilit recorduri moderne.
În timp ce seriile de regulă măresc acuratețea cu o cantitate fixă pentru fiecare termen adunat, există algoritmi iterativi care multiplică numărul de zecimale exacte la fiecare pas, având dezavantajul că fiecare pas implică, de obicei, calcule costisitoare. O mare realizare în acest sens a venit în 1975, când Richard Brent și Eugene Salamin au descoperit independent algoritmul Brent–Salamin, algoritm pur aritmetic care dublează numărul de zecimale exacte la fiecare pas. Algoritmul constă în inițializarea
    {\displaystyle a_{0}=1\quad \quad \quad b_{0}={\frac {1}{\sqrt {2}}}\quad \quad \quad t_{0}={\frac {1}{4}}\quad \quad \quad p_{0}=1\!}
    {\displaystyle a_{n+1}={\frac {a_{n}+b_{n}}{2}}\quad \quad \quad b_{n+1}={\sqrt {a_{n}b_{n}}}\!}
    {\displaystyle t_{n+1}=t_{n}-p_{n}(a_{n}-a_{n+1})^{2}\quad \quad \quad p_{n+1}=2p_{n}\!}
  efectuate până când an și bn sunt suficient de apropiate. Atunci, estimarea lui π este dată de
  Folosind această schemă, 25 de iterații ajung pentru a atinge 45 de milioane de zecimale exacte. Un algoritm similar face acuratețea de 4 ori mai mare la fiecare pas și a fost descoperit de Jonathan și Peter Borwein. Metodele au fost utilizate de Yasumasa Kanada și echipa sa pentru a stabili majoritatea recordurilor de calcul al lui π din 1980, până la calculul cu 206.158.430.000 de zecimale exacte în 1999. Recordul actual este de 2.576.980.370.000 de zecimale și a fost stabilit de Daisuke Takahashi pe sistemul T2K-Tsukuba, un supercalculator de la Universitatea Tsukuba, de la nord-est de Tokyo.O importantă descoperire recentă este formula Bailey–Borwein–Plouffe (formula BBP), descoperită de Simon Plouffe și care își trage numele de la autorii lucrării în care a fost publicată, David H. Bailey, Peter Borwein și Simon Plouffe. Formula,
    {\displaystyle \pi =\sum _{k=0}^{\infty }{\frac {1}{16^{k}}}\left({\frac {4}{8k+1}}-{\frac {2}{8k+4}}-{\frac {1}{8k+5}}-{\frac {1}{8k+6}}\right),}
  permite extragerea oricărei cifre hexazecimale sau binare a lui π fără a le calcula pe cele dinaintea ei. Între 1998 și 2000, proiectul de calcul distribuit PiHex a utilizat o variantă a formulei BBP dezvoltată de Fabrice Bellard pentru a calcula bitul numărul 1.000.000.000.000.000 al lui π, care a fost 0.Dacă s-ar găsi o formulă de forma
    {\displaystyle \pi =\sum _{k=0}^{\infty }{\frac {1}{b^{ck}}}{\frac {p(k)}{q(k)}},}
  cu b și c numere întregi pozitive și cu p și q polinoame de grad fix cu coeficienți întregi (cum este cazul cu formula BPP de mai sus), ea ar deveni unul dintre cele mai eficiente mijloace de calcul a oricărei cifre a lui π din orice poziție în baza bc fără a calcula toate cifrele anterioare în acea bază, într-un timp care depinde doar de dimensiunea numărului întreg k și de gradul fix al polinoamelor. Plouffe a descris astfel de formule ca fiind cele de interes pentru calculul numerelor de clasa SC*, cu complexitate spațială logaritmic-polinomială și cu complexitate temporală aproape liniară, depinzând doar de ordinul de mărime al numărului k, necesitând resurse de calcul modeste. Formula anterioară (găsită de Plouffe pentru π cu b=2 și c=4, dar găsită nu doar pentru π, ci și pentru log(9/10) și pentru câteva alte constante iraționale), sugerează că π este un număr SC*.
Șirul de numitori parțiali ai fracției continue simple a lui π nu prezintă niciun șablon evident:
    {\displaystyle \pi =[3;7,15,1,292,1,1,1,2,1,3,1,14,2,1,1,2,2,2,2,1,84,\cdots ]}
                                                                              1
                                                                              1
                                                                              +
                                                                                
                                                                                  
                                                                                    
                                                                                      
                                                                                    
                                                                                    
                                                                                      
                                                                                        1
                                                                                      
                                                                                    
                                                                                  
                                                                                  
                                                                                    
                                                                                      
                                                                                    
                                                                                    
                                                                                      
                                                                                        2
                                                                                        +
                                                                                        
                                                                                          
                                                                                            
                                                                                              
                                                                                                
                                                                                              
                                                                                              
                                                                                                
                                                                                                  1
                                                                                                
                                                                                              
                                                                                            
                                                                                            
                                                                                              
                                                                                                
                                                                                              
                                                                                              
                                                                                                
                                                                                                  1
                                                                                                  +
                                                                                                  
                                                                                                    
                                                                                                      
                                                                                                        
                                                                                                          
                                                                                                        
                                                                                                        
                                                                                                          
                                                                                                            1
                                                                                                          
                                                                                                        
                                                                                                      
                                                                                                      
                                                                                                        
                                                                                                          
                                                                                                        
                                                                                                        
                                                                                                          
                                                                                                            3
                                                                                                            +
                                                                                                            
                                                                                                              
                                                                                                                
                                                                                                                  
                                                                                                                    
                                                                                                                  
                                                                                                                  
                                                                                                                    
                                                                                                                      1
                                                                                                                    
                                                                                                                  
                                                                                                                
                                                                                                                
                                                                                                                  
                                                                                                                    
                                                                                                                  
                                                                                                                  
                                                                                                                    
                                                                                                                      1
                                                                                                                      +
                                                                                                                      
                                                                                                                        
                                                                                                                          
                                                                                                                            
                                                                                                                              
                                                                                                                            
                                                                                                                            
                                                                                                                              
                                                                                                                                1
                                                                                                                              
                                                                                                                            
                                                                                                                          
                                                                                                                          
                                                                                                                            
                                                                                                                              
                                                                                                                            
                                                                                                                            
                                                                                                                              
                                                                                                                                14
                                                                                                                                +
                                                                                                                                
                                                                                                                                  
                                                                                                                                    
                                                                                                                                      
                                                                                                                                        
                                                                                                                                      
                                                                                                                                      
                                                                                                                                        
                                                                                                                                          1
                                                                                                                                        
                                                                                                                                      
                                                                                                                                    
                                                                                                                                    
                                                                                                                                      
                                                                                                                                        
                                                                                                                                      
                                                                                                                                      
                                                                                                                                        
                                                                                                                                          2
                                                                                                                                          +
                                                                                                                                          
                                                                                                                                            
                                                                                                                                              
                                                                                                                                                
                                                                                                                                                  
                                                                                                                                                
                                                                                                                                                
                                                                                                                                                  
                                                                                                                                                    1
                                                                                                                                                  
                                                                                                                                                
                                                                                                                                              
                                                                                                                                              
                                                                                                                                                
                                                                                                                                                  
                                                                                                                                                
                                                                                                                                                
                                                                                                                                                  
                                                                                                                                                    1
                                                                                                                                                    +
                                                                                                                                                    
                                                                                                                                                      
                                                                                                                                                        
                                                                                                                                                          
                                                                                                                                                            
                                                                                                                                                          
                                                                                                                                                          
                                                                                                                                                            
                                                                                                                                                              1
                                                                                                                                                            
                                                                                                                                                          
                                                                                                                                                        
                                                                                                                                                        
                                                                                                                                                          
                                                                                                                                                            
                                                                                                                                                          
                                                                                                                                                          
                                                                                                                                                            
                                                                                                                                                              1
                                                                                                                                                              +
                                                                                                                                                              ⋱
                                                                                                                                                            
                                                                                                                                                          
                                                                                                                                                        
                                                                                                                                                      
                                                                                                                                                    
                                                                                                                                                  
                                                                                                                                                
                                                                                                                                              
                                                                                                                                            
                                                                                                                                          
                                                                                                                                        
                                                                                                                                      
                                                                                                                                    
                                                                                                                                  
                                                                                                                                
                                                                                                                              
                                                                                                                            
                                                                                                                          
                                                                                                                        
                                                                                                                      
                                                                                                                    
                                                                                                                  
                                                                                                                
                                                                                                              
                                                                                                            
                                                                                                          
                                                                                                        
                                                                                                      
                                                                                                    
                                                                                                  
                                                                                                
                                                                                              
                                                                                            
                                                                                          
                                                                                        
                                                                                      
                                                                                    
                                                                                  
                                                                                
    {\displaystyle {\pi =3+{}}{\cfrac {1}{7+{\cfrac {1}{15+{\cfrac {1}{1+{\cfrac {1}{292+{\cfrac {1}{1+{\cfrac {1}{1+{\cfrac {1}{1+{\cfrac {1}{2+{\cfrac {1}{1+{\cfrac {1}{3+{\cfrac {1}{1+{\cfrac {1}{14+{\cfrac {1}{2+{\cfrac {1}{1+{\cfrac {1}{1+\ddots }}}}}}}}}}}}}}}}}}}}}}}}}}}}}}}
  Există, însă, fracții continue generalizate pentru π cu o structură perfect regulată, cum ar fi:
    {\displaystyle \pi ={\cfrac {4}{1+{\cfrac {1^{2}}{2+{\cfrac {3^{2}}{2+{\cfrac {5^{2}}{2+{\cfrac {7^{2}}{2+{\cfrac {9^{2}}{2+\ddots }}}}}}}}}}}}=3+{\cfrac {1^{2}}{6+{\cfrac {3^{2}}{6+{\cfrac {5^{2}}{6+{\cfrac {7^{2}}{6+{\cfrac {9^{2}}{6+\ddots }}}}}}}}}}={\cfrac {4}{1+{\cfrac {1^{2}}{3+{\cfrac {2^{2}}{5+{\cfrac {3^{2}}{7+{\cfrac {4^{2}}{9+\ddots }}}}}}}}}}}
Chiar cu mult timp înainte ca valoarea lui π să fie evaluată de calculatoarele electronice, memorarea unui număr record de cifre a devenit o obsesie a unor oameni.
În 2006, Akira Haraguchi, un inginer japonez pensionar, s-a lăudat cu reținerea a 100.000 de zecimale exacte. Aceasta nu a fost însă verificată de Guinness World Records. Recordul înregistrat de Guinness la memorarea cifrelor lui π este de 67.890 de cifre, deținut de Lu Chao, un student de 24 de ani din China. I-au luat 24 de ore și 4 minute să recite fără greșeală până la a 67.890-a cifră zecimală a lui π.Există mai multe moduri de memorare a lui π, printre care și utilizarea de „pieme”, poezii care reprezintă numărul π astfel încât lungimea fiecărui cuvânt (în litere) reprezintă o cifră. Un astfel de exemplu de piemă, compus de Sir James Jeans: How I need (sau: want) a drink, alcoholic in nature (sau: of course), after the heavy lectures (sau: chapters) involving quantum mechanics. Primul cuvânt are 3 litere, al doilea are una, al treilea are 4, al patrulea 1, al cincilea 5, și așa mai departe. Echivalent, în limba română există fraza: „Așa e bine a scrie renumitul și utilul număr”. O altă variantă, mai exactă (o zecimală în plus) este: „Dar e bine a căuta lucrurile de foarte multe ori”, iar o altă variantă, tot în limba română, este: „Dar, e bine a vedea lucrurile de foarte multe ori” (3,141592653). Cadaeic Cadenza conține în acest fel primele 3834 de cifre ale lui π. Piemele fac parte din întregul domeniu de studiu al mnemotehnicilor pentru reținerea cifrelor lui π.
Din cauza naturii transcendente a lui π, nu există expresii cu formă închisă pentru acest număr în termeni de numere și funcții algebrice. Printre formulele de calcul al lui π cu ajutorul aritmeticii elementare se numără seriile care dau un șir infinit de aproximări ale lui π. Cu cât se includ mai mulți termeni într-un calcul, cu atât mai aproape de π va fi rezultatul.
De aceea, calculele numerice trebuie să folosească aproximări ale lui π. Pentru multe scopuri, 3,14 sau 22/7 este o aproximare suficientă, deși inginerii folosesc adesea 3,1416 (4 zecimale exacte) sau 3,14159 (5 zecimale exacte) pentru mai multă precizie. Aproximările 22/7 și 355/113, cu 2, respectiv 6 zecimale exacte, se obțin din dezvoltarea în fracții continue simple a lui π. Aproximarea 355⁄113 (3.1415929…) este cea mai bună aproximare ce poate fi exprimată cu un numărător și un numitor de 3 sau 4 cifre; următoarea aproximare acceptabilă este 103993/33102 (3.14159265301...) și necesită numere mult mai mari, din cauza structurii dezvoltării în fracție continuă.Prima aproximare numerică a lui π este aproape sigur valoarea 3. În cazuri în care nu se cere precizie mare, ar putea fi chiar acceptabilă. Faptul că 3 este o rotunjire prin lipsă rezultă din faptul că este raportul dintre perimetrul unui hexagon regulat înscris și diametrul cercului circumscris lui.
Cea mai presantă întrebare deschisă despre π este dacă este număr normal—adică dacă orice bloc de cifre ce apare în π la fel de des ca în cazul unui număr generat „aleator”, și dacă aceasta este adevărată în orice bază întreagă de numerație, nu doar în baza 10. Actualmente nu se știe foarte mult; nu se cunoaște nici care dintre cifrele 0,…,9 apar infinit de des în expresia zecimală a lui π.Bailey și Crandall au demonstrat în 2000 că din existența formulei Bailey-Borwein-Plouffe menționată mai sus și a altora similare rezultă că normalitatea în baza 2 a lui π și a altor constante se poate reduce la o conjectură plauzibilă din teoria haosului.Nu se cunoaște nici dacă π și e sunt independente algebric, deși Iuri Nesterenko a demonstrat independența algebrică a numerelor {π, eπ, Γ(1/4)} în 1996.
π este omniprezent în matematică, apărând chiar și în locuri fără o legătură evidentă cu cercurile din geometria euclidiană.
Pentru orice cerc de rază r și diametru d = 2r, circumferința este πd și aria este πr2. Mai mult, π apare în formulele pentru arie și volum al multor forme geometrice bazate pe cerc, cum ar fi elipsa, sfera, conul și torul. Astfel, π apare în integralele definite care descriu circumferința, aria sau volumul unor forme generate de cercuri. În acest caz simplu, jumătate din aria discului unitate este dată de:
  dă jumătate din circumferința cercului unitate. Forme mai complicate pot fi integrate ca corpuri de rotație.De la definiția pe cercul unitate a funcțiilor trigonometrice rezultă și că sinusul și cosinusul au perioada 2π. Astfel, pentru orice x real și orice număr întreg n, sin(x) = sin(x + 2πn) și cos(x) = cos(x + 2πn). Deoarece sin(0) = 0, sin(2πn) = 0 oricare ar fi un număr întreg n. De asemenea, măsura unui unghi de 180° este egală cu π radiani. Cu alte cuvinte, 1° = (π/180) radiani.
În matematica modernă, π este adesea definit cu ajutorul funcțiilor trigonometrice, de exemplu ca cel mai mic număr pozitiv x pentru care cos x = 0, pentru a evita dependența nenecesară de subtilitățile geometriei euclidiene și ale integrării. Echivalent, π poate fi definit cu ajutorul funcțiilor trigonometrice inverse, de exemplu care π = 2 arccos(0) sau π = 4 arctan(1). 
Expanding inverse trigonometric functions as power series is the easiest way to derive infinite series for π.
  Apariția frecventă a lui π în analiza complexă poate fi legată de comportamentul funcției exponențiale de variabilă complexă, descrisă de formula lui Euler
  unde i este unitatea imaginară ce satisface relația i2 = −1 și e ≈ 2.71828 este numărul lui Euler. Din această formulă rezultă că puterile imaginare ale lui e descriu rotații pe cercul unitate în planul complex; aceste rotații au o perioadă de 360° = 2π. În particular, rotația cu 180° φ = π are ca rezultat remarcabila identitate a lui Euler
  O consecință este că funcția gamma a semiîntregilor este un multiplu rațional de √π.
Deși nu este o constantă fizică, π apare frecvent în ecuații ce descriu principii fundamentale ale Universului, datorită relației sale cu natura cercului și, prin aceasta, de sistemul de coordonate polare. Utilizarea unor construcții cum ar fi unitățile Planck pot uneori să-l elimine pe π din formule.
  Principiul de incertitudine al lui Heisenberg, care arată că incertitudinea măsurării poziției unei particule (Δx) și a impulsului (Δp) nu pot fi ambele oricât de mici în același timp:
    {\displaystyle R_{ik}-{g_{ik}R \over 2}+\Lambda g_{ik}={8\pi G \over c^{4}}T_{ik}}
  Legea lui Coulomb pentru forța electrică, descriind forțele ce acționează între două sarcini electrice (q1 și q2) aflate la o distanță relativă r:
    {\displaystyle F={\frac {\left|q_{1}q_{2}\right|}{4\pi \varepsilon _{0}r^{2}}}}
  Constanta legii a treia a lui Kepler, ce leagă perioada orbitală (P) și axa semimajoră (a) de masele (M și m) a două corpuri pe orbită unul în jurul altuia:
În statistică și probabilități, există mai multe distribuții ale căror formule conțin π, printre care:
funcția de densitate de probabilitate pentru distribuția normală cu media μ și deviația standard σ, datorită integralei gaussiene:
    {\displaystyle f(x)={1 \over \sigma {\sqrt {2\pi }}}\,e^{-(x-\mu )^{2}/(2\sigma ^{2})}}
   pentru orice funcție de densitate de probabilitate f(x), formulele de mai sus se pot utiliza pentru a produce alte formule integrale pentru π.Acul lui Buffon este o problemă adesea folosită pentru aproximarea empirică a lui π. Dacă se aruncă un ac de lungime L în mod repetat pe o suprafață cu linii paralele aflate la S unități de lungime distanță (cu S > L). Dacă acul este aruncat de n ori și de x ori dintre acestea el intersectează o linie dreaptă (x > 0), atunci se poate aproxima π cu ajutorul metodei Monte Carlo:
  Deși acest rezultat este impecabil din punct de vedere matematic, el nu poate fi folosit pentru a determina mai mult de câteva cifre ale lui π prin experiment. Obținerea a doar trei cifre (inclusiv "3"-ul care este partea întreagă) corecte cu siguranță necesită milioane milioane de aruncări, și numărul de aruncări crește exponențial cu numărul de cifre dorit. Mai mult, orice greșeală de măsurare a lungimilor L și S se va transforma direct într-o eroare de aproximare a lui π. De exemplu, o diferență de un singur atom în lungimea unui ac de 10 centimetri va apărea la a 9-a cifră a rezultatului. În practică, incertitudinea de a determina dacă acul intersectează sau nu o linie când el pare să o atingă exact va limita acuratețea rezultatului la mai puțin de 9 cifre.
O alternativă la π este notația τ, pentru raportul între circumferința cercului și raza sa (în loc de diametru), echivalent cu 2π.  Această constantă reprezintă numărul de radiani al unui cerc, astfel că unghiul la centru  care determină un sector de cerc este raportul între lungimea sectorului respectiv și cerc înmulțit cu τ radiani. Susținătorii lui tau afirmă că această relație directă simplifică studiul unghiurilor exprimate în radiani față de cazul în care s-ar utiliza π, unde fracția trebuie înmulțită și cu 2. Deși în mod convențional ca produsul "2π", τ apare în multe formule des folosite.
Fascinația pentru numărul Pi a intrat și în cultura populară. Poate din cauza simplității definiției sale, conceptul de pi și, mai ales, expresia sa zecimală au pătruns în cultura populară într-un grad mult mai mare decât aproape orice altă construcție matematică. Este, probabil, cel mai semnificativ element pe care îl au în comun matematicienii și non-matematicienii. Relatările în presă despre noile calcule precise ale lui π (și alte tentative similare) sunt frecvente..
La 7 noiembrie 2005, Kate Bush a lansat albumul, "Aerial" care conține cântecul "π" ale cărui versuri constau din cifrele lui π, începând cu „3,14”În urmă cu 25 de ani ziua de 14 martie a fost declarată de către Camera Reprezentanților din Statele Unite drept "Ziua numărului Pi" ("The Pi Day"), deoarece această dată din calendar se scrie "3/14". Ziua numărului Pi este celebrată în special în țările anglo-saxone, dar a început de curând să fie sărbătorită și în alte state. .
Ziua pi este sărbătorită în școli și universități. Mai multe scandări de la MIT includ „3,14159!”.
Beckmann, Petr (1976). A History of π. St. Martin's Griffin. ISBN 0-312-38185-9. 
Câmpan, Florica (1965), Istoria numarului Pi, București: Editura Tineretului, OCLC 634931920 
Câmpan, Florica (1977), Povestea numarului Pi (ed. a doua, revizuită și adăugită), București: Editura Albatros, OCLC 3708207 
„100 de personalități care au schimbat destinul lumii - Arhimede” (8). DeAgostini. 27 noiembrie 2007. ISSN 1791-0765. 
Arndt, Jörg și Haenel, Christoph (2000). Π [Pi], Algorithmen, Computer, Arithmetik. 3-540-66258-8. Mentenanță CS1: Nume multiple: lista autorilor (link) 
Delahaye, Jean-Paul (2000). Le fascinant nombre π (ed. Belin, Pour la Science). 2-902918-25-9. 
Jukov, A. (2007). Вездесущее число «пи» (Numărul omniprezent Pi). 5-94057-030-5.

Acest articol dezvoltă secțiunea Pictura bisericească a lui Nicolae Grigorescu a articolului principal Nicolae Grigorescu .
Începând de la vârsta de cincisprezece ani, Nicolae Grigorescu a fost cunoscut sub apelativul de Nicu Zugravul datorită unei importante preocupări pe care a avut-o în realizarea de icoane și prăznicare la biserica din Băicoi și Mănăstirea Căldărușani, precum și în zugrăvirea bisericilor de la  Mănăstirea Zamfira, Mănăstirea Agapia și biserica din Puchenii Mari. De la vârsta de zece ani, el a fost ucenicul pictorului Anton Chladek pentru o perioadă de doi ani, și după unele surse, a învățat pictura bisericească și cu alți meșteri autohtoni, cum au fost Niță Pârâiescu la Băicoi sau Evghenie Lazăr la Căldărușani. Până la zece ani, Nicolae a mai fost ucenic și pe la alți meșteri zugravi bucureșteni: la Gheorghe Puiu din Olari, mai apoi la fratele acestuia Dragomir și după aceea la Nae Pantelimonescu care era un zugrav renumit în acele timpuri. Istoricii de artă care i-au analizat parcursul artistic, au considerat că Nicolae Grigorescu care era posesorul unui talent nativ deosebit, a fost influențat în mod hotărâtor de Anton Chladek mai ales prin activitatea lui de miniaturist, mai presus de cea de zugrav sau realizator de icoane.
O lungă perioadă, Grigorescu a fost preocupat de problemele tehnice necesare desfășurării meșteșugului zugrăvelii. El a căutat să găsească o formulă adecvată de aplicare a clasicismului în iconografia tradițională, urmând, desigur, drumul înaintașilor săi în această direcție. A încercat și soluții proprii conforme spiritului său de artist, dar fără a se îndepărta de gustul publicului care era cantonat în percepțiile de natură istorică asupra unor astfel de tematici. Rezultatul nu a zăbovit să apară, și din melanjul uneori contradictoriu a acestor tendințe pe care le-a abordat, reiese că din anul 1853, el a reușit să depășească tot ce au știut să facă toți zugravii de dinainte-a sa. Practic, el a depășit pe Aton Chladek, Gheorghe Tattarescu sau Constantin Lecca, cei care au fost promotorii înnoirii clasiciste din primele decenii ale secolului al XIX-lea în România.
Cele mai importante realizări în pictura bisericească, care-i marchează de altfel și evoluția artistică sunt icoanele și prăznicarele de la biserica din Băicoi, icoanele de la Mănăstirea Căldărușani, icoana Sfântului Spiridon de la biserica Alexa din București, Epitaful, praporul și icoanele împărătești de la Mănăstirea Zamfira și monumentalele picturi de la Mănăstirea Agapia. Picturile murale de la Zamfira și mai apoi picturile de la Agapia au fost cele mai remarcabile realizări din viața artistului de până la douăzeci de ani, ele fiind considerate de către critica de artă o culme în pictura religioasă a secolului al XIX-lea din România. Trecând totul prin propriul său filtru și dându-le o interpretare personală în majoritatea cazurilor, el a mers, totuși, pe drumul înaintașilor săi, chiar dacă a acceptat și indicații asupra manierei de realizare sau a modului de organizare a scenelor religioase, astfel încât rezultatul să corespundă canoanelor bisericii ortodoxe române. Picturile de la Mănăstirea Agapia au la bază compoziții ale pictorilor Titian, Rafael, Leonardo da Vinci, Bartolomé Esteban Murillo, Rembrandt, Auguste Chauvin și mulți alții care nu au fost încă identificați de către critica de artă.
În momentul în care Nicolae Grigorescu a început să execute gravuri după operele marilor maeștrii apuseni pentru realizarea compozițiilor sale de natură religioasă, el a înțeles că se impunea cu necesitate să urmeze studii de pictură serioase, așa cum predecesorii săi Barbu Iscovescu, Constantin Rosenthal sau Ion Negulici le-au făcut prin atelierele din străinătate. Nicolae Grigorescu a făcut două petiții adresate domnitorului Barbu Dimitrie Știrbei (1856) și caimacanului Alexandru D. Ghica (1857) prin care le-a cerut acestora acordarea unei burse de studii în Vestul Europei. Amândouă cererile au rămas fără rezultat din motive birocratice. Ca urmare a celei de a doua petiții, s-a organizat un concurs la care a participat și pictorul Constantin I. Stăncescu, protejatul lui Gheorghe Tattarescu, care a câștigat competiția prin favoruri clientelare. Grigorescu a beneficiat, în schimb, de atenția pe care i-a acordat-o Mihail Kogălniceanu, care a văzut picturile pe care le realiza el la Agapia. Ca urmare, Kogălniceanu a dat dispoziție să i se acorde o bursă de studii la Paris începând din luna septembrie a anului 1861.
În anul 1848, la vârsta de doar zece ani, Nicolae Grigorescu a intrat ca ucenic de iconar în atelierul lui Anton Chladek. După cum se știe, anul 1848 a fost anul Revoluției Române din Muntenia, la care s-au angrenat pictorii revoluționari Barbu Iscovescu, Ion Negulici și Constantin Daniel Rosenthal. Anton Chladek a rămas în afara frământărilor politice din acea perioadă, el fiind preocupat în principal de activitatea sa de pictor și de iconar. Acesta avea în acel an 54 de ani, era de origine cehă, cetățean austriac și a studiat la Milano, Pesta și Viena. În Țara Românească a sosit în anul 1835 cu intenția de a picta portrete ale bogaților epocii în vederea obținerii unor câștiguri financiare. Datorită unor condiții neștiute până astăzi, Chladek a rămas la București să picteze și a ajuns a se considera un bun român.Artistul ceh locuia în apropierea bisericii Boteanu, denumită în acea vreme biserica Bradului, nu pe strada Clemenței, dar în imediata sa apropiere. Era o casă mare, frumoasă, ea fiind casa de zestre a celei de a treia soții și era destul de veche, așa cum erau o mulțime de clădiri de pe străzile mărginașe ale Bucureștiului, chiar la începutul secolului al XX-lea. Casa era prevăzută cu foișor amplasat peste gârliciul pivniței și avea un singur cat săltat deasupra pământului.
Anton Chladek era un foarte bun portretist, un bun miniaturist, vorbea mai multe limbi și și-a făcut o clientelă importantă printre familiile boierești, intelectuali sau printre negustorii importanți ai vremii. La vârsta a treia, vederea i-a slăbit și din această cauză a abandonat miniatura și s-a consacrat portretelor de mari dimensiuni, așa cum sunt cele care se regăsesc astăzi în Galeria Muzeului Național de Artă din București. În anul 1856 a executat picturile murale de la biserica din Baloteasca și în anul următor pe cele de la biserica din Budești. La Baloteasca a pictat împreună cu Gheorghe Grigorescu, fratele lui Nicolae. Aceasta era ctitoria lui Grigore Pleșoianu, dar din păcate nu se mai poate identifica ceva din pictura pe care Chladek a realizat-o. Biserica din Budești a fost ctitorită de marele vornic Iancu Manu, din pictura murală nu a mai rămas la timpul când a fost analizată de specialiști, decât portretele ctitorilor, restul fiind acoperit de picturi recente, așa cum se poate constata la mai toate monumentele religioase vechi din România.Pe lângă preocupările descrise mai sus, în timpul liber sau datorită unor comenzi, Chladek lucra adesea icoane portative de factură clasicistă. Dacă miniaturile și portretele îi asigurau accesul la o clientelă avută, icoanele l-au făcut foarte căutat pentru populația de rând a Bucureștiului. Familia Grigorescu, locuind în mahalaua Cărămidarilor, era în proximitatea grădinii cu duzi a lui Chladek. Renumele iconarului a fost un motiv suficient pentru a se explica atracția pe care Gheorghe și mai apoi Nicolae Grigorescu au avut-o pentru profesia de zugrav.În atelierul lui Chladek, Nicolae a văzut opere atârnate de pereți, în atelier și în casă. Acestea erau lucrări originale sau copii după mari maeștri pe care maestrul ceh le-a realizat când a fost la studii la Pesta sau Viena. Unele din aceste tablouri mai există și astăzi la descendenții acestuia. Nicolae s-a insiprat din miniaturile executate de către maestrul său. El a păstrat maniera plină de farmec, ușoară și delicată, cu acel colorit proaspăt și suav care poate fi regăsită  în icoanele sale din primii ani, ca și în cele realizate imediat după terminarea uceniciei de atelier. Aceeași manieră poate fi văzută și în lucrările de factură târzie în care Nicolae a ajuns la perfecțiuni ale genului, exemplu stând icoanele împărătești de la Mănăstirea Agapia.Din biografiile scrise despre Nicolae Grigorescu de către cei care i-au studiat viața și opera, ca și din cele declarate de urmașii lui Anton Chladek, a rezultat un portret aproape realist privind relațiile dintre ucenic și meșter. Relațiile ce transpar din aceste memorii sunt despre îndatoririle tradiționale, nu numai profesionale ci și domestice, impuse de către meșterul Chladek. Cele domestice priveau inclusiv activitatea de a păzi caii când meșterul pornea la drum, activitatea de curățenie a casei sau legănatul copiilor. Conform surselor, Anton Chladek era un om sucit, repezit la vorbă, dar nu era rău. Așa cum era obiceiul meșterilor zugravi din acele vremuri, meșterilor le era frică de ucenicii talentați care furau meșteșugul mult prea repede. Ca urmare, meșterii îi fugăreau pe ucenici pentru ca aceștia să nu vadă chiar toate tainele meseriei dintr-o dată. Existau și excepții, Alexandru Vlahuță a publicat memoriile lui  Nicolae în care acesta spunea: „... câteodată, când îi frecam culorile, se mai îmbuna și mă lăsa pe lângă el -- atunci eram în culmea fericirii; îmi vorbea blând, îmi arăta cum se fac sfinții, îi sorbeam vorbele...”. Grigorescu își amintea și de momentele în care meșterul lăuda ucenicii care lucraseră bine, Nicolae fiind dat întotdeauna de exemplu privitor la felul cum realiza pământurile - așa cum li se spuneau pe atunci peisajelor.
Biograful Virgil Cioflec[A] a menționat faptul că Nicolae Grigorescu ar fi colaborat sau ar fi frecventat atelierul meșterului Pantelimonescu în perioada sa de ucenicie. Se știe de existența unei icoane de mari proporții executată de acest meșter zugrav, ea este intitulată Soborul sfinților Petru și Pavel și se afla în anul 1961 în biserica Sfântul Alexe din București.[B] Ea este datată și se afla așezată în dreapta intrării în biserică. La o mică distanță de acesta se află una din cele mai bune lucrări realizată de către Nicolae Grigorescu în acea perioadă care-l înfățișează pe Sfântul Spiridon. Din analiza critică comparativă pe care George Oprescu a făcut-o, a rezultat faptul existenței unei incompatibilități evidente dintre cei doi zugravi. Dintr-o simplă privire asupra celor două lucrări reiese cu pregnanță superioritatea categorică a lui Grigorescu. Prin modul de execuție, prin desenul sigur care-l înfățișează pe Spiridon, din scenele laterale care-l înconjoară și-i descriu minunile, transpare un simț absolut surprinzător al lumii reale și prin problemele de natură plastică pe care Girgorescu le-a rezolvat într-o manieră de adevărat maestru, lucrarea Sfântului Spiridon surclasează pe cea a lui Pantelimonescu. Aceasta din urmă, prezintă o îngrămădire a personajelor în jurul lui Petru și Pavel și afișează efigii schematice și convenționale lipsite de orice căldură umană și mai ales este lipsită de orice elemente de natură decorativă. Cromatica este banală, întunecat-murdară, fapt ce o îndepărtează și mai mult de calitatea și strălucirea celei realizate de Grigorescu. Din analiza celor două lucrări, George Oprescu a enunțat faptul, evident prin studiul comparativ, că Nicolae nu avea ce anume învăța de la meșterul Pantelimonescu.
Meșterul Serafim a fost amintit tot de Virgil Cioflec, acesta fiind prieten și tovarăș de atelier cu Nicolae la atelierul lui Pantelimonescu. Lucrările pe care Serafim le-a realizat sunt mult mai bine cunoscute de istoricii de artă decât cele ale lui Pantelimonescu. Toate lucrările lui Anton Serafim sunt semnate și datate și multe din ele înfățișează aceleași subiecte ca și cele ale lui Grigorescu, cum sunt Încoronarea Fecioarei[C] și Sfântul Dumitru de la Mănăstirea Căldărușani. Pictura lui Serafim este clorotică și lipsită de substanță, ea dând impresia unor suprafețe acoperite special cu tonuri discordante și pusă într-adins supusă unui procedeu de decolorare. Prin modul de execuție, același George Oprescu a considerat că: „... se fixează într-un mod exemplar treapta cea mai de jos de decădere la care a ajuns pictura noastră bisericească în secolul trecut”.
O dată cu revenirea pictorului Gheorghe Tattarescu din străinătate, acesta i-a oferit adesea sprijinul lui Nicolae Grigorescu pentru îmbogățirea repertoriului iconografic. După opinia lui George Oprescu, Tattarescu l-ar fi dirijat în aprofundarea doctrinei neoclasice în pictura religioasă. Prestigiul pe care Tattarescu l-a dobândit era ca urmare a unei îndelungate practici, a deținerii unei formule, chiar și a unui stil. Grigorescu a preluat elementele neoclasice de la Tattarescu, așa cum în pictura cu tematică istorică și-a îndreptat privirea spre opera lui Constantin Lecca. Cu certitudine însă se poate constata că pictura sa religioasă este plină de prospețime și strălucește datorită unui accent de natură personală, calități care nu pot fi identificate în opera lui Tattarescu. Amândoi pictorii au fost adepții stilului neoclasic, unul prin perceptele preluate de la Anton Chladek și celălalt prin prisma studiilor pe care le-a urmat la Roma.Copleșit de mulțimea de comenzi de care a avut parte și mai puțin talentat, Tattarescu și-a creat aproape de fiecare dată câte o scenă religioasă pe care o repeta de câte ori avea nevoie cu mici deosebiri. Analizând opera lui de natură religioasă se poate emite ipoteza că o mare parte din scenele sale religioase, cu excepția fețelor personajelor, ar fi fost executate cu șablonul.Privind opera lui Nicolae Grigorescu, care este superioară prin calitatea execuției încă de la începutul carierei, se constată orientarea realistă pe care o dă fiecărui personaj și fiecărei scene, astfel încât prin integrarea lor în viziunea sa rezultă o unitate plastică și compozițională care nu poate fi confundată cu a niciunui alt pictor.
După doi ani de ucenicie, Nicolae Grigorescu a părăsit atelierul lui Anton Chladek și a început să confecționeze acasă iconițe pe care mai apoi le vindea pe la târguri. După doi ani petrecuți cu meșterul iconar, Nicolae era pregătit pentru a-și susține traiul său și al familiei sale. Cum, competiția pe piața vânzărilor de icoane era destul de importantă, începând din anul 1850, Nicolae Grigorescu a avut de luptat cu zugravi în vârstă și cu o lungă experiență, meșteșug și abilități comerciale. Așa se poate explica că la o vârstă destul de fragedă, Nicolae a cunoscut și a și legat asociații în vederea realizării de icoane sau chiar de picturi murale. Edificatoare în acest sens este activitatea pe care a întreprins-o la biserica din Băicoi, Grigorescu semnând în anul 1853 înaintea ajutorului său Niță Pârâiescu. Astfel, Icoanele de la biserica din Băicoi care sunt datate ca fiind cele mai vechi lucrări ale lui Nicolae Grigorescu, sunt exemple de opere ce denotă o experiență apreciabilă, chiar uimitoare pentru o asemenea vârstă fragedă a autorului lor. Mai târziu, la Mănăstirea Zamfira și mai apoi la Mănăstirea Agapia, numele colaboratorilor cu care a lucrat nici măcar nu apar în contractele întocmite în vederea executării picturilor murale.
Unii biografi ai lui Grigorescu în analizele pe care le-au făcut asupra vieții acestuia, au aflat despre alți zugravi care l-au ajutat pe artist. Ținând cont de diferența mare de vârstă dintre aceștia și Nicolae, biografii au tras concluzia că acești meșteri i-au fost lui Nicolae nu numai șefi de echipă, ci chiar profesori în meșteșugul zugrăvitului religios. Istoricul George Oprescu a considerat acele analize ca fiind neconforme cu argumentația pe care acesta a adus-o: ei nu „...s-au întrebat în afară de orice considerație ce ar mai fi putut învăța tânărul artist de la meșteri hotărât inferiori lui Chladek”?  Din analiza lui Oprescu asupra puținelor icoane, din cele mai vechi care au rămas de la Chladek și anume Christos împărat și Fecioară cu pruncul, rezultă că stilul de execuție a urmat metodologia miniaturilor pe care acesta le-a realizat. Modul de a înfățișa îndeosebi în stil catolic, icoanele diferă flagrant de icoanele care au rămas din perioada de început a lui Grigorescu. Astfel, concluzia lui Oprescu a fost că Chladek miniaturistul și nu zugravul de icoane a avut o influență binefăcătoare asupra lui Nicolae Grigorescu.
O lungă perioadă, Grigorescu a fost preocupat de problemele tehnice necesare desfășurării meșteșugului zugrăvelii. El a căutat să găsească o formulă adecvată de aplicare a clasicismului în iconografia tradițională, urmând, desigur, drumul înaintașilor săi în această direcție. A încercat și soluții proprii conforme spiritului său de artist, dar fără a se îndepărta de gustul publicului care era cantonat în percepțiile de natură istorică asupra unor astfel de tematici. Rezultatul nu a zăbovit să apară, și din melanjul uneori contradictoriu a acestor tendințe pe care le-a abordat, reiese că din anul 1853, el a reușit să depășească tot ce au știut să facă toți zugravii de dinainte-a sa. Practic, el a depășit pe Aton Chladek, Gheorghe Tattarescu sau Constantin Lecca, cei care au fost promotorii înnoirii clasiciste din primele decenii ale secolului al XIX-lea în România.Se poate constata într-un mod de o evidență definitorie că operele de natură religioasă executate în perioada de început a celui care a fost supranumit în acea epocă ca fiind „Nicu zugravul”, nu pot fi alăturate  lucrărilor realizate în producția iconarilor de rând, contemporanii lui mai tineri sau mai vârstnici.  Niță Pârâiescu de la Băicoi, de exemplu, nu mai este cunoscut cu nicio lucrare pe care ar fi realizat-o. Colaborator la Băicoi fiind cu Nicolae, nu se poate deduce care ar fi contribuția lui în realizarea icoanei Sfântului Gheorghe, la care prima semnătură aparține lui Grigorescu. Însă, la alți zugravi cu care a colaborat se pot face comparații edificatoare.
În momentul în care Nicolae Grigorescu a început să execute gravuri după operele marilor maeștrii din Apusul Europei pentru realizarea compozițiilor sale de natură religioasă, el a înțeles că se impunea cu necesitate să urmeze studii de pictură serioase, așa cum predecesorii săi Iscovescu, Rosenthal sau Negulici le-au făcut prin atelierele din străinătate. Nu începuse încă să picteze la Mănăstirea Zamfira, dar făcuse deja icoanele de la biserica din Băicoi sau de la Mănăstirea Căldărușani și a terminat prima lui icoană remarcabilă comandată de corporația băcăuanilor în data de 25 februarie 1856, Sfântul Spiridon. În ziua de 5 ianuarie 1856, Grigorescu s-a adresat domnitorului Barbu Dimitrie Știrbei cu rugămintea de a primi un sprijin pentru a face studii în străinătate. Petiția sa, așa numita jalbă, a fost însoțită de o pictură, intitulată Mihai scăpând stindardul, cu tematică istorică inspirată din cunoscuta baladă a lui Dimitrie Bolintineanu. Este de amintit că versurile poetului Bolintineanu au fost o sursă de inspirație în acea epocă pentru mai multe compoziții pe care artiștii români le-au realizat în acele vremuri. Tabloul trimis de Grigorescu domnitorului este astăzi dispărut și critica de artă a considerat că el nu era cu mult mai diferit în concepție și stil decât operele similare ale altor artiști contemporani lui, cum ar fi de exemplu Constantin Lecca.[H]Din petiția pe care a semnat-o nu se înțelege foarte clar ce anume dorea acesta de la domnitor. Acesta din urmă a plecat în decizia pe care a luat-o de la afirmația lui Grigorescu că nu a urmat o școală secundară în domeniu. Domnitorul a trimis tabloul la Eforia Școalelor și a precizat că petentul trebuie ajutat să învețe o limbă străină și să-și completeze „învățăturile regulate ale picturii” și de abia după aceea să fie trimis la cursuri în străinătate. Eforia a trimis în data de 24 ianuarie 1856 o adresă la Colegiul Sfântul Sava, profesorilor Antonin Roques, Constantin Lecca și Limburg prin care cerea acestora să se conformeze dispozițiilor domnitorului și să-l primească pe Nicolae Grigorescu la cursuri: ... având în vighere îngrijitoare asupră-i spre a face progresul cel mai posibil, atât pentru învățătura limbei franceze și germane, cât și în studiul de arta picturii, pentru care se zice a avea predilecție”. Se pare că artistul ar fi primit pentru tablou suma de 100 de galbeni de la prințul Știrbei.Fiind ocupat cu lucrările de la Căldărușani și mai apoi cu cele de la Zamfira, se pare că Grigorescu nu ar fi beneficiat de cursurile de la Sfântul Sava. În data de 7 septembrie 1856 a înmânat caimacanului Alexandru Dimitrie Ghica, aflat în trecere prin Ploiești, aproape de Zamfira unde artistul zugrăvea biserica mănăstirii, o nouă petiție mult mai clară:
„Dorința d-a merge în Academia de pictură din Roma spre perfecțiunea artei ce eserses mă făcu să îndrăznesc a mă prezenta înaintea măriei sale fostului domn Barbu Dimitrie Știrbei, cu o mică compoziție intitulată Scăparea stindardului de Mihai Viteazul, arătând totodată și dorința-mi d-a mă perfecționa în arta picturii: însă în loc d-a mă trimite la Roma, m-a încurajat cu o gratificație în bani, lucru ce nu doream, având de scop a lucra nu pentru bani, ci spre a fi trimes pentru perfecționare, ca să poci și eu o dată a lucra cu cele mai vii coloare vreuna din faptile strălucite ale bravilor noștri prinți”.
În continuare, Nicolae Grigorescu și-a exprimat speranța că poate acum, autoritățile îi vor ... „mijloci trimiterea în Academia Romei pe care de atât timp o visează”. Rezultatul a fost același, o apostilă adresată Eforiei Școalelor. Astfel, Grigorescu a continuat să picteze la Zamfira, de unde primea 500 de galbeni, cam dublu față de bursa anuală a unui bursier. În iulie 1857, pe la sfârșitul lucrărilor de la Zamfira, Eforia Școalelor a organizat un concurs pentru alegerea unui bursier care să urmeze un stagiu de pregătire de trei ani în Italia, la o secție de grafică. Acesta, la terminarea studiilor urma să revină la București pentru a deveni profesor de desen la gimnaziul capitalei. Concursul a devenit public în ziua de 7 septembrie 1857 și urma să se desfășoare în perioada 25 - 30 septembrie. Nicolae Grigorescu s-a înscris și a participat la concurs contra lui Constantin I. Stăncescu, care era absolvent al cursurilor secundare și era elevul particular al lui Gheorghe Tattarescu. Așa cum erau uzanțele vremii, postul fusese creat special pentru Stăncescu care ceruse încă din 15 ianuarie 1857 să i se atribuie bursa rămasă liberă la revenirea lui Petre Alexandrescu în țară.Condițiile concursului erau special create pentru ca Stăncescu să câștige concursul. Astfel, se cereau certificate la studiile pe care fiecare candidat le făcuse până în acel moment, precum și o scrisoare de recomandare de la profesorul cu care candidații au studiat pictura. Cum, una din condiții era ca persoanele candidate să prezinte copii realizate de ei după alți autori, Stăncescu a prezentat în acest sens copii după Constantin Rosenthal[J] și Tattarescu. Despre Grigorescu nu se știe cu ce anume s-a prezentat, poate cu Mihai Viteazul după bătălia de la Călugăreni prin simplul fapt că acestă lucrare era de factură patriotică ca și Mihai scăpând stindardul care fusese expusă în aceeași galerie cu opere similare create de Theodor Aman (Ultima noapte a lui Mihai Viteazul) și de Carol Wallenstein de Vella (Bătălia de la Călugăreni) sau marele portret ecvestru al lui Mihai Viteazul creat de Lapary. Constantin I. Stăncescu a câștigat bursa pentru Italia și din cauza faptului că Grigorescu nu era încă pictor de șevalet, tocmai acest lucru cerându-i-se viitorului bursier. Ca urmare protectorii lui Stăncescu, nu numai că i-au acordat bursa, dar au schimbat și destinația. Au schimbat Florența - Italia, cu Paris - Franța.Nicolae Grigorescu și-a dat seama cu ocazia concursului de moravurile acelor vremuri și a înțeles că nu va ajunge niciodată la studii în străinătate ca bursier al statului. Întâmplarea a fost să-l întâlnească pe călugărul Isaia Piersiceanu și stăreția Mănăstirii Agapia i-a făcut propunerea de a zugrăvi biserica. Pe când Nicolae Grigorescu picta la Agapia, unul din vizitatorii mănăstirii a fost Mihail Kogălniceanu, ministrul lui Alexandru Ioan Cuza în acea vreme. Văzând calitatea picturilor care se realizau sub ochii săi, Kogălniceanu a hotărât ca Grigorescu să primească o bursă pentru studii în străinătate, fără să se mai organizeze vreun concurs sau să pretindă vreo diplomă de studii secundare. Ca urmare a referatului întocmit de specialistul delegat să examineze realizările de la Agapia din anul 1860, semnat de G. Schiller, prin care se menționa că „... D. Grigorescu a lucrat pentru înalte arte, lăsând în Moldova un monument unic în arta picturii”, pictorul  a primit o adresă publicată în Monitorul Oficial, prin care i se aduceau elogii pentru opera de la Agapia precum și felicitări pentru școala de pictură destinată călugărițelor mănăstirii pe care a înființat-o acolo.Începând din data de 20 septembrie 1861, Nicolae Grigorescu putea cere o subvenție anuală pentru a urma cursuri de pictură la Paris. La intervenția lui Mihail Kogălniceanu, cuantumul bursei era de 260 de galbeni și era prevăzut în bugetul Moldovei pentru anul 1862.
Începând de la vârsta de paisprezece ani, în perioada 1852 - 1861, Nicolae Grigorescu a pictat o mulțime de icoane, icoane mari și prăznicare, așa cum sunt cele care au rezistat timpului la biserica din Băicoi. A pictat icoane în cadrul atelierului Școlii de pictură de la Mănăstirea Căldărușani după care a executat zugrăvirea în întregime a bisericii Mănăstirii Zamfira în tehnica frescei și a uleiului. Tot la Zamfira a pictat toate scenele iconostasului, cele opt icoane mari împărătești, cele opt scene biblice de sub acestea, Epitaful și praporul mănăstirii, ultimele două aflându-se astăzi la Galeria Muzeului Național de Artă al României. Începând din anul 1858 a pictat în întregime biserica Mănăstirii Agapia, biserica din Puchenii Mari și altele. El a folosit în toate acestea stilul retoric și primitiv al primilor pictori de șevalet, încadrându-se în acest fel în stilul picturii neoclasice care era promovat de noile școli de pictură bisericească care apăruseră în Țara Românească. Tot în această perioadă, a realizat și câteva portrete și câteva compoziții cu tematică istorică, așa cum au fost Mihai scăpând stindardul și Mihai Viteazul la Călugăreni.
Picturile murale de la Zamfira și mai apoi picturile de la Agapia au fost cele mai importante realizări din viața artistului de până la douăzeci de ani, ele fiind considerate de către critica de artă o culme în pictura religioasă a secolului al XIX-lea din România. Trecând totul prin propriul său filtru și dându-le o interpretare personală în majoritatea cazurilor, el a mers, totuși, pe drumul înaintașilor săi, chiar dacă a acceptat și indicații asupra manierei de realizare sau a modului de organizare a scenelor religioase, astfel încât rezultatul să corespundă canoanelor bisericii ortodoxe române.Picturile murale și iconostasul de la Zamfira reliefează temperamentul artistului care a ocolit tiparele vechilor iconari, reușind să obțină o pictură expresivă și umană, nemaiîntâlnită până atunci în pictura bisericească românească. Lucrările de la Zamfira sunt surprinzătoare pentru un artist de numai cincisprezece ani, opozante acestora stând celebrul Epitaf de la Zamfira care denotă influența marilor maeștri apuseni. Probabil, Nicolae Grigorescu s-a inspirat din gravurile de epocă care pătrunseseră deja în spațiul artistic românesc. Se poate constata în aceste lucrări și preocuparea pictorului pentru realizarea compoziției, urmarea stilului și pentru armonia cromaticii, acestea fiind elemente pe care critica de artă le-a considerat a fi prevestitoarele talentului excepțional pe care Grigorescu avea să-l etaleze în perioada de maturitate artistică.În picturile pe care Grigorescu le-a realizat la Zamfira și la Agapia s-a inspirat din maeștrii vechii arte europene, introducând în același timp și elemente realiste la care a adăugat chiar chipuri văzute în realitate, în pofida canoanelor ortodoxe. Pictura pe care a făcut-o în această perioadă este pătrunsă de un caracter uman, laic, fapt care o detașează de tot ce realizaseră iconarii până atunci. Reușitele sale slujesc scopurilor religioase și prin cromatica pe care a cultivat-o cu mare ușurință a ajuns să realizeze opera sa cea mai importantă - picturile de la Mănăstirea Agapia.Realizarea celor două mari proiecte religioase, Zamfira și Agapia, arată posterității un artist pe deplin stăpân pe mijloacele de expresie.  Desenul, studiul fizionomiilor, tușa, distribuția luminii, coloritul armonios, problemele ale căror rezolvare le-a găsit singur, arată un artist cu adevărat autodidact. Ca urmare a tuturor celor expuse până acum, Nicolae Grigorescu a fost remarcat de către Mihail Kogălniceanu pe vremea când zugrăvea mănăstirea Agapia. Kogălniceanu l-a încurajat și i-a acordat o bursă de studii la Paris.În perioada sa de început, pictorul și-a făcut primul său autoportret și portretul călugărului Isaia Piersiceanu. Autoportretul a fost realizat prin anul 1857, el urmând stilul tradiției clasiciste, remarcându-se în el și naivitățile și incertitudinile inerente începutului. Autoportretul i-a plăcut deosebit de mult lui Grigorescu, fapt care l-a determinat să-l păstreze în atelierul său din Câmpina, până la moarte.
Prima proiect de mare anvergură executat de Nicolae Grigorescu după terminarea uceniciei de la atelierul pictorului Anton Chladek, a fost realizarea icoanelor de la biserica din Băicoi. Aceasta era ctitoria principesei Cleopatra Trubețkoi, soția prințului Serghei Petrovici Trubețkoi, care a fost nepotul țarului Nicolae I al Rusiei. Ea a fost nepoata domnitorului Alexandru Dimitrie Ghica și fiica lui Dumitrache Ghica. Execuția lucrărilor la biserica din Băicoi este datată în anul 1853. În ziua de astăzi, mai există șase icoane de mari dimensiuni așezate după unele transformări ale edificiului, în pronaos, în dreptul stâlpilor care desparte naosul de pronaos. De asemenea mai sunt unsprezece prăznicare (icoane pe care le sărută credincioșii când merg la altar și când ies din biserică, înaintea miruitului) pictate pe ambele fețe, adică un total de douăzeci și două de compoziții care înfățișează marile sărbători ortodoxe precum și chipuri de sfinți. Semnătura lui Nicolae Grigorescu, succedată de cea a ajutorului său, Niță Pârâiescu, și data execuției, anul 1853, se pot citi pe icoana care-l înfățișează pe Sfântul Gheorghe. Icoana este poziționată în stânga intrării în biserică, pe peretele de lângă ultimul stâlp.
Există o ipoteza emisă de către istoricul George Oprescu, care a precizat că dacă data terminării picturilor a fost anul 1853, an în care Nicolae Grigorescu împlinea vârsta de cincisprezece ani, înseamnă că proiectul a fost început cu un an înainte, adică în anul 1852. Ca atare, se consideră că această stare de fapt, ca un copil la vârsta de paisprezece ani să primească și să realizeze un asemenea proiect de o așa mare anvergură, denotă o precocitate ieșită din comun atât în România cât și în întreaga istorie a picturii. Există o ipoteză pentru care s-a produs un asemenea eveniment artistic fără de precedent și anume că principesa Cleopatra Trubețkoi să fi văzut o icoană făcută de Nicolae care i-a plăcut. Oprescu a menționat fără să aducă vreo sursă credibilă de informare,[I] că ar putea fi chiar icoana Maicii Domnului ferecată în argint care există și astăzi în biserica din Băicoi.Cele șase icoane de mari dimensiuni de la Băicoi înfățișează sfinți reprezentați în picioare ca în catapeteasma de mai târziu de la Agapia. Astfel, sunt pictați Sfântul Gheorghe tânăr soldat, Maica Domnului, Evanghelistul Matei, Sfinții Constantin și Elena, Isus ca împărat în mijlocul heruvimilor și Ioan Botezătorul cu aripi. Singura icoană, cea a Maicii Domnului, nu poate fi privită în întregime, ci doar fața, din cauza ferecăturii de argint. Chiar dacă reprezentarea sfinților în picioare nu este o practică uzuală în iconografia ortodoxă, trupurile sfinților sunt înfățișate fie în cadrul unor peisaje foarte sumar tratate în chip aluziv prin tușe îndrăznețe: o ruină, câte un pom, ierburi, fie într-un spațiu nedeterminat. Din toate aceste icoane transpare înclinarea artistului de a da curs stilului neoclasic și preocuparea lui de a caligrafia la perfecțiune formele. Neoclasicismul putea fi un progres important pentru zugravii care urmau calea tradițională a picturii religioase ortodoxe, așa cum era ea la sfârșitul secolului al XVIII-lea, dar pentru Nicolae Grigorescu care se formase sub îndrumarea unui artist școlit în Apus nu era o abordare demnă de a-i da curs. El a aspirat la mai mult și viziunea lui era una mai apropiată de realitate și mai conformă cu stilul său spontan și direct.În icoanele cele mari de la Băicoi, desenul învinge toate dificultățile cu mare eleganță, Sfântul Gheorghe este realizat cu mare pricepere, costumul îi îmbracă strâns formele, mușchii și inserția picioarelor, anatomia generală, au fost realizate cu mare exactitate. Detaliile ca draperia ce cade în cute, gesturile armonioase, grația juvenilă, cromatica aleasă, luminozitatea și veselia compoziției, capacitează privitorul la o cădere în contemplație. Icoanele de la Băicoi ca Sfinții Constantin și Elena, Evanghelistul Matei și Isus împărat au anunțat, de fapt, coloristul de mai târziu.
Dacă icoanele mari au impus reguli care să răspundă unor exigențe pentru lucrări de asemenea proporții și convenționalismul tipic neoclasicismului l-au stingherit pe Grigorescu, altfel s-au întâmplat lucrurile la prăznicare. Prăznicarele i-au redat libertatea, i-au descătușat temperamentul său comunicativ și năvalnic. George Oprescu a fost de părere că pentru temele mai complicate pe care le-a pictat în prăznicare, Grigorescu s-ar fi inspirat din unele cărți cu imagini. Acest lucru se vede în scenele pe care le-a realizat în Nașterea Fecioarei, Bunavestire, Botezul, Învierea și Prezentarea la templu. În toate prăznicarele se poate vedea o stăpânire surprinzătoare a penelului într-o pastă onctuoasă și o dâră de culoare ce pare să circule singură, rotindu-se în jurul formelor rotunde și întorcându-se la loc într-un mod de necrezut pentru un tânăr de paisprezece ani. Acest procedeu se va regăsi de-a lungul întregii perioade în care Grigorescu a desfășurat activitatea de pictor religios. Capetele sfinților tineri, ca Pantelimon și Varvara, păstrează caracteristici preluate din tehnica de minaturist a lui Anton Chladek. Astfel, se poate vedea pielea catifelată și fața plină cu priviri inocente. Cele mai bune calități, vizibile dintr-o privire, se pot regăsi în icoana Bunavestire, unde se remarcă arhanghelul ce coboară în zbor într-un racursiu îndrăzneț. Înfășurat în draperii elegante, el plutește în aer și vine în fața Fecioarei Maria care pare speriată de apariția sa neașteptată.Din spusele istoricului George Oprescu, icoanele de Băicoi au fost rodul unor descoperiri relativ recente, adică în ultimele decenii ale jumătății secolului al XX-lea, și ele au reprezentat elemente esențiale în judecarea critică a evoluției artistice a lui Grigorescu ca pictor religios. Prin ele s-a înțeles modul cum s-a dezvoltat talentul și mai ales cum s-a definit. Cum nu se cunosc lucrări realizate mai devreme de anul 1853, aceste icoane de la Băicoi s-au constituit în opinia lui Oprescu într-un moment crucial al carierei pictorului. Studiul fizionomiilor, draparea figurilor, desenul, modul de a distribui lumina, tușele care sunt puse într-un anumit mod pe mâini și fețe și cu totul altfel în peisaje și draperii, cromatica care dă viață întregului, toate dau o imagine completă asupra problemelor cu care s-a confruntat artistul-copil și mai ales cum a decis el să le rezolve. Cert este că în tot ce a realizat Grigorescu pe tărâmul picturii religioase, analiștii nu au găsit trăsături personale de credință mistică.Cum toate icoanele și prăznicarele de la Băicoi au fost executate în tehnica uleiului, ele au fost esențiale în analiza lucrărilor de mai târziu. Zugrăvirea Mănăstirii Zamfira prin simplul fapt că Grigorescu a recurs la pictura murală, nu a fost considerată a fi de mare importanță în evoluția artistului. Din cauza dificultăților enorme pe care pictura murală de la Zamfira i le-a pus, deoarece a pictat atunci pentru prima oară frescă, el s-a arătat mai puțin ingenios și inferior provocării demersului pe care trebuia să-l urmeze.
În perioada 1854 - 1855, Nicolae Grigorescu și-a desfășurat activitatea în pictura religioasă în două rânduri la Mănăstirea Căldărușani. Artistul a locuit aici și a fost ucenicul[P] meșterului zugrav Evghenie Lazăr. După unele informații care au fost aduse în câteva biografii, Grigorescu este autorul unor icoane ale catapetesmei precum și a unei compoziții destinate aghiasmatarului din curtea mănăstirii, care înfățișează scena Izvorului Tămăduirii.[D] Cu trecerea vremii, mănăstirea a trecut prin două mari accidente: un incendiu și cutremurul din anul 1940 care a ruinat-o în mod semnificativ. S-au păstrat timpului  doar câteva icoane din catapeteasma bisericii și compoziția de mari dimensiuni pictată pe lemn Izvorul Tămăduirii, care a părăsit aghiasmatarul mănăstirii și a fost dusă la Muzeul Kalinderu și mai apoi la Muzeul Național de Artă al României.În anul 1961, mănăstirea mai avea doar zece icoane realizate de Nicolae Grigorescu. Ele erau păstrate în muzeul mănăstirii, care are la bază colecția de artă a Mitropolitului Ghenadie Petrescu. Două din ele erau semnate și datate: Încoronarea Fecioarei (1855) și Sfinții Gheorghe și Dimitrie (1854). Celelalte icoane, din cele zece, șapte au fost identificate de istoricul George Oprescu în urma unei analize comparative amănunțite: Sfinții Gheorghe și Dimitrie (1854); Sfânta Treime și Încoronarea Fecioarei (1855); Iisus Hristos, Dreptul Judecător; Sfinții Împărați Constantin și Elena; Izvorul Tămăduirii; Iisus și Femeia samarineancă; Sfinții Stelian, Ștefan și Pantelimon.
Sfânta Treime și Încoronarea Sfintei Fecioare (0,60 x 0,42 m) a fost pictată în tonuri pastelate și calde, icoana datează din 1855. În muzeu, lucrarea este așezată în apropierea alteia mai mari, cu aceeași temă, care se crede că s-ar datora talentului lui Evghenie Lazăr, maestrul lui Nicolae Grigorescu în timpul uceniciei de la Căldărușani. Prin comparație, se observă că ucenicul și-a întrecut maestrul.
Duminica Tuturor Sfinților are semnătura Nicu Grigorescu și a fost datată în anul 1856, februarie 25. a fost primită de Mănăstirea Căldărușani în anul 1995 de la Biserica Bradu-Staicu.
Iisus Hristos Învățător (0,80 x 0,60 m) poartă semnătura Nicu Grigorescu și este realizată în Mănăstirea Căldărușani în 1854-1855. Mântuitorul este înfățișat cu chipul blând și ochii luminoși, stând pe tron, cu Evanghelia deschisă în mâna stângă, iar cu dreapta binecuvântând.
Sfântul Cuvios Eftimie, Sfântul Arhidiacon Ștefan și Sfântul Mucenic Pantelimon este o icoană de mari proporții, pictată cu sensibilitate și vervă de Grigorescu în perioada 1854-1855 în Mănăstirea Căldărușani.
Sfinții Mucenici Gheorghe și Dumitrie (0,85 x 0,62 m) a fost pictată în anul 1854. Cei doi sfinți sunt înfățișați stând în picioare, în costume de lăncieri, drapați cu stofe scumpe, elegante. Figurile sunt fine, iar nimburi luminoase le încadrează chipurile.
Iisus și femeia samarineancă (0,65 x 0,36 m). După opinia lui G. Oprescu, lucrarea a fost realizată cu scopul de a fi așezată la tâmplă, sub icoana Mântuitorului, fiind inspirată de o compoziție a pictorului Annibale Carracci aflată la muzeul din Viena. George Oprescu afirma că „... cele două personaje poartă pecetea personalității lui Grigorescu, a coloritului și a felului său particular de a purta pensula”.
Izvorul Tămăduirii (0,65 x 0,30 m). După opinia lui G. Oprescu, această lucrare iese în evidență în seria de lucrări realizate la Căldărușani, prin ceva arbitrar în concepția și în felul de tratare în colorit chiar. Ea înfățișează un izvor ce tâșnește și se revarsă într-un bazin închis, în jurul lui fiind mai multe chipuri și siluete. George Oprescu a fost de părere că artistul nu a avut un model anume, compoziția fiind imaginată întru-totul de către acesta și din acest motiv lucrarea nu este una dintre cele mai reușite.
Îngerul păzitor sufletului a fost realizată în afara mănăstirii în anul 1856 și a fost adusă în muzeu mai târziu.
O serie de nouă icoane de mici dimensiuni pe care muzeul i le atribuie lui Nicolae Grigorescu.
Soborul sfinților Petru și Pavel - de Nae Pantelimonescu, icoană care, conform spuselor lui George Oprescu din anul 1961, se afla la biserica Sfântul Alexa din București. Muzeul mănăstirii a identificat pe zugravul Pârvulescu ca fiind autorul icoanei.
O colecție semnificativă de icoane care au fost realizate de către monahul Evghenie Lazăr pentru catapeteasma bisericii, din care se remarcă două icoane intitulate Încoronarea Maicii Domnului, una de mari dimensiuni și una cu dimensiuni asemănătoare cu cea cu același nume a lui Grigorescu.
O colecție impresionantă de icoane realizate de zugravi care au făcut parte din Școala de pictură de la Căldărușani înființată în anul 1778.
O colecție importantă de icoane foarte vechi din secolul al XVII-lea și al XVIII-lea.
Tablouri realizate de Sava Henția, dintre care se remarcă portretul mitropolitului Ghenadie Petrescu.
În anul 1856, Nicolae Grigorescu a pictat icoana Duminica tuturor sfinților comandată de breasla băcăuanilor bucureșteni „... cu silința și osteneala dumnealui Zane Rolovici, starostea, și a epitropilor dumnealor Teodor Gheorghiu și Petre Fote”.[E] Icoana este semnată și datată în ziua de 25 februarie 1856 și a fost realizată înainte sau în timpul primului an al lucrărilor de la Mănăstirea Zamfira. Ea este o icoană de mari dimensiuni și caracteristica principală a ei derivă din folosirea tehnicii de miniaturist pe care artistul a învățat-o de la Anton Chladek. Cu ajutorul acesteia a înfățișat toate personajele pe care le-a dispus compozițional cu o mare măiestrie.
Duminica tuturor sfinților este una din icoanele care ocupă un rol important în producția religioasă a lui Nicolae Grigorescu și în evoluția sa ca iconar. Ea se remarcă printr-un desen mai precis și mai îngrijit decât cel folosit în lucrările precedente. Cromatica este judicios aleasă, luminoasă și armonizată în chipul cel mai fericit, asemănătoare cu cele mai bune icoane de la Căldărușani. Izbitoare este veridicitatea atitudinilor personajelor și individualizarea trăsăturilor. Oricine analizează în mod aprofundat chipurile zugrăvite, constată grija artistului de a crea pentru fiecare o ființă vie. În această icoană transpare preocuparea pictorului de a se apropia de realitate în efortul său de a crea o artă în sine și de a se desprinde din rândul iconarilor obișnuiți, a căror mentalitate era că icoana reprezintă o stereotipie dominată de unele accente de pietate, așa cum se poate vedea în lucrarea Soborul sfinților Petru și Pavel a lui Nae Pantelimonescu.Nicolae Grigorescu a pictat în perioada 1856 - 1857, după terminarea lucrărilor de la Mănăstirea Zamfira o icoană care face parte, prin calitățile de exprimare plastică, printre pașii cei mai importanți pe care pictorul i-a făcut spre maturitatea sa artistică. Este vorba despre icoana intitulată Sfântul Spiridon care în anul 1961 se păstra în biserica Sfântul Alexe din București. Ea a fost identificată ca lucrare de patrimoniu de către istoricul de artă George Oprescu. Icoana nu este datată și nici semnată, însă cunoscându-se ansamblurile de la Băicoi și de la Căldărușani, precum și cele de la Mănăstirea Zamfira, se pot constata similitudinile existente în cromatica și dispunerea luminii precum și preferințele pictorului pentru reprezentarea anumitor tipuri de fizionomii.
Icoana Soborul sfinților Petru și Pavel datată și semnată de Pantelimonescu în anul 1859 s-a păstrat multă vreme la biserica Sfântul Alexe din București, cel puțin până în anul 1961, ea aflându-se în anul 2017 ca exponat la muzeul mănăstirii. Ea este încă un argument de necontestat, prin comparație cu icoana Sfântului Spiridon, a faptului că tânărul Grigorescu în vârstă de 12 ani nu avea ce învăța ca ucenic, în atelierul meșterului Pantelimonescu. Icoana meșterului suferă de stângăcii, are o cromatică întunecată, de natură opacă prin comparație cu siguranța liniilor, eleganța formelor și mai ales strălucirea și transparența tonurilor grigoresciene. Între cele două lucrări, cu adevărat, nu există nicio legătură.Icoana lui Grigorescu înfățișează un bătrân în picioare, înveșmântat în arhiereu, cu epitrahil roz, sacos verde, stihar roșu și mitră pe cap, toate brodate cu aur. Sfântul Spiridon ține în mâna dreaptă o cărămidă care se transformă în foc, pământ și apă. În mâna stângă ține o evanghelie. Silueta sfântului se profilează pe un cer de un albastru delicat, având în partea din stânga jos elemente de arhitectură în timp în partea dreaptă se vede un peisaj vast. De jur-împrejurul icoanei sunt pictate zece medalioane fixate într-o ramă pretențioasă, unul din ele fiind așezat dedesuptul lucrării. Toate medalioanele înfățișează câte un moment din viața sfântului sau o minune pe care acesta a făcut-o. Unele dintre medalioane prezintă peisaje, altele scene de interior.În toată creația cunoscută a lui Grigorescu de până la realizarea icoanei Sfântului Spiridon, nu se regăsesc peisaje cu multe personaje. Aceste zece medalioane reprezintă indiciul că Nicolae Grigorescu începuse să delimiteze în mod savant spațiul compoziției. Așa cum se vede în peisajele din aceste medalioane, artistul a ținut seama de legile perspectivei și a dispunerii luminii și a rezolvat într-un mod fericit dificultățile care decurg din compozițiile cu multe personaje. Ținând cont de proporțiile reduse ale lucrărilor existente în medalioane, pictorul a realizat cu o tehnică caracterizată de o libertate de invidiat, efecte picturale de mare efect și, dacă s-ar excepta existența prolifică a lui Theodor Aman, aceste zece lucrări ar fi unice în arta românească a acelor timpuri.
În anul 1856, Nicolae Grigorescu a primit comanda pentru executarea picturilor murale de la Mănăstirea Zamfira. Lucrările de execuție au durat până în anul 1857. Nu se cunosc detalii privitoare la posibilele încercări pe care acesta le-ar fi făcut în stilul picturii monumentale. Cu toate că între pictura de icoane și cea murală există diferențe notabile în modul de abordare, analiștii operei sale au considerat că ținând cont de ceea ce a realizat la biserica din Băicoi, Mănăstirea Căldărușani și în alte icoane pe care le-a făcut, el era singurul care putea executa cel mai bine o asemenea comandă, surclasându-i de departe pe Constantin Lecca, Anton Chladek sau Gheorghe Tattarescu.Contractul pentru pictarea în întregime a bisericii Mănăstirii Zamfira, a fost încheiat între Nicolae Grigorescu pe de o parte și arhimandritul Eftimie, starețul Schitului Ghighiu, de cealaltă parte - a mănăstirii. Contractul a rămas posterității ca document de incontestabilă valoare istorică. El a fost semnat în ziua de 16 iulie 1856, cu câteva luni înainte ca lucrările de construcție ale bisericii să fi fost finalizate. Citirea contractului risipește incertitudinea lansată de Alexandru Vlahuță, cum că Grigorescu ar fi lucrat la Zamfira ca ajutor al unui meșter mai în vârstă. Alții au pretins că artistul ar fi lucrat la Zamfira sub tutela lui Anton Chladek. Vlahuță a susținut această variantă amintind că însuși Grigorescu ar fi spus-o. Contractul a clarificat definitiv și irevocabil disputa.Tot contractul a clarificat și dispunerea scenelor religioase pe diferitele părți ale bisericii, precum și tehnica pe care Grigorescu trebuia s-o folosească. Contractul pare a fi fost făcut foarte meticulos, deoarece el a stipulat și fiarele de la ferestre, cercevele, stâlpii și ciubucele din zidul din afara bisericii. Există în acest document și clauze contractuale care au lăsat libertatea pictorului pentru a alege el ce scene să picteze, exemplu fiind pictarea spațiilor din absidele laterale, acolo unde astăzi se găsesc lucrările Nașterea lui Isus și Învierea. S-a stipulat și faptul că scenele trebuiau să fie separate prin borduri care urmau să fie zugrăvite cu motive ornamentale. În glafurile ferestrelor și în spațiile libere și mai late, trebuiau pictate ornamente care imitau marmura. Fiecare scenă pe care pictorul o realiza trebuia să aibă o ramă (pictată), astfel ca imaginea să dea sensul de tablou și nu de frescă. Însă, acest artificiu nu făcea decât ca pictura să piardă din aspectul monumental cu care suntem obișnuiți în pictura murală românească.Ultimele mențiuni contractuale vorbesc despre tehnica pe care pictorul trebuia să o folosească. Astfel, Grigorescu a specificat în scris că toate icoanele tâmplei vor fi executate în ulei și că partea murală: ... Mă îndatorez ca lucrul de mai sus zis a-l lucra a la fresc, silindu-mă din cât voi putea a face un lucru bun. Printr-o astfel de exprimare se poate înțelege că Nicolae nu era în largul său cu tehnica a la fresc. George Oprescu a considerat că utilizarea tehnicii frescei nu a fost ideea artistului ci a arhimandritului, idee pe care Grigorescu a acceptat-o nedându-și seama pe deplin de dificultățile pe care le va întâmpina. Tot Oprescu a pomenit și de rezerva pe care analiștii operei grigoresciene trebuie să o aibă, pentru a putea să judece calitățile și defectele ansamblului de pictură murală de la Zamfira.
Cum tradiția pictării bisericilor ortodoxe considera fresca fiind cea mai nimerită pentru reprezentările religioase, ea având calități indiscutabile în această direcție datorită coloritului suav și luminos, mulți preoți erau de părere că ea este singurul procedeu care trebuie folosit la decorarea bisericilor. Desigur că abordarea unei fresce presupune o experiență îndelungată pentru a asigura produsului final  durabilitate, luminozitate și o intensitate a tonurilor corespunzătoare. Nicolae Grigorescu a obținut, însă, o derogare la execuție, derogare care stipula faptul că putea să realizeze chipurile și mâinile sfințiilor în tehnica uleiului, De aceea contractul specifica posibilitatea ca „... toate chipurile cele mari, care vin în natură, vor fi ulei, asemenea și coroanele...” Ca urmare a acestui melanj  de tehnici fundamental diferite, ulei cu frescă, se constată o degradare a frescei până într-atât încât pe pereți nu a mai rămas decât conturul compoziției primitive. Conturul a fost incizat în zidul proaspăt și a fost acoperit cu o linie de culoare închisă. În schimb, toate capetele și mâinile au rămas proaspete, strălucitoare și luminoase ca în momentul terminării lucrărilor de la Zamfira.În anul 1906, pictorul Toma Vintilescu a primit comanda pentru restaurarea picturilor de la această biserică, picturi care ajunseseră la un stadiu lamentabil. Acesta nu a înțeles nimic din ce a rămas de la Grigorescu, era lipsit de cunoștințele necesare pentru a face o asemenea restaurare și ca urmare a distrus în chip barbar aproape definitiv vechea pictură murală. Au scăpat dezastrului doar chipurile sfinților și mâinile, cele care au fost făcute de Grigorescu în tehnica uleiului. Nici pictura lui Vintilescu nu a rezistat timpului. Astfel, în anul 1951 a fost delegat un alt pictor pentru restaurarea completă a picturilor murale, acesta având datoria să înlăture stratul superficial al lui Vintilescu și să scoată la lumină ceea ce a mai rămas de la Grigorescu. Pictorul Gheorghe Vânătoru, cu pricepere și pietate față de opera marelui înaintaș s-a achitat cu brio de toate responsabilitățile cu care a fost însărcinat.[G]
Așa cum arată biserica în ziua de astăzi, amintește de modul cum ea apărea în ziua în care a terminat Nicolae Grigorescu zugrăveala. Diligențele contractuale s-au desfășurat pe o perioadă mai lungă de timp. În 17 octombrie 1857 a încasat a patra tranșă din cei 500 de galbeni care reprezentau valoarea totală a executării proiectului de la Zamfira[K] și Gheorghe, fratele artistului, a încasat ultima tranșă de bani de abia în luna aprilie 1858. În mod evident, chiar și în urma restaurării profesioniste făcute de Vânătoru, pictura nu mai poate fi considerată ca aparținând întru-totul lui Grigorescu. Privind în urmă retrospectiv și știind marile calități pe care Grigorescu le-a etalat în întreaga sa carieră, nu se poate ca oricine analizează lucrările de la Zamfira să nu aibă o oarecare decepție. Se simte că artistul a luptat cu dificultățile cauzate nu numai de tehnica frecei, ci și din cauza trecerii de la pictura de icoane la cea monumentală. Astăzi se văd ici și colo câte o figură , câte un fragment care amintește de Grigorescu într-un gest elegant, într-o noblețe a unei fețe, mai ales la figurile sfinților tineri care la Zamfira par o predilecție tematică a marelui pictor. Privind picturile murale de aici, impresia generală este mai degrabă defavorabilă decât laudativă. În general, compoziția este mică față de marile spații aflate la dispoziție, până și coloritul pare șters față de cromatica vie și strălucitoare cu care a făcut artistul epocă. De multe ori, el este banal și fumuriu, iar veșmintele zugrăvite fără o savoare coloristică, fiind lipsite de lumină, sunt alăturate de chipuri care strălucesc în chip indiscret care distrug astfel unitatea compozițională. În loc ca privitorul să vadă o plăcere de a picta a autorului, el este contrariat de o imagine a efortului creativ care luptă cu niște greutăți care par greu de învins.
Picturile de la Mănăstirea Zamfira au fost primele și ultimele pe care Grigorescu le-a realizat în tehnica frescei, tehnică care poate i-a displăcut prin regulile ei prea rigide pentru un temperament atât de tumultuos ca al lui. Desigur că picturile murale de aici nu se ridică la nivelul icoanelor pe care le-a realizat el până atunci, dar se pot identifica și câteva realizări care merită cu prisosință atenția. Acestea sunt o icoană Deisis[F] de pe zidurile laterale din dreapta altarului, Constantin și Elena de pe peretele celeilalte abside din stânga altarului, Sfântul Ioachim care înfățișează un foarte bun cap de bătrân și Ioan Botezătorul aflat pe bolta pronaosului. În opoziție față de acestea sunt evangheliștii de pe cele patru pandative din naos. Aceștia sunt departe de a avea însușirile recognoscibile ale talentului lui Grigorescu, fără a vorbi de monumentalitatea cu care vechea artă românească a știut să-i reprezinte.Din ansamblul catapetesmei, pictat probabil în întregime de Nicolae Grigorescu, a mai rămas timpului doar icoanele împărătești și cele care sunt așezate sub acestea. Celelalte sunt picturi fără valoare realizate de către cei care i-au urmat artistului: Toma Vintilescu și foarte probabil ale altora. Făcând o comparație a icoanelor împărătești cu cele pe care Nicolae le-a făcut la biserica din Băicoi, se poate constata un progres tehnic evident. Ele înfățișează, de la stânga la dreapta, pe Sfântul Nicolae, Ioan Botezătorul, Arhanghelul Mihail (prima ușă), Fecioara cu Isus în brațe (semnată Nicu Grigorescu - 1857), Isus ca împărat, Arhanghelul Gavril (a doua ușă), Înălțarea și Sfântul Nifon. În toate aceste picturi se poate vedea evoluția artistului în măestria execuției și stăpânirea desăvârșită a penelului. Impresionant nu este cromatica mai puțin comunicativă sau desenul fără cusur, ci calmul afișat aproape impersonal, calm care este neobișnuit pentru Grigorescu. La fel au fost pictate și poalele icoanelor, cele mai multe dintre ele având două personaje reprezentate într-un peisaj sau într-un interior mult prea extins pentru scena pe care a evocat-o. Exemplificatoare este icoana Sfântului Nifon. El apare într-o curte împrejmuită cu ziduri masive, deasupra cărora sunt figurate turle ortodoxe și construcții laice. Radu cel Mare se înclină în fața sfântului ținând o carte în mână și-l invită în capitală. Icoana este de fapt una cu tematică istoric-religioasă și de aceea artistul a schimbat vestimentația personajelor și decorurile. Alături de ea se află alte două icoane cu episoade din viața lui Mihai Viteazul. Din spusele lui George Oprescu, aceste icoane, Grigorescu le-ar fi pictat în vederea concursului pe care dorea să-l câștige pentru o bursă de studii în străinătate.
Icoanele împărătești au fost executate, toate, în același an - 1857. Cu siguranță, și celelalte icoane aflate dedesubtul acestora sunt opera lui Grigorescu, deoarece acestea amintesc de icoana Sfântului Spiridon de la biserica Sfântului Alexa din București. George Oprescu a considerat că ținând cont de sporul de experiență pe care Grigorescu l-ar fi acumulat la pictarea Zamfirei, ar fi dus la realizarea icoanei de la Alexa, fapt care s-ar fi produs cu siguranță imediat după terminarea picturilor catapetesmei de aici. Tot Oprescu a opinat că fratele pictorului, Gheorghe Grigorescu, nu ar fi avut nicio contribuție artistică la Zamfira.Semnificative pentru Zamfira, au rămas cele zece fragmente tăiate din praporul de mătase al bisericii și mai ales așa-numitul Epitaf de la Zamfira, toate, astăzi, aflându-se la Galeria Muzeului Național de Artă al României. Cele zece fragmente din praporul bisericii conțin scene din patimile lui Isus, precum și cei patru evangheliști. Alexandru Satmari a montat pe carton fragmentele după cum urmează: Ghetsemani, Isus în fața lui Caifa, Isus înaintea lui Pilat, Batjocorirea, Biciuirea lui Isus, Răstignirea, Tăgăduirea lui Petru și chipurile lui Ioan, Luca și Matei.
Cum, praporul este folosit în procesiuni religioase rarisime, el fiind arătat credincioșilor doar în împrejurări speciale, acesta trebuie să iasă în evidență mai ales prin colorit decât printr-o precizie a desenului. Astfel, Grigorescu a pus accentul în scenel pictate pe vibrația puternică a tonurilor pe care le-a îmbinat genial în armonii sonore care să fie vizibile de la distanță. Realizarea praporului este în stilul folosit la icoanele de la Băicoi, cu marea deosebire că aici a abordat o simplificare a formelor a cărei țintă a fost de natură estetică. În toate cele zece lucrări, veșmintele sunt ample și au falduri pe care zboară liniile curbe, similar draperiilor din picturile de factură barocă. Coloristica este intensă, cu verde, cu roșu, cu roz-violaceu, cu griuri-albăstrui și cu brunuri luminoase sau sumbre, toate așezate cu trăsături de penel energice pentru a da impresia de viață ritmului cromatic. Prin această abordare, transpare o înțelegere și asumare de către artist a propriilor însușiri pe care le-a etalat într-o operă total diferită de a altora, care ar fi recurs la uscatele tipare tradiționale.Realizarea acestui deziderat s-a întrupat fără nicio urmă de îndoială în Epitaful de la Zamfira. Privind realizările pictorului la Mănăstirea Agapia, în special icoanele de la catapeteasmă, nu se constată o schimbare în comportamentul de executant, ci doar o accentuare a concepției neoclasice și o perfecționare a unui stil pe care l-a mai folosit până atunci, inițial cu timiditate și stângăcie și mai apoi din ce în ce mai stăpân pe sine. Epitaful apare prin comparație, ca un ecou al trecutului, o inspirație datorată vechilor noștri iconari, care-și face auzit mesajul pentru ultima oară în opera lui Nicolae Grigorescu. Comparând cele două stiluri practicate la Zamfira și la Agapia, se poate spune că Agapia este superioară în execuție, dar mai puțin spontană, mai puțin sinceră și mai săracă în conținutul uman. Pictura murală de la Agapia  vorbește prea puțin despre aspirațiile, sentimentele și sufletul artistului. Același fenomen se produsese și la icoanele din catapeteasma Zamfirei, dar acolo acest lucru era mai puțin manifest.Lucrările de pictură religioasă au devenit acum tablouri și nu icoane; pe artist nu l-a mai interesat subiectul înfățișat, ci execuția. Epitaful de la Zamfira este o lucrare de mari dimensiuni realizată pe mătase albastră. Astăzi ea a fost lipită pe carton într-un mod similar praporului. Compoziția se desfășoară în jurul mormântului lui Isus aflat amplasat central în mijlocul unui peisaj sugerat de două turnuri roșiatice, unde ucenicii vor să coboare trupul răstignitului întins într-un giulgiu. Astfel, în jurul lui Isus sunt înfățișați Iosif din Arimateea, Maria lui Iosif, Ion, Fecioara Maria, Salomeea, Magdalena, Maria lui Iacob și Nicodim. Se constată o atitudine severă a personajelor, ele având trupurile modelate parcă dintr-o materie solidă, greu de pătruns, ce amintește de piatra policromă sépulcres care se întâlnește adeseori la operele sculptorilor medievali din Apusul Europei. Figurile sunt hieratice, fiecare din ele exprimând durerea despărțirii. Compoziția este fără doar și poate, împrumutată din iconografia ortodoxă, ea nefiind proprie lui Grigorescu. Cromatica este nuanțată, echilibrată și caldă. Ea este perfect armonizată în jurul unei palete de roșu ce-i aparține cu siguranță. Vestimentația pe dominantă roșie pâlpâie ca o flacără în jurul mortului, ea trecând de la roz întunecat până la la violaceu sau roșu vișiniu.
Este evident că pentru realizarea unei astfel de instrumentații cromatice se cerea din partea artistului însușiri speciale și o stăpânire remarcabilă a penelului.  Transpare din această lucrare o mulțumire a autorului care derivă nu numai din tehnica prodigioasă pe care o stăpânea, ci mai ales din revelația apropierii de libertatea creației, absolut necesară în exprimarea sentimentelor umane integrate în priveliștea lumii înconjurătoare. Concluzia Epitafului este că, prin iconografie și sentiment el duce privitorul spre trecut, iar prin îndrăzneala facturii de natură romantică, prin tușă și culoare, Epitaful a profilat evoluția strălucitoare de mai târziu a artistului.
În data de 2 aprilie 1858, Nicolae Grigorescu a semnat contractul pentru zugrăvirea bisericii de la Mănăstirea Agapia. La originea acestui demers a fost întâlnirea pe care a avut-o artistul cu călugărul Isaiia Piersiceanu la Mănăstirea Zamfira, acolo unde lucrările de execuție a picturilor murale erau pe sfârșite. Acesta era un călugăr de la Mănăstirea Neamț, un „... om umblat, cărturar și vioi în povestirile lui”, un om de lume care avea mult timp liber prin simplul fapt că viața monahală pe care o ducea era una abordată într-un mod foarte personal. Prin felul său de a fi, era o figură caracteristică a acelor vremuri în care laicizarea  de tip apusean era un fenomen care se derula cu rapiditate.  Iasaiia Piersiceanu amintește erudițiilor cunoscători ai istoriei culturii moldovenești de la mijlocul secolului al XIX-lea, de călugărul Scarlat Vîrnav,  care era și el un monah amestecat în cele lumești, un boier și un mare amator de artă, din donațiile căruia s-a fondat de fapt Pinacoteca din Iași.Prin contactul pe care Nicolae Grigorescu l-a avut la Mănăstirea Zamfira cu Isaiia Piersiceanu și prin povestirile pe care acesta din urmă i le-a spus despre țările îndepărtate, monumente și muzee, artistul a luat hotărârea ca împreună cu Isaiia să întreprindă o călătorie în Apusul Europei. Astfel, în toamna anului 1857, cei doi au plecat precipitat de la Zamfira la Mănăstirea Neamț pentru ca Isaiia să primească încuviințarea a acestui demers de la autoritățile monahale de acolo. În acest fel, Grigorescu nu a terminat pe deplin lucrările de la Zamfira, iconostasul rămânând până în ziua de astăzi nedefinitivat în totalitate. Cum au ajuns la Mănăstirea Neamț, Piersiceanu a căzut grav bolnav și tot proiectul imaginat de cei doi la Zamfira a rămas nerealizat.Biograful pictorului, George Oprescu, a afirmat că Portretul lui Isaiia Piersiceanu a fost realizat în anul 1857 la Zamfira, cam o dată cu icoanele iconostasului. Acest tablou a rămas istoriei ca un document prețios al primei prietenii de tinerețe. Portretul ocupă o poziție importantă în opera lui Grigorescu, deoarece el este unul din primii pași pe care i-a făcut pe drumul magistralelor realizări în domeniul portretisticii de mai târziu.
Altfel stau lucrurile cu Autoportretul de tinerețe pe care și l-a făcut Nicolae tot în acea perioadă. Viziunea execuției este mai directă. Ea având accente lirice, este strâns legată de formele tradiționale ale clasicismului. Lucrarea este încântătoare prin grația sentimentului afișat, ca și printr-un meșteșug care printr-o inabilitate salvatoare, vorbește clar și sfios de o confesiune juvenilă. Tabloul i-a fost foarte drag artistul, drept pentru care l-a păstrat în colecția sa personală până la momentul decesului său de la Câmpina. Prin comparație cu alte portrete realizate de către Constantin Lecca, Mișu Popp sau Gheorghe Tattarescu, care se foloseau de scheme verificate care aduceau sclipire unor astfel de lucrări, dar care în final au rămas doar ca documente ale unor societăți dispărute, Autoportretul lui Grigorescu și-a păstrat după atâta timp de la momentul creației sale, tinerețea adolescentină plină de toate incertitudinile și naivitățile ei.Ajuns la Mănăstirea Neamț, Nicolae Grigorescu l-a cunoscut pe Iosif Gheorghian, care i-a devenit pentru o vreme prietenul și sfătuitorul său, în special după îmbolnăvirea lui Piersiceanu care a plecat, după unele surse bibliografice, la Muntele Athos fiind convins că nu se va mai însănătoși. Cu Gheorghian, Nicolae a luat lecții de limba franceză și a studiat un ghid al Parisului. Într-o chilie a mănăstirii a găsit o culegere de stampe după lucrări celebre. Artistul a realizat câteva copii, care se află astăzi în muzeul Mănăstirii Agapia: două compoziții după Poussin și Madona Sixtină după Rafael. Prin dimensiunile sale, prin calitatea tehnicii de execuție a chipului lui Iosif, Fuga din Egipt după Auguste Chauvin și litografiată inițial de Karl von Fischer,[L] se afla la Mănăstirea Neamț. Lucrarea a fost concepută în spirit apusean. Grigorescu a pictat în această perioadă mai multe icoane, pe care le expunea în vitrina unei dughene din Piatra Neamț. Una din icoane[M] i-a plăcut foarte mult maicii Tavefta Ursache, care era stareță la Agapia. Ca urmare, i-a dat lui Nicolae comanda de zugrăvire a bisericii de la Agapia. Datorită prețului considerabil al proiectului, Grigorescu a acceptat imediat, deoarece încasarea contravalorii lucrărilor îi dădea independență financiară și putea să plece liniștit la studii.Contractul pentru zugrăvirea bisericii de la Agapia a stabilit foarte amănunțit toate detaliile, pornind de la cum vor fi pregătiți pereții cu „... oloiu din destul și după acest oloiu de două ori șpaclu cu care se va netezi ca icoana”, la catapeteasmă care „... va fi zugrăvită chiar cu mâna mea ca și toate tablourile după pereți în biserică, însemnate pe listă”.
Prin contract, Nicolae se obliga „... a face fiecare istorie completă după descrierea Sfintei Scripturi și a accepta orice schimbări în programul decorației, la cererea mănăstirii, sub rezerva de a fi anunțat din vreme, adică înainte de începerea lucrului”. Tot prin contract lui Nicolae îi revenea sarcina de a-și aduce trei ajutoare ale căror nume nu au fost menționate. Desigur, una din ele era Gheorghe Grigorescu,[N] fratele său, al doilea era un zugrav de ornamente „... cel mai bun... ce am putut găsi în Principate”[N] și despre al treilea nu se știe nimic. Prin contract se stipula ca zugrăveala bisericii să fie terminată în cel mult un an și jumătate, adică înainte de sfârșitul anului 1859. Pentru aceasta Grigorescu urma să fie plătit cu suma de 2000 de galbeni, valoare în care intra costul materialelor și plata tuturor ajutoarelor sale.[O] Nicolae Grigorescu a povestit el singur despre cum lucra la Agapia:
„"Toată noaptea visam numai îngeri și scene religioase. Erau zile când tot ce făceam, tot ce făcusem mi se părea trist, fără viață, fără armonie, și atunci îmi venea să las toate baltă și să plec în lume. Intra o rază de soare, și deodată se lumina și biserica, și sufletul meu.
Pe-atunci noi n-aveam nici un fel de orientare în artă. Era o carte veche, cu slove chirilice, care ne da rețete de la Muntele Athos pentru prepararea colorilor și câteva lămuriri despre vârsta, îmbrăcămintea, viața și însușirile fiecărui sfânt. Atât. Încolo, făceam fiecare cum ne tăia capul. Și-n meșteșugul ăsta al nostru, când stai și migălești mult, mult la un lucru, de la o vreme nu mai știi ce faci. Nu mai vezi. De aceea, uneori lăsam bidinelele, ș-o luam razna peste munți, cu pușca la spinare. Umblam așa câte-o zi-ntreagă; și când m-apucam a doua zi de lucru, parcă eram alt om”.---- Alexandru Vlahuță: Pictorul Grigorescu, text original la wikisursă Capitolul III AGAPIA, București, 1910Influențe ale marilor maeștri apuseni în picturile lui Nicolae Grigorescu de la Mănăstirea Agapia
Nicolae Grigorescu s-a inspirat în realizarea secenelor de la Agapia după operele unor mai maeștri europeni. Astfel, se poate vedea contribuția lui Titian în compoziția intitulată Punerea în mormânt care se află pe arcul care desprte naosul de pronaos. Contribuția lui Rafael cu Spasimo di Sicilia de la Muzeul Prado în compoziția Drumul crucii, precum și cea a lui Bartolomé Esteban Murillo cu a Moise dând apă evreilor în deșert. Rembrandt a fost subiect de inspirație cu Îngerul părăsindu-l pe Tobias. Multe altele ca Intrarea în Ierusalim, Ghetsemani sau Învierea lui Lazăr au fost făcute după alți pictori de factură neoclasică care nu au fost încă identificați. Multe au fost copiate ad-literam după gravurile, alb-negru, pe care le-a avut la dispoziție. Coloritul compozițiilor pe care le-a realizat nu putea să fie cunoscut de către artist prin intermediul gravurii, dar fără îndoială, gravurile l-au ajutat.Zugrăvirea bisericii de la mănăstirea Agapia a durat mai mult decât contractul sau chiar artistul a putut să estimeze. Astfel, ultima tranșă de 250 de galbeni ca plata a contravalorii contractuale, s-a definitivat în data de 7 mai 1860, adică aproape la doi ani de la începerea lucrărilor. La această ultimă plată, raportul comitetului economic al mănăstirii către Ministerul Cultelor de la acea dată a menționat că „... deși n-au săvârșit în tot lucrul ce trebuia să fie gata mai înainte de primirea cîștului al 5-lea... prea puțin lucru a mai rămas, cu care au pus toată silința ca să-l săvârșească fără întârziere”.Cum arhitectura bisericii a impus prin construcție o tâmplă mai înaltă decât cele care se regăsesc la bisericile muntenești, ordinea icoanelor nu a putut fi schimbată. Grigorescu a găsit soluția prin modificarea dimensiunilor, înălțând icoanele împărătești și desenând figurile în picioare, așa cum a mai făcut o dată în cazul icoanelor de la biserica din Băicoi. Astfel, iconostasul are pe axa lui de sus, de la crucea pe care este răstignit Isus, până aproape jos la ușile împărătești, o serie de opere care prin grija cu care au fost pictate și prin dimensiunile lor, atrag privirile: sub crucifix este Maria înălțându-se la cu ajutorul heruvimilor și al îngerilor, urmează mai jos Isus binecuvântând și mai jos Cina cea de taină într-o formă ovală, inspirată din opera a lui Leonardo da Vinci. În aceasta din urmă, stânga - dreapta, apar  apostolii care amintesc aproape toți de da Vinci, deosebirea față de opera lui Leonardo fiind faptul că doi dintre ei, printre care unul este Iuda, sunt despărțiți de ceilalți, fiind dispuși la capetele mesei, dincoace de ea.
Seria apostolilor așezați în partea de sus a catapetesmei, au fost cam neglijați de către Grigorescu. Cum ochiul nu-i poate urmări din cauza poziției prea înalte a lor, realizarea lor a fost mai neglijentă, astfel încât, câteva capete seamănă foarte mult, până aproape de a le confunda. Din acest motiv, se pare că artistul nu a vrut o individualizare a lor prin gesturi teatrale, iar draperiile atât de bine redate în icoana împărătească a Fecioarei, aici sunt dizgrațioase, greoaie, ele părând a fi făcute din stofe aspre, rebele, care nu parcă nu vor să se mlădieze. Nici proporția brațelor nu este una naturală, fapt care duce la o deformare datorată înălțimii  la care sunt văzute. Opozant acestor apostoli, este de remarcat realizarea remarcabilă a Sfinților Luca și Pavel. În partea de sus a catapetesmei mai sunt așezate chipuri de proroci, așa cum este prorocul Daniel care a fost considerată de către unii analiști ca fiind un autoportret al artistului. Ipoteza nu are însă o susținere solidă din cauza asemănării a aproape tuturor sfinților tineri pe care Grigorescu i-a zugrăvit. Cele mai bune realizări de la Mănăstirea Agapia sunt Maica Domnului, Sfinții Arhangheli, Sfântul Gheorghe, Ioan Botezătorul și Isus de la icoanele împărătești.
Este de menționat ca un plus al activității lui Grigorescu la Agapia, înființarea de către acesta a unei școli de pictură la mănăstire pentru călugărițele cu aptitudini artistice, sub directa conducere a stareței Tavefta Ursache. Astfel, în data de 8 februarie 1860 școala de la Agapia funcționa „... cu un număr de câteva copile... care... au și înaintat pre cât au fost cu putință, una din ele însă cu osebire”. Există în arhivele mănăstirii documente pentru achiziționarea celor trebuincioase desfășurării cursurilor de pictură. O dată cu terminarea lucrărilor de la Agapia și cu plecarea lui Nicolae Grigorescu, școala de pictură și-a încetat existența.
După terminarea lucrărilor de la Mănăstirea Agapia, Nicolae Grigorescu a mai rămas în țară din primăvară până în luna octombrie anului 1861. Artistul a pictat în acest răstimp ctitoria lui Iorgu Niculescu Dorobanțu din comuna Puchenii Mari. localitate care se află marginea șoselei ce duce de la București la Ploiești.  Cel mai vechi document care menționează că biserica din Puchenii Mari a fost pictată de către Nicolae Grigorescu este raportul ecleziastic al mitropolitului UngroVlahiei semnat de Grigore N. Popescu în anul 1900, prin care acesta constata că:
„... deși nu veche rău, dar după timpuri n-a mai fost îngrijită, căci se constată că mai înainte a plouat înăuntru, din care cauză pictura după bolți s-a stricat în unele locuri, pictură care de altfel pentru o biserică rurală e foarte bine făcută de d-ul artist Grigorescu...”În anul 1914, parohul bisericii Grigore Moisescu a intervenit pe lângă minister pentru refacerea picturilor murale „... executate de neîntrecutul nostru pictor Grigorescu, după informațiile date de fosta proprietăreasă, d-na Ana Aman, fosta soție a fondatorului acestei biserici”. Raportul a mai pomenit că pictura bisericii a fost realizată în anul 1860. Fosta soție a lui Theodor Aman fusese căsătorită întâi cu ctitorul bisericii și ea apărea în pictura din biserică alături de acesta în pronaos. Ana Aman declara mai târziu că pictarea bisericii s-ar fi produs în anul 1860. Pe unul din prăznicarele de la altar care reprezintă pe Sfinții Petru și Pavel. se poate citi anul 1861, icoana nefiind semnată se consideră ca neaparținându-i lui Grigorescu. Astfel, picturilor din Puchenii Mari nu li se poate stabili cu certitudine o datare precisă. Mai dificilă este atribuirea picturilor, deoarece la Puchenii Mari artistul a lucrat și cu ale ajutoare, posibil și cu Gheorghe Grigorescu, pentru a termina mai repede lucrările în vederea plecării sale în străinătate. În aceeași ani a decedat și Ruxandra Grigorescu.Istoricul George Oprescu a considerat că din cauza calității mai mult decât mediocră a picturilor de la această biserică, se poate spune că prezența lui Grigorescu este într-o măsură restrânsă, doar la unele părți din pictura murală și la cel mult câteva chipuri aflate la catapeteasmă. Făcând o analiză comparativă între icoanele mari împărătești de la Zamfira sau Agapia cu cele de aici, acestea din urmă uimesc prin stângăcia desenelor și a stridențele cromatice ale unui colorit sărac și lipsit de gust. Este improbabil ca Sfântul Gheorghe înfățișat călare cu mijloace aproape infantile să fi fost realizat de marele artist. În mod similar este și Sfântul Nicolae aflat într-una din icoanele împărătești, care pare o banală repetare a icoanei de la Zamfira. Dintre toți apostolii de la Pucheni, doar Petru, Pavel și Simeon amintesc de spiritul viu al lui Grigorescu.
Dacă icoanele au rezistat timpului și au ajuns în contemporaneitate, pictura murală a rămas decenii întregi în ruină totală și s-a degradat aproape în întregime. Lovitura de grație a dat-o așa zisa restaurare executată de pictorii Dimitrie Belizarie și Musceleanu. A mai rămas doar pe ici pe colo câte ceva din aspectul inițial. Trecând peste toate aceste nenorociri ale nepăsării și ale degradării naturale și umane, contribuția lui Nicolae Grigorescu mai poate fi văzută în decorația murală mai mult decât în catapeteasmă. Se recunoaște ca aparținându-i artistului: Maica Domnului cu pruncul care tronează în altar, Pantocratorul de pe bolta cupolei de deasupra naosului și Sfinții Ilarion și Dimitrie Basarabov de pe zidul nordic al pronaosului.Interesante sunt tablourile votive ale ctitorului Iorgu Niculescu-Dorobanțu, a soției Ana (viitoare Aman) și ale părinților Nicolae și Smaranda din pronaos. Acestea au fost pictate în spirit laic și foarte probabil după natură dar au fost și ele deteriorate de vicisitudinile timpului. Cu greu se mai poate recunoaște câte ceva dincolo de stratul vulgar adăugat de restauratorii amintiți mai sus. Din trăsăturile Anei și din aerul ușor efeminat al lui Iorgu se constată o asemănare uluitoare cu portretele pe care le-a făcut mai târziu Theodor Aman. După opinia lui George Oprescu, emisă în anul 1961 în biografia pe care a făcut-o pictorului Nicolae Grigorescu, o restaurare pretențioasă și profesionistă prin care să se înlăture straturile de vopsea puse de Belizarie și Musceleanu, ar putea duce la scoaterea la lumină a picturii originale. Desigur că picturile de la Puchenii Mari nu reprezintă ceva nou în evoluția artistului Grigorescu, ele au fost doar un motiv financiar grăbit în așteptarea plecării sale la Paris.Conform declarațiilor parohiei din Pucheni Mari, s-au adus informații noi cu privire la istoricul picturilor murale ale bisericii. Astfel, picturile murale au fost făcute de către Nicolae Grigorescu în perioada anilor 1859 - 1861, 1861 fiind anul în care a fost sfințită. În plus, se menționează că picturile murale s-au păstrat aproape neatinse până în anul 1940, an în care cutremurul a adus prejudicii importante bisericii. Atunci au căzut două pandantive cu chipurile Sfinților Marcu și Luca și chipurile a patru sfinți din partea de vest a absidelor laterale. Cutremurul din 1977 a adus alte stricăciuni la structura de rezistență a bisericii. Ulterior s-au făcut lucrări de consolidare a structurii și s-au restaurat picturile de către pictorul Gheorghe Zidaru. Din spusele parohiei rezultă că s-a reușit recuperarea parțială a picturii lui Nicolae Grigorescu. În anul 2008, s-au început noi lucrări de restaurare a picturii murale, ce apare mai vie după îndepărtarea stratului de fum depus în timp.
D Izvorul Tămăduirii - Alexandru Vlahuță și Virgil Cioflec au precizat că scena Izvorul Tămăduirii a fost zugrăvită pe bolta aghiasmatarului din curtea Mănăstirii Căldărușani. Ca urmare, se înțelege că această compoziție religioasă a fost o pictură murală. Tot acești biografi au amintit că Grigorescu a realizat și cele două icoane ale ușilor diaconești ale bisericii, intitulate Sfântul Dumitru și Maica Domnului. George Oprescu a comentat informațiile celor doi și a pomenit faptul că icoana cu Maica Domnului, prin tradiție, nu s-a pictat niciodată pe ușile altarului și că Izvorul Tămăduirii este de fapt o icoană executată pe lemn, ea aflându-se astăzi la Galeria Muzeului Național de Artă al României. Imaginile a două din icoanele de la Mănăstirea Căldărușani - Christ (fig.48) și La Trinité (fig. 49), au fost publicate de către Nicolae Iorga în anul 1934.
H Mihai scăpând stindardul - Tabloul Mihai scăpând stindardul a dispărut în anul 1884 într-un incendiu care s-a produs la Școala de Belle Arte din București și care a distrus o mare parte din colecțiile școlii. Tabloul a fost descris de C.I. Istrati: „... pînza nu era mare și reprezenta pe Mihai Viteazul, cu steagul în mână, trecând prin o apă, cu siguranță în lupta de la Călugăreni.” Și Virgil Cioflec a pomenit de acest tablou și l-a descris pe Mihai Viteazul: „... pe un cal alb, Mihai, cu fața întoarsă, aleargă cu un steag în mână.” După afirmațiile lui Cioflec, Grigorescu și-ar fi expus lucrarea în vitrina unui magazin de pe Podul Mogoșoaiei. În această vitrină l-ar fi văzut beizadeaua Mitică Ghica datorită căreia Barbu Știrbei ar fi fost interesat de Grigorescu. C.I. Istrati a afirmat că lucrarea ar fi fost expusă la Eforia Școalelor și acolo Dimitrie Grecescu l-ar fi văzut în anul 1856.
I Icoanele de la Băicoi - Din analiza comparativă a biografiilor asupra vieții și operei lui Nicolae Grigorescu, rezultă o incertitudine referitoare la lucrările pe care artistul le-a efectuat la biserica din Băicoi. În timp ce George Oprescu a menționat așa cum s-a scris mai sus, faptul că Nicolae ar fi pictat în tehnica uleiului șase icoane de dimensiuni mari și unsprezece prăznicare pictate pe față și pe verso, Barbu Brezianu a menționat doar că pictorul a pictat prăznicare și câteva icoane mari. Brezianu a mai menționat și faptul că pictorul a pictat câteva icoane mari pe pânză și câteva prăznicare pe lemn, toate fiind executate în ulei. Brezianu a explicat atribuirea comenzii de la Băicoi printr-o întâmplare prin care Cleopatra Trubețkoi ar fi văzut una din cele mai reușite icoane realizate de Nicolae și care i-a plăcut foarte mult. Explicația este distonantă față de cea a lui Oprescu care a considerat că aceasta ar fi văzut o icoană care ar fi fost chiar Maica Domnului, cea care a fost executată la dimensiuni mari pentru biserica din Băicoi și a fost ferecată în argint.Afirmația lui Oprescu pare a fi preluată din precizările pe care Virgil Cioflec le-a făcut în biografia sa din anul 1925. Acesta a amintit că prințesa Trubețkoi l-a însărcinat pe Nicolae să zugrăvească capela domnească de pe moșia părintească de la Băicoi, ca urmare  a faptului că a văzut o icoană realizată de artist în care era înfățișată Maica Precista. Cioflec nu a mai adus nicio dată suplimentară privind activitatea pictorului la Băicoi, nici referitor la icoanele mari și nici la prăznicare. El nu a adus nicio referință documentară pentru susținerea afirmației pe care  a făcut-o.George Oprescu a comentat afirmația lui Virgil Cioflec și pare că ar fi studiat pe teren existența unor picturi făcute de Grigorescu la capela de la Băicoi. El a precizat că la capela din Băicoi se găsesc doar niște urme neînsemnate de pictură murală care, în opinia sa, nu au nicio legătură cu Nicolae Grigorescu. Tot el a mai amintit că episodul cu prințesa Trubețkoi a mai fost menționat și de Barbu Ștefănescu Delavrancea într-un articol publicat în timpul vieții pictorului de la Pitaru, fără a indica sursa. În acest articol, a spus Oprescu, amănuntele descrise par a fi argumentate din memoria pictorului, iată o mostră:„... Prințesa Trubțekoi îi porunci o Maică a Domnului și nu crezu ochilor văzând opera tânărului. I-o arătă lui Alexandru Ghica și-i prezentă pe autor. Alexandru Ghica zise mirat: „Adevărat are mână ușoară”. Tânărul auzise, era cât p-aci să-i răspundă: „Aș fi fost mai bun de bărbier”. Neapărat el simțea mai sus de umeri chemarea lui.”Barbu Brezianu a mai specificat în plus de toate acestea că la târnosirea bisericii din Băicoi, atunci când toate icoanele ar fi fost gata, Cleopatra ar fi invitat și înalte fețe bisericești la eveniment. În acest mod a explicat Brezianu traseul pe care artistul l-a avut prin primirea comenzilor de la Căldărușani, Zamfira și Agapia.Alexandru Vlahuță nu a amintit nimic despre icoanele de la Băicoi (vezi la wikisursă textul original al biografiei intitulată Pictorul Grigorescu). Alexandru Cebuc în albumul publicat în anul 2008 a amintit doar că Nicolae Grigorescu a pictat icoanele și prăznicarele de la Băicoi, fără să dea referințe sau alte detalii. Din toate cele spuse până acum, rezultă o interpretare proprie autorilor biografiilor, fără a lua în considerare că toate afirmațiile aduse nu au fost susținute de surse de informare primare sau secundare.Peste toate acestea, se suprapun informațiile furnizate de Protoeria Câmpina. Aceste informații spun că dovada că biserica a fost pictată de Nicolae Grigorescu s-ar regăsi în pisania bisericii scrisă în anul 1902 de preotul Gheorghe Mihail, cel care a păstorit aici între 1880-1932. El ar fi fost adus la această biserică de însăși prințesa Cleopatra. În plus, protoeria confirmă semnătura lui Grigorescu pe icoana Sfântului Gheorghe precum și pe icoana-bust a Mântuitorului din Sfântul Altar. Un amănunt foarte important este că același site precizează că pictura originală nu s-a mai păstrat, deoarece biserica a fost repictată de Toma Vintilescu în anul 1902 și mai apoi de pictorul Umberto Marchetti în anul 1929. În anul 1988 pictura a fost restaurată de o echipă condusă de doamna Elena Vasilescu, preot paroh fiind părintele Iarca I. Daniel. Protoeria nu a menționat nimic despre existența prăznicarelor. Cum toate analizele făcute de Barbu Brezianu în anul 1959 și mai apoi de George Oprescu în 1961 spun că pictura lui Grigorescu există încă la Băicoi, ca și prăznicarele, afirmațiile protoeriei vin cu date discordante total opuse și în același timp lacunare cu privire la prăznicare. Singura afirmație fără echivoc a protoeriei ar fi că, picturile religioase realizate de Nicolae Grigorescu la Băicoi nu mai există, exceptând, desigur, cele care au semnătura artistului.NAjutoarele de la Agapia - Despre prima persoană care l-a ajutat pe artist la Agapia, fata lui Gheorghe Grigorescu (fratele lui Nicolae) a afirmat că tatăl ei și-ar fi ajutat fratele la zugrăvirea bisericii de la Mănăstirea Agapia. C.I. Istrati a amintit și el acest episod, bazându-se pe afirmația mitropolitului Iosif Gheorghian care era pe atunci călugăr la Mănăstirea Neamț, spunând că „... el (Grigorescu - n.r.) era însă totul, deoarece fratele său îl ajuta numai la facerea văpselelor, care pe atunci se făceau cu greutate, frecându-se între pietre...” Pe de altă parte, opozant al lui Istrati, Barbu Ștefănescu Delavrancea a fost de părere că Nicolae Grigorescu a lucrat aproape singur la Agapia, zugrăvirea bisericii fiind „... mai toată de mâna lui”.Al doilea ajutor al lui Grigorescu este posibil să fi fost italianul Girardelli. Despre el a vorbit Virgil Cioflec spunând „... Griradelli, un eclectic care a fost mâna dreaptă a lui Tattarescu la zugrăvirea Mitropoliei din Iași, face și aici lucrări de adaptare: atitudini, mișcări, gesturi sunt împrumutate și e destul să privești coiful de la picioarele sfântului Teodor ca să știi ce paletă ținea în mână pictorul italian.” Este posibil ca italianul să fi fost Luis Ghilardelli care s-a născut la Lugano și care a expus în anul 1870 tabloul Interiorul unui salon în zi de vară. George Oprescu a precizat, în schimb, că tocmai acel coif este un detaliu care denotă stilul la care a ajuns în aci ani Grigorescu.
A Virgil Cioflec a făcut precizarea că Nicolae Grigorescu înainte să ajungă ucenic în atelierul lui Anton Chladek, ar fi fost și prin atelierele altor meșteri zugravi, așa cum au fost Gheorghe Puiu din Olari, fratele lui Puiu, Dragomir și mai apoi la atelierul lui Pantelimonescu.
B Icoana a fost reprodusă în George Oprescu: N. Grigorescu, Anii de ucenicie, București, 1956, pag. 54
C Icoana a fost reprodusă în George Oprescu: N. Grigorescu, Anii de ucenicie, București, 1956, pag. 47
E O copie a icoanei de la Căldărușani, intitulată Duminica tuturor sfinților, a fost realizată de preotul Vasile Damian (d. 4 decembrie 1915). Ea se află astăzi la depozitul Secției de artă feudală a Muzeului de Artă al României.
F Deisis este o temă fundamentală în iconografia bizantină, constând din reprezentarea lui Iisus ca judecător, tronând între Maria și Ioan Botezătorul. Apare în mod constant în cadrul „Judecății de apoi”, precum și pe absida sudică a naosului.
G Pictorul Gheorghe Vânătorul la terminarea lucrărilor de restaurare de la Mănăstirea Zamfira, a întocmit un raport de execuție. Acest raport, sau o copie a acestuia, a trimis-o istoricului George Oprescu. Acesta din urmă l-a folosit ca bază de documentare cu privire la picturile murale de la Zamfira, cu ocazia monografiei pe care a făcut-o lui Nicolae Grigorescu.
J Dintre lucrările cu care Constantin I. Stăncescu a participat la concursul din 1857 în vederea obținerii unei burse de studii în Italia începând din anul 1858, se remarcă un portret care mult timp s-a considerat a fi o creație originală a lui Stăncescu. S-a constatat ulterior întoarcerii unei părți a Tezaurului României de la Moscova din anul 1956, că acesta era o copie după Constantin Rosenthal. Tabloul se află astăzi în Galeria Muzeului Național de Artă al României.
K Conform însemnării de pe contractul de la Zamfira: „... La trei mii o sută șaptezeci și doi am primit din cîștul de al patrulea, iar restul îl va primi frati-miu, după săvârșirea lucrului, 1857, octombrie 17, Nica Grigorescu.”
L Litografia Fuga din Egipt realizată de von Fhischer a inspirat de-a lungul timpului mai mulți artistici plastici. Așa a fost N. Lefteriu care a făcut o lucrare pe înălțime aducând unele modificări ale peisajului unde se desfășoară scena. Tabloul se află astăzi la muzeul Mănăstirii Agapia. Prin comparație cu realizarea lui Lefteriu, Grigorescu a urmat mai îndeaproape compoziția, dând acesteia forma ovală față de originalul înfățișat în dreptunghi. Superioritatea lui Grigorescu față de Lefteriu se vede cu ochiul liber și este categorică. Acesta din urmă a fost un copist naiv care a folosit un colorit vulgar aplicat peste un desen mai mult decât mediocru. George Oprescu a considerat în biografia sa că, I.D. Ștefănescu l-a desemnat în mod eronat pe Lefteriu ca meșter de la care Grigorescu ar fi avut ce învăța din arta apuseană.
M La muzeul Mănăstirii Agapia există câteva icoane semnate de Nicolae Grigorescu cu inițialele sale. Ele sunt datate în anul 1857 și sunt următoarele: Atotștiitorul, Încoronarea Fecioarei, Bunavestire și Întâlnirea Mariei cu Elisabeta.
O Valoarea contractului de la Agapia era de 2000 de galbeni. Pentru multă vreme de la decesul artistului, clauzele contractuale au fost necunoscute istoricilor, astfel încât au existat unii analiști care au avansat ideea că valoarea ar fi fost de 3000 de galbeni.
P La Mănăstirea din Căldărușani a funcționat până în anul 1810, o Școală de zugravi de biserici înființată în anul 1778 printr-un hrisov domnesc emis de către domnitorul  Alexandru Vodă Ipsilanti. Școala a avut caracter oficial de Școală a Mitropoliei și a fost pusă sub conducerea meșterului Ioan Ivan Rusul, venit în țară odată cu armatele rusești. În anul 1802, ca urmare a unui cutremur devastator ctitorul școlii a decedat sub ruinele bisericii. La conducerea școlii a venit zugravul Matei polcovnicul care a avut o serie de ucenici ce au devenit renumiți zugravi de biserici: Chiriță zugravul, Nicolae Teodorescu, Costache Focșeneanu, Nae Pantelimonescu, Anton Serafim, Ilie Ploieșteanu și Evghenie Lazăr.
Mircea Popescu: N. Grigorescu, seria Arta pentru toți, Editura Meridiane, București, 1962
Alexandru Vlahuță: Pictorul Nicolae Grigorescu, Editura Tineretului, București, 1969
George Sorin Movileanu și Vasile Florea: Grigorescu, Editura Meridiane, București, 1978
ro Mănăstirea Zamfira, pictată în întregime de faimosul Grigorescu, s-a degradat din cauza infiltrațiilor - de Dana Mihai, din 29 martie 2015, accesat 8 martie 2017
