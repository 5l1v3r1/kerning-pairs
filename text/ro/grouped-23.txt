
Giuseppe Garibaldi ( pronunție ; n. 4 iulie 1807, Nisa, Regatul Sardiniei – d. 2 iunie 1882, Caprera[*]​, Italia) a fost un general, om politic și patriot italian considerat, împreună cu Camillo Cavour, cu Victor-Emmanuel al II-lea și cu Giuseppe Mazzini, a fi unul dintre „părinții patriei” italiene.
Garibaldi a fost un personaj istoric esențial al Risorgimentului italian, deoarece a condus și a luptat personal într-un număr mare de campanii militare care au permis construirea unei Italii unite. El a încercat, cel mai adesea, să acționeze cu învestitura unei puteri legitime, ceea ce face să fie greu de definit ca revoluționar: a fost numit general de către Guvernul provizoriu al Milanului în 1848, general al Republicii Romane din 1849 de către ministrul de război, și cu acordul și în numele lui Victor-Emmanuel al II-lea a intervenit prin Expediția celor O Mie.
A fost supranumit „eroul a două lumi” datorită acțiunilor militare pe care le-a întreprins atât în America de Sud cât și în Europa, și care i-au adus o considerabilă notorietate atât în Italia cât și peste hotare. Aceasta se datorează mediatizării excepționale pe plan internațional de care a beneficiat, la nivelul epocii sale, presa relatând, adesea romanțat, epopeea sa. Cei mai mari scriitori, în special francezi, Victor Hugo, Alexandre Dumas, George Sand și-au exprimat admirația față de el. Regatul Unit și Statele Unite i-au fost de mare ajutor, oferindu-i, în circumstanțe dificile, susținere militară și financiară.
Republican convins, el și-a lăsat ideile la o parte, recunoscând autoritatea monarhică a lui Carol Albert și a lui Victor-Emmanuel al II-lea, artizanii acțiunii unioniste. El i s-a opus lui Mazzini, deși fusese unul din adepții acestuia la începutul carierei sale politice. Expediția celor O Mie avea să fie elementul culminant al acțiunilor sale: a cucerit sudul peninsulei, pe care l-a predat lui Victor-Emmanuel al II-lea, făcându-l rege al Italiei. Ultimele sale lupte, cu scopul de a integra Roma în Regatul Italiei s-au soldat cu eșecuri. Monarhia avea să încredințeze altora visul de cucerire a Romei.
Garibaldi a fost, la vremea sa, un mit care a avut și adversari: mediul reacționar și cleric, anti-republican și anti-socialist.
Tatăl său, Domenico, originar din Chiavari din zona Genova, s-a mutat la Nisa. El era căpitan de marină comercială, iar frații săi erau și ei marinari sau negustori. Mama lui, Rosa Raimondi, provenea din Loano, Liguria. În familia lor s-au născut șase copii, băieții Angelo apoi Giuseppe, Michele și Felice, precum și două fete care au murit în copilărie.Garibaldi s-a născut la Nisa, la 4 iulie 1807. Acest oraș, de care Garibaldi a rămas atașat toată viața, a cunoscut numeroase vicisitudini de-a lungul istoriei sale. Oraș al Regatului Sardiniei, a devenit francez între 1793 și 1814, în perioada revoluționară și napoleoniană (campaniile din Italia), apoi din nou piemontez începând cu 1814, înainte de a redeveni definitiv francez în 1860 în ciuda opoziției omului de stat. În perioada franceză, registrele de stare civilă au fost redactate în limba franceză, iar copilul a fost înregistrat astfel sub numele Joseph-Marie Garibaldi. El a fost botezat la 19 iulie 1807 la biserica Saint-Martin-Saint-Augustin⁠(fr), situată în actualul cartier istoric al Nisei: naș i-a fost Joseph Garibaldi și nașă Julie Marie GaribaldiÎn 1814, comitatul Nisa a redevenit posesiune a Casei de Savoia conform primului articol al tratatului de la Paris⁠(fr), după înfrângerea lui Napoleon. La această dată, Garibaldi avea 7 ani și a devenit supus al lui Victor-Emmanuel I.Părinții săi își doriseră ca Giuseppe să devină avocat, medic sau preot, dar copilului nu-i plăcea învățătura și prefera activitățile fizice și viața pe mare fiind, așa cum spunea el, „mai prieten cu distracția decât cu învățatul”. Într-o zi, s-a îmbarcat pe un vas către Liguria cu câțiva tovarăși, dar a fost oprit și trimis înapoi la părinți. Cursurile de italiană și de istorie antică primite de la educatorul său, signor Arena, fost luptător în campaniile napoleoniene, au produs în tânărul Giuseppe o adevărată fascinație pentru Roma Antică.El l-a convins pe tatăl său să-l lase să urmeze o carieră marinărească și, la cincisprezece ani, s-a angajat ca mus, după care, la 17 ani, s-a îmbarcat pe vasul Costanza comandat de Angelo Pesante din Sanremo. Prima sa călătorie l-a dus la Odesa, la Marea Neagră, și de acolo până la Taganrog, la Marea Azov, pentru comerț cu grâu.La 18 ani, în 1825, a descoperit Roma unde s-a dus împreună cu tatăl său și cu o încărcătură de vin destinată pelerinilor veniți la jubileul papei Leon al XII-lea. Această călătorie la Roma a fost pentru el atât o revelație, cât și o decepție: Roma papilor, coruptă, o palidă umbră, era mult diferită de ce-și imagina el.
În 1827 a revenit la Nisa la bordul brigantinei Cortese, de unde a plecat în Marea Neagră, dar vasul i-a fost atacat de corsari greci care l-au jefuit, furând până și hainele echipajului. Călătoria a continuat însă și, la întoarcere, în august 1828, Garibaldi s-a îmbolnăvit și a debarcat la Constantinopol unde a rămas până la sfârșitul lui 1832, în parte din cauza Războiului Ruso-Turc. El s-a integrat în comunitatea italiană de acolo, unde și-a câștigat existența predând italiana, franceza și matematica.În februarie 1832, a primit brevet de căpitan clasa a doua și s-a îmbarcat pe brigantina La Clorinde către Marea Neagră, cu destinația Taganrog. După treisprezece luni de navigare, a revenit la Nisa și începând cu luna martie 1833, a fost din nou în drum spre Constantinopol. Echipajului i s-au adăugat treisprezece pasageri francezi, adepți ai lui Henri de Saint-Simon⁠(fr) care plecau să înființeze o comunitate în capitala otomană. Liderul lor era Émile Barrault⁠(fr), profesor de retorică, care i-a expus lui Garibaldi ideile „saint-simoniștilor”⁠(fr). O frază l-a impresionat în mod deosebit: 
Vasul i-a lăsat pe francezi la Constantinopol și a plecat mai departe la Taganrog. Într-un han, Garibaldi a întâlnit un marinar poreclit il Credente („Credinciosul”) care i-a expus ideile mazziniene de Giovine Italia⁠(fr), de republică, de unitate și independență națională. Biografii Jessie White Mario și Giuseppe Guerzoni arată, fără a fi însă siguri, că ar fi vorba de Giambattista Cuneo.
De la căderea Imperiului Roman, Peninsula Italică era împărțită într-o multitudine de mici state independente. Revoluția Franceză și constituirea Republicii Cisalpine⁠(fr) și apoi a a celei Italiene⁠(fr) și a Regatului Italiei au suscitat un sentiment național și republican. Au apărut mișcări insurecționale cum ar fi cele din 1820⁠(fr) și din 1831⁠(fr). Garibaldi, ca și mulți din generația sa, au făcut ucenicia unei conștiințe naționale italiene.
Pentru Garibaldi, tezele lui Giuseppe Mazzini ale luptei pentru unitatea Italiei păreau a fi consecința directă a ideilor lui Barrault, punct de început pentru eliberarea tuturor „popoarelor oprimate”. Această din urmă călătorie i-a schimbat viața lui Garibaldi; în memoriile sale, el scria: . Istoriografia oficială consemnează că Giuseppe Garibaldi îl întâlnise pe Giuseppe Mazzini în 1833 la Marsilia și că el aderase la Giovine Italia⁠(it) (Tânăra Italie), asociația politică secretă a lui Mazzini, al cărei obiectiv era acela de a transforma Italia într-o republică democratică unitară. Istoricul Alfonso Scirocco remarca faptul că atunci când Garibaldi debarca la Villefranche-sur-Mer, în august 1833, Mazzini deja plecase în iunie din Marsilia către Geneva.
În calitate de marinar, Garibaldi era obligat să efectueze un serviciu militar de cinci ani în marina sardă; el s-a înrolat în decembrie 1833. Respectând tradiția, el a adoptat numele de luptă Cleombrotus⁠(fr), un erou spartan. Împreună cu prietenii săi, Edoardo Mutru și Marco Pe, a încercat să facă prozelitism pentru cauza lor, expunându-se cu lejeritate. Ei au fost semnalați poliției, care i-a urmărit; Mutru și Garibaldi au fost mutați disciplinar pe fregata Contele de Geneys, la 3 februarie, pregătită de plecare în Brazilia.La 11 februarie 1834, el urma să participe la o insurecție mazziniană în arsenalul din Genova; el trebuia să însoțească operațiunea militară a generalului Ramorino⁠(en) în Piemont la 1 februarie 1834, al cărei scop era răsturnarea monarhiei. Garibaldi a debarcat pentru a se pune în contact cu mazzinienii, dar eșecul răscoalei din Savoia și punerea în stare de alertă a armatei și poliției au dus la eșecul operațiunii. Garibaldi, neîntorcându-se la bordul Contelui de Geneys, a fost considerat dezertor. Recunoscut ca unul din liderii conspirației, a fost condamnat în contumacie la „pedeapsa cu o moarte rușinoasă”, și declarat dușman al patriei și al statului.Garibaldi a devenit astfel un „bandit”. El s-a refugiat apoi la Nisa, după care a trecut frontiera și a mers la Marsilia, unde a fost găzduit de prietenul său Giuseppe Pares. Pentru a evita să fie suspectat, și-a luat numele de Joseph Pane; în iulie, el s-a îmbarcat către Marea Neagră și, în martie 1835, se găsea în Tunisia. Garibaldi a rămas în contact cu asociația mazziniană prin intermediul lui Luigi Cannessa și în iunie 1835 a fost primit în Tânăra Europă⁠(it), luându-și numele de luptă Borel, în amintirea martirului cauzei revoluționare.Italia îi devenise însă inaccesibilă din cauza pedepsei cu moartea la care fusese condamnat, astfel că și-a îndreptat privirea către orizonturi mai îndepărtate. I s-a ivit ocazia de a urca la bordul brigantinei Nautonnier cu destinația Rio de Janeiro în Brazilia, la 8 septembrie 1835. Garibaldi s-a îmbarcat la Marsilia, sub numele de Giuseppe Pane, cu intenția de a răspândi ideile mazziniene. Mai mult, în Rio exista o importantă comunitate de marinari liguri, care urma să-i permită o sosire discretă.
După cucerirea napoleoniană a Spaniei, coloniile sud-americane ale acesteia s-au angajat într-un proces de dobândire a independenței, care s-a încheiat cu înfrângerea Spaniei. Viceregatele s-au fărâmițat într-o serie de republici independente, între care Provincia Cisplatină⁠(fr), Confederația Argentină⁠(fr), Paraguay. În ce privește Brazilia, după invadarea Portugaliei de către Napoleon⁠(fr), familia regală s-a exilat la Rio de Janeiro, iar colonia a fost ridicată la rang de regat. Ioan al VI-lea a revenit la Lisabona din cauza revoluției liberale din 1820 în timp ce fiul său Pedro a devenit regent al Braziliei. În 1822, el s-a proclamat împărat al Braziliei sub numele de Pedro I. Politica centralizată a suveranului a dus la mișcări insurecționale și, în 1832, el a fost obligat să abdice în favoarea fiului său Pedro al II-lea.În 1835, în întreaga Americă de Sud domnea o tensiune ridicată din cauza războaielor de independență și din cauza războaielor între state.
Între decembrie 1835 și 1848, Garibaldi a petrecut o lungă perioadă de exil în America de Sud, răspunzând solicitărilor tuturor celor ce doreau să lupte pentru independență cu aceeași ardoare cu care ar fi luptat pentru propria patrie. El s-a stabilit la Rio de Janeiro, unde a fost primit de mica comunitate de exilați și imigranți italieni. În cursul acestei perioade, el a răspândit sentimentele revoluționare în rândurile compatrioților săi și a rămas în contact cu activiștii din Europa, Mazzini și corespondenții săi Antonio Ghiglione și Luigi Canessa.Mulțumită susținerii lui Giuseppe Stefano Grondona, a devenit președinte al celulei de pe continentul american a organizației Giovine Italia⁠(it). El a aderat și la loja masonică Asilo di Vertud.În septembrie 1835, Bento Gonçalves da Silva⁠(pt) a declanșat o acțiune separatistă care a dus la formarea Republicii Rio-grandeze⁠(pt) (1836), ceea ce a provocat reacția Imperiului Braziliei. Garibaldi s-a declarat pregătit de a lupta pentru apărarea ideilor umanitare și, la 4 mai 1837, a obținut o patentă de corsar⁠(en) din partea guvernului din Rio Grande do Sul, care se răsculase împotriva autorității imperiale braziliene. În calitate de corsar, a sfidat un imperiu cu vasul său botezat Mazzini. La 11 aprilie 1838, a învins un batalion al armatei imperiale braziliene în bătălia de la Galpon de Xarqueada și a luat parte alături de generalul Davi Canabarro⁠(fr) la cucerirea portului Laguna, capitala provinciei Santa Catarina, (25 iulie 1839), ceea ce a facilitat înființarea Republicii Catarinense (sau Republica Juliana⁠(fr)). La 15 noiembrie, armata imperială a recucerit orașul și republicanii s-au retras pe înălțimile din jur, unde s-au dus lupte cu mai mult sau mai puțin succes. Garibaldi s-a implicat pentru prima oară într-o luptă exclusiv terestră, lângă Forquillas: a atacat cu marinarii săi și a obligat inamicul să se retragă.În această perioadă, a avut-o a amantă pe Manuela de Paula Ferreira, nepoata lui Bento Gonçalves da Silva, relație la care a renunțat din cauza diferenței de statut social. În 1839, pe când se afla în Laguna, a întâlnit-o pe Ana Maria de Jesus Ribeiro⁠(fr), în vârstă de 18 ani. Între cei doi tineri a apărut o idilă, deși Anita era deja căsătorită cu Manuel Durante de Aguiar. Ea l-a părasit pe Manuel pentru Giuseppe și cei doi s-au căsătorit în 1842 după decesul primului soț.
Pe la jumătatea lui 1841, neîntrevăzând nicio încheiere rapidă a războiului, și la cererea lui Francesco Anzani, un exilat lombard cu care era legat prin relații de prietenie și care îi dorea prezența în Uruguay, Garibaldi și familia sa au plecat, cu permisiunea lui Gonçalves, din Rio Grande către Montevideo, unde se găseau numeroși străini, în special francezi și italieni.Acolo, războiul îi opunea pe președintele uruguayan Manuel Oribe⁠(fr), care fusese răsturnat, dar era susținut de guvernul de la Buenos Aires al lui Juan Manuel de Rosas⁠(fr), pe de o parte, și pe de altă parte noul guvern prezidat de generalul Fructuoso Rivera⁠(fr) installat la Montevideo și care conta pe ajutorul Braziliei, al flotelor franceză și engleză și al argentinienilor „unitariști” (Partido Unitario, de înclinație liberală). Declarat în decembrie 1838, războiul, denumit „Marele Război”⁠(fr) a durat din 1839 până în 1851.Instalat la Montevideo, Garibaldi a ținut cursuri de matematică.La începutul lui 1842, Confederación Argentina a organizat o expediție comandată de președintele uruguayan Manuel Oribe. Flota Confederației a operat sub comanda amiralului argentinian de origine irlandeză Guillermo Brown⁠(fr), în timp ce cea de la Montevideo se afla sub ordinele comodorului de origine americană John Coe⁠(en). Guvernul de la Montevideo a apelat la Garibaldi. La río de la Plata, marina argentiniană a încercat să blocheze portul Montevideo. La 16 august 1842, a avut loc o bătălie navală pe fluviul Paraná lângă localitatea Costa Brava. Vasele comandate de Garibaldi au fost învinse de forțele lui Brown superioare ca număr de nave și de oameni. După grele pierderi, Garibaldi și-a incendiat vasele pentru a evita căderea lor în mâinile lui Brown; el a reușit să se adăpostească împreună cu restul supraviețuitorilor.În același an, Garibaldi s-a căsătorit cu Ana Maria de Jesus Ribeiro⁠(fr) pe care a întâlnit-o în 1839 și cu care acvea patru copii: Domenico Menotti, Rosita care a murit în copilărie, Teresita și Ricciotti⁠(fr).Garibaldi se împărțea între operațiuni terestre și maritime; el a reconstituit o flotilă în fruntea căreia a reușit în aprilie 1842, să împiedice vasele lui Brown să ocupe Isla de Ratas, din Golful Montevideo (care din acest motiv a căpătat numele Isla Libertad — Insula Libertatea), reușind și să contrecareze tentativa flotei „rosiste”, de a bloca portul Montevideo.În aprilie 1843, revenit la Montevideo pe care Oribe l-a asediat până în 1851, Garibaldi a organizat și a condus un grup de voluntari denumit Legión Italiana (Legiunea Italiană), care s-a pus în slujba guvernului de la Montevideo, Gobierno de la Defensa (Guvernul de Apărare). Acești oameni neexperimentați au avut o prestație slabă în primele lupte. Ei au devenit apoi mai încercați până la Combate de Tres Cruces (bătălia celor trei cruci), de la 17 noiembrie 1843, în preajma orașului Montevideo.O mare parte din apărători era de origine străină, în principal francezi (2.500 de oameni) și italieni (500 700 de oameni), dintre cei 6.500 de apărători doar 800 fiind uruguayeni. Din dorința de a-i îmbrăca pe oamenii săi din legiunea italiană cât mai economic cu putință, Garibaldi a cumpărat cu preț redus de la o întreprindere comercială un lot de tunici de lână roșie destinate inițal pieței din Buenos Aires închisă acum din cauza blocadei: aceste cămăși roșii erau pentru muncitorii din abatoare și pentru saladeros⁠(en) argentinieni, culoarea lor făcând să iasă mai puțin în evidență aspectul sângeros al muncii lor, Garibaldi gândindu-se și că oamenii legiunii sale, care trebuia să facă față unei armate de 30.000 de oameni, nu vor vedea cum le curge sângele. Această cămașă roșie a devenit un element esențial al mitului garibaldian, alături de pălăria de gaucho și poncho-ul de pampa.Legăturile sale cu lojele masonice i-au permis să fie admis în 1844 în „Les amis de la Patrie”, care ținea de loja Grand Orient de France⁠(fr).Pentru a-și apăra interesele cetățenilor lor, francezii și englezii au cerut argentinienilor să se retragă și, în fața refuzului acestora din urmă, au blocat portul Buceo și au capturat flota argentiniană. Brown s-a întors la civilie. Relațiile între cele trei țări s-au întărit, ceea ce a permis  Montevideoului, cu susținerea aliaților săi, să scape de blocadă.În aprilie 1845, Garibaldi a îmbarcat într-o nouă flotilă de circa 20 de vase și cu aproximativ 900 de oameni, și a debarcat pentru a ocupa și prăda Colonia del Sacramento⁠(fr) cu participarea unor unități franceze și engleze. În septembrie, el a ocupat Insula Martín García⁠(fr) (insulă argentiniană din río de la Plata), apărată de zece soldați ai Confederației, și orașul Gualeguaychú⁠(es), pe care l-a prădat. și în octombrie a ocupat orașul Salto⁠(fr).La 8 februarie 1846, pe teritoriul departamentului Salto⁠(fr), aflat pe malul râului San Antonio, afluent al Uruguayului, Garibaldi și legiunea sa italiană au dus bătălia de la San Antonio⁠(fr) contra forțelor superioare ale Confederației, cărora le-au produs pierderi grele, și au reușit să se retragă după ce au pierdut aproximativ o treime din efective. Urmările acestei victorii au fost imense, Garibaldi a devenit un erou de renume internațional și presa italiană i-a povestit faptele. Presa din alte țări nu a fost favorabilă, mai ales cele din Chile și din Statele Unite, din cauza faptului că el a fost aliat cu armate europene și din cauza jafurilor comise în urma cuceririlor lor.Când a aflat de la patrioții italieni cu care rămăsese permanent în contact despre agitația ce avea loc în Italia, despre învestitura Papei Pius al IX-lea, considerat un liberal, și despre insurecția din Regatul celor Două Sicilii⁠(fr), Garibaldi s-a arătat nerăbdător să revină în Italia, cu atât mai mult cu cât la Montevideo pacea părea iminentă.În ianuarie 1848, Anita a revenit la Nisa cu copiii, urmată fiind în aprilie de Garibaldi, însoțit de 63 de tovarăși de-ai săi, deși la început trebuia să fie urmat de 150 de oameni. El a lăsat legiunea italiană în mâinile lui Antonio Susini.La sfârșitul secolului al XIX-lea, Montevideo avea șase străzi denumite după eroul Garibaldi, căruia în tot Uruguayul i se ridicaseră cinci monumente. La 4 iulie 1907, centenarul nașterii lui Garibaldi, președintele José Batlle y Ordóñez⁠(fr) a decretat zi de sărbătoare națională și l-a comemorat în fața a 40.000 de persoane. La 2 iunie 1882, cu cinci zile înainte de moartea eroului, a fost înființat Círculo Legionarios y Garibaldinos care există încă sub forma unei asociații.
În anul 1848, Europa a cunoscut o serie de revoluții prin care popoarele au cerut mai multă libertate. Ea a început în Franța, unde a dat naștere celei de a Doua Republici, s-a extins în Germania, în Principatele Dunărene, în Ungaria, în Polonia și în Austria.Statele din Peninsula Italică, adică Statele Papale, Marele Ducat al Toscanei, Regatul Piemont-Sardinia s-au angajat să efectueze reforme constituționale. După „cele Cinci Zile de la Milano⁠(fr)”, acest oraș a cunoscut și el o mișcare insurecțională împotriva Imperiului Austriac care domina pe atunci Regatul Lombardo-Venețian înființat la Congresul de la Viena din 1815. Regele Carol-Albert al Sardiniei, susținut la început de o parte din statele din Peninsulă, a îmbrățișat cauza milanezilor și a declarat război Austriei.
La 23 iunie 1848, după 14 ani de absență, Garibaldi debarca la Nisa împreună cu tovarășii săi; războiul deja începuse. În ziua de 29, el a plecat din Nisa către Genova cu 150 de voluntari. Garibaldi, a cărui reputație ajunsese în Italia înaintea sa, și-a oferit spada regelui Sardiniei, repetându-i că el este republican, dar că în primul rând scopul său este izgonirea austriecilor. Carol-Robert era contestat de către democrații care îl bănuiau că dorește doar să anexeze Milano, și că nu se angajase în conflict decât după ce a văzut că localnicii i-au izgonit ei înșiși pe austrieci.La 5 iulie, el s-a dus la Roverbella, aproape de Mantua, pentru a se oferi voluntar pentru a lupta de partea regelui Carol-Albert; acesta din urmă, avertizat de sfetnicii săi despre participarea lui Garibaldi la răscoala din Genova, l-a primit fără entuziasm și a refuzat să-i permită să lupte în cadrul armatei regulate. După aceasta, Garibaldi s-a pus la dispoziția Guvernului Provizoriu al Milanului⁠(fr), care l-a numit general, și unde l-a reîntâlnit pe Mazzini. Deși continuaseră să corespondeze, relația dintre cei doi se răcise, întrucât aveau idei divergente; Mazzini avea ca obiectiv revoluția unitară și republicană, Garibaldi dorea să elibereze țara de austrieci, cu prețul de a lăsa deocamdată deoparte ambițiile republicane.Garibaldi a trebuit să meargă la Brescia cu legiunea pe care o organizase și pe care o numise „Battaglione Italiano della Morte” (Batalionul Italian al Morții, cu 3700 de oameni între care și Mazzini). Acolo a suferit înfrângerea de la Custoza⁠(fr) la 25 iulie. Din acel moment, acțiunea guvernului provizoriu milanez s-a îndreptat către final și, la 9 august 1848, s-a încheiat un armistițiu între Austria și Piemont, fapt pe care Garibaldi i l-a reproșat violent lui Carol-Albert.
Garibaldi a refuzat să înceteze lupta în ciuda ordinului regelui și a făcut apel la tineret: . A obținut un mic succes împotriva austriecilor care însă din această cauză s-au hotărât să-l anihileze, și a trebuit să renunțe în fața puterii acestora. La 27 august, Garibaldi a trecut granița în Elveția, apoi în Franța pentru a reveni apoi la Nisa. D’Aspre⁠(de), comandantul Corpului al II-lea al armatei austriece, format din 20.000 de oameni, a rămas impresionat, făcându-i un elogiu în cursul unei întâlniri cu un magistrat italian: 
În septembrie, Garibaldi a fost ales deputat în Parlament⁠(fr) în colegiul Cicagna, de lângă Chiavari, și a revenit la Genova în ziua de 26 după ce trecuse prin diferite localități, de fiecare dată fiind primit cu entuziasm. A urmat o perioadă de incertitudine: unde să mai intervină? El a ales să meargă în Sicilia, s-a răzgândit, și s-a gândit apoi să recâștige Veneția, care încă mai rezista, după ce proclamase Republica San Marco⁠(en), dar în timp ce era pe drum, a aflat de plecarea Papei Pius al IX-lea la Gaeta și s-a hotărât să meargă la Roma. Într-adevăr, după ce susținuse cauza milanezilor, Pius al IX-lea s-a întors la 180 de grade și și-a rechemat trupele, ceea ce a provocat furia patrioților italieni. El l-a numit pe Pellegrino Rossi⁠(it) șef al guvernului, dar acesta a fost asasinat la 15 noiembrie, ceea ce a dat frâu liber răscoalei, soldată cu fuga Papei și cu proclamarea Republicii Romane.
La 12 decembrie 1848, Giuseppe Garibaldi a pătruns în Roma, deși legiunea sa de voluntari a sfârșit prin a staționa la Rieti. Garibaldi s-a implicat politic la 21 ianuarie 1849, fiind ales în adunarea constituantă a viitoarei Republici care s-a organizat în jurul unui triumvirat format din Carlo Armellini, Aurelio Saffi și Giuseppe Mazzini, care însă n-a sosit la Roma decât la 6 martie. La 8 februarie 1849, a fost proclamată Republica Romană.Un alt eveniment major al lunii martie a fost reluarea luptelor de către Carol-Albert împotriva austriecilor și victoria austriacă de la Novara⁠(fr) (22–23 martie 1849), care a consfințit înfrângerea definitivă a piemontezilor, revenirea frontierelor la configurația dinainte de conflict și abandonarea Milanului.Papa Pius al IX-lea a apelat la ajutorul internațional, apel la care au răspuns Austria, Franța, Spania și Neapole. Ludovic-Napoleon, dornic să obțină susținerea catolicilor francezi, și-a rezervat cinstea de a-l reînscăuna pe papă și, la 25 aprilie, 7.000 de oameni comandați de generalul Oudinot⁠(fr) au debarcat la Civitavecchia. Garibaldi, care fusese numit general de brigadă al Republicii Romane, s-a dovedit cel mai strălucit general al armatei romane. I-a învins pe francezi la 30 aprilie, dar nu a putut profita de victoria sa din cauza ordinelor lui Mazzini și din motive de ordin politic, motive pe care avea să i le reproșeze acestuia cu tărie după debarcarea noilor trupe franceze. A fost prima confruntare între cei doi și Garibaldi avea să-și țină de atunci încolo distanța față de cel pe care îl numea „maestrul” (maestro) său.La 9 mai, Garibaldi i-a înfruntat cu succes pe napolitani înainte de a reveni la Roma din cauza manevrelor lui Oudinot. Forțele franceze ajunseseră la 30.000 de oameni, și acum nu mai putea anima rezistența din cauza disproporției între forțele prezente. În fața trupelor franceze, bine pregătite și bine echipate, a rezistat o lună, între 3 iunie și 2 iulie, în lupte grele în care au căzut mulți prieteni ai săi: Emilio Morosini, Luciano Manara, Andrea Aguyar. A devenit anticleric⁠(fr) din cauza poziției slujitorilor Bisericii, în majoritatea lor fideli papei, susținut de francezi și de austrieci.Presa italiană și cea internațională au urmărit atent acțiunile lui Garibaldi: L'Illustration descria într-o litografie fiecare etapă a operațiunii: în martie, proclamarea Republicii; în aprilie–mai, plecarea corpului expediționar francez, debarcarea, și un portret al lui Garibaldi cu titlul „Garibaldi, general roman”. Cotidianul britanic The Times a trimis un emisar special care nu-și ascundea admirația pentru Garibaldi.
După sfârșitul Republicii Romane, Garibaldi a refuzat propunerea ambasadorului Statelor Unite de a se îmbarca pe un vas american și de a părăsi orașul, împreună cu 4.700 de oameni cărora le-a cuvântat în strigâte de „Cine iubește Italia, mă urmează!”, cu intenția de a muta luptele în Umbria, în Marche și în Toscana. Un anumit număr de apărători s-au exilat, cu ajutorul complicității consulului uruguayan la Genova, în Uruguay, unde războiul reizbucnise. Încercuit de armate din diferite țări, Garibaldi a trecut Apeninii și a fost forțat să recurgă la șiretlicuri pentru a evita o confruntare directă. Urmărit de trupele feld-mareșalului Konstantin d'Aspre⁠(en), rămas cu doar 1.500 de oameni, s-a refugiat în republica San Marino, la 31 iulie, după ce a depus armele, și s-a declarat refugiat. El a recunoscut că „războiul roman pentru independență italiană a luat sfârșit”.Acești oameni nu puteau rămâne în San Marino, dar austriecii impuseseră condiții drastice pentru a le permite ieșirea din teritoriu, conditii inacceptabile pentru Garibaldi. Soția lui, Anita⁠(fr), care i se alăturase la Roma la 26 iunie și alesese să-l urmeze în retragerea sa îmbrăcată în bărbat, s-a îmbolnăvit. În ciuda acestui fapt, cu 200 de oameni, el a hotărât să meargă din nou la Veneția, unde Republica San Marco⁠(fr) încă rezista în fața armatei austriece.La 2 august 1849, Garibaldi a confiscat la Cesenatico 13 vase de pescuit cu scopul de a ajunge cu oamenii săi la Veneția, care însă căzuse deja la 22 iulie.La 3 august, în urma unui atac al unei brigantine austriece, 8 bărci au căzut în mâinile austriecilor, 162 de legionari au fost capturați și mai mulți au fost împușcați. Garibaldi a acostat într-un din insulele din laguna Comacchio. Starea de sănătate a Anitei s-a înrăutățit și cei doi s-au reîntâlnit într-o căsuță de pescar, unde ea a murit la 4 august și a fost înmormântată pe loc. În aceeași noapte, el și-a reluat drumul cu scopul de a reajunge în Regatul Sardiniei. După un lung periplu, la 5 septembrie, a ajuns la Chiavari, în Liguria.
La Marmora⁠(fr), comisar extraordinar al Regatului Sardiniei la Genova, dornic să-l neutralizeze politic pe Garibaldi, a ordonat arestarea sa. Autoritățile l-au informat că se dorește ca el să părăsească teritoriul țării, ceea ce el a acceptat, după o vizită la Nisa la familia sa. La 16 septembrie, el s-a îmbarcat către Tunis, unde a fost refuzat, apoi la Cagliari, în arhipelagul La Maddalena⁠(fr), și în Gibraltar înainte de a sfârși, la 14 noiembrie, la Tanger. El și-a reluat redactarea memoriilor, începute în La Maddalena și, după câteva luni, la 27 iunie 1850, a debarcat la New York City în speranța de a-și relua activitatea de marinar. Până în martie 1851, a muncit în fabrica de lumânări a lui Antonio Meucci, cunoscut ca inventator al unui precursor al telefonului lui Alexander Graham Bell. A plecat apoi în Peru pentru a se angaja drept căpitan de marină comercială și pentru a începe să călătorească prin lume. În ianuarie 1852, a obținut cetățenia peruviană și comanda vasului Carmen cu care a plecat către China să vândă guano, după care s-a îndreptat spre Manila și apoi spre Australia. În ianuarie 1853, era la Lima, și la 6 septembrie se întorsese la Boston și apoi la New York, de unde a renunțat la postul de căpitan din cauza unui dezacord financiar cu armatorul. Mama sa a murit la 20 martie 1852.La 16 ianuarie 1854, Garibaldi, la comanda velierului Commonwealth, pleca din Baltimore. El a sosit la Londra la 11 februarie, unde l-a reîntâlnit pe Mazzini. Mazzini se gândea să-l trimită pe Garibaldi în Sicilia, pe care o simțea pregătită de revoluție. În același timp, Garibaldi nu înțelegea să se implice într-o aventură compromisă din start, și dorea să obțină susținere pentru acțiunile sale de la o autoritate recunoscută. În februarie 1854, i-a spus revoluționarului rus Aleksandr Herzen, aflat în exil la Londra, că împotriva unei armate organizate și echipate ca cele ale Franței și Austriei, este obligatoriu să opui o armată la fel de bine echipată, și că în continuare susține Regatul Sardiniei. La 6 mai, Garibaldi pleca din Newcastle către Genova. Dezacordul între Mazzini și Garibaldi a fost făcut public de presă, iar cel de al doilea a sfârșit prin a se distanța.La întoarcerea în Italia, s-a instalat la Nisa (în 10 mai 1854) înainte de a cumpăra, în decembrie 1855, moșia din insula Caprera (insulă a arhipelagului sard La Maddalena) în schimbul prețului de 35.000 de lire provenite din moștenirea primită la moartea fratelui său Felice. El a început, împreună cu prietenii săi, construcția unei case, după care și-a reluat viața de marinar, la comanda unui vas sard, Salvatore. În 1857, s-a instalat la Caprera unde a fost țăran, fierar și agricultor, proprietar de livezi de măslini, și viticultor. În 1865, admiratorii i-au cumpărat și restul insulei.
Cavour, primul ministru al Regatului Sardiniei, a angajat Piemontul în Războiul Crimeei cu scopul de a se apropia de Franța lui Napoleon al III-lea. În urma înțelegerii de la Plombières⁠(fr) și tratatului de alianță franco-sardă⁠(fr), Cavour a obținut un acord de asistență în caz de agresiune a Austriei. Cavour a pus la punct un șir de provocări, și Austria a căzut în capcană. La 26 aprilie 1859, ea a deschis ostilitățile împotriva Piemontului, ceea ce a activat condițiile alianței franco-sarde. La 27 aprilie 1859, austriecii au trecut frontiera ticineză și, în aceeași zi, francezii au traversat Alpii.
În 1858–1859, Cavour, pe care Garibaldi îl întâlnise pentru prima oară în 1856, își închipuia că-l va folosi activ în războiul ce se pregătea, punându-l în fruntea voluntarilor. El a recrutat 3.200 de oameni care, la 17 martie, au devenit corpul  Vânătorilor Alpilor⁠(fr), sub autoritatea lui Enrico Cialdini⁠(fr), iar Garibaldi a fost numit general-maior. Atunci, el l-a întâlnit pentru prima oară pe Victor-Emmanuel al II-lea.Garibaldi a preluat sarcina apărării zonei cu orașul Torino și până la Lacul Maggiore cu autorizația de a recruta noi voluntari. La 23 mai, a început o strălucită campanie în Lombardia de nord. La 26 mai, i-a învins pe austriecii generalului Karl von Urban⁠(de) lângă Varese⁠(fr) apoi, după ce a învins armata austriacă în bătălia de la San Fermo⁠(fr), a ocupat orașul Como. Pentru faptele sale, a primit medalia de aur pentru vitejie militară⁠(it). Journal des débats⁠(fr), Le Siècle⁠(fr), The Times i-au relatat faptele și Marx și Engels au vorbit regulat despre el în New York daily tribune.În cadrul operațiunilor, a urmat ordinele statului major, iar voluntarii ajunseseră în iunie, în număr de 12.000, iar la 8 iulie 1859, Napoleon al III-lea a cerut un armistițiu, care s-a semnat în ziua de 20, punând capăt celui de al Doilea Război pentru Independența Italiei. Lombardia era alipită la Regatul Sardiniei, deși Veneția rămânea austriacă, iar micile ducate (Florența, Parma, Bologna, Modena) erau reînființate, ceea ce spulbera speranțele liberalilor și a provocat demisia lui Cavour. Micile ducate s-au unit însă prin voința poporului lor cu Regatul Sardiniei și, la 10 august, a fost înființată și o ligă militară. Conducerea ei a fost oferită lui Garibaldi, care a acceptat deși anterior demisionase din armata sardă.Acest rol de organizare, cu nimic operațional, nu i-a convenit lui Garibaldi; de la Torino a fost trimis atunci să-l înlocuiască Manfredo Fanti⁠(it), numit șef al ansamblului trupelor, secondat de Garibaldi. Pus sub autoritatea lui Franti, el se găsea acum în imposibilitatea de a provoca acțiunea pe care o râvnea și pentru care Mazzini și-a adus susținerea, propunând o invazie în Marche și în Umbria, ambele posesiuni pontificale. O serie de hotărâri contradictorii l-a făcut însă să demisioneze, la 15 noiembrie, la cererea lui Victor-Emmanuel al II-lea.În martie 1860, după ce ducatele hotărâseră prin referendumuri unirea cu Regatul Sardiniei, Garibaldi a fost ales deputat de Nisa. La ședința inaugurală din 2 aprilie, Parlamentul a luat act de hotărârea lui Victor-Emmanuel al II-lea și a lui Cavour de a ceda Nisa și Savoia Franței. La 12 aprilie, Garibaldi a luat cuvântul în Parlament pentru a cere, fără succes, schimbarea datei referendumului de aprobare a acestei schimbări teritoriale. La 15 aprilie, Nisa a fost devenit teritoriu francez. Garibaldi, dezaprobând aceasta, a demisionat.
În aprilie 1860, Garibaldi a fost solicitat să preia comanda unei expediții destinate să susțină revolta ce începuse la Palermo, în Sicilia. După unele ezitări, a hotărât să participe la invazia Regatului celor Două Sicilii; numărul de voluntari ajunsese pe la o mie de oameni, de unde numele legendar al acțiunii. Garibaldi era susținut, cu prudență, de către guvernul sard.Îmbarcarea trupelor a avut loc în noaptea de 5 spre 6 mai la Quarto, lângă Genova, iar călătoria a început în dezordine din cauza unei plecări fără muniție și fără cărbune. La 11 mai, cele două nave, Piemonte⁠(fr) și Lombardo⁠(fr), au sosit în Sicilia și au debarcat la Marsala, beneficiind de protecția a două vase britanice la intrarea în port.Luptele au luat o turnură favorabilă garibaldiștilor susținuți de localnicii sicilieni: aceștia au ieșit victorioși în fața trupelor lui Francisc al II-lea în bătălia de la Calatafimi⁠(fr) din 15 mai 1860, au ocupat Palermo la 27 mai și au rezistat unei contraofensive napolitane pe malurile strâmtorii Messina, la Milazzo, în ziua de 20 iulie.Începând cu luna mai, Garibaldi s-a proclamat dictator (în sensul istoric roman al cuvântului) în numele lui Victor-Emmanuel al II-lea și, în iunie, a format un guvern. Din acel moment, Garibaldi a urmat cucerirea teritoriilor de pe continent și s-a îndreptat spre Napoli pe care l-a cucerit la 7 septembrie 1860.Cavour a organizat o expediție cu scopul de a împiedica consolidarea puterii lui Garibaldi, temându-se că el va proclama o republică. Trupele piemonteze au învins armata papală în bătălia de la Castelfidardo⁠(fr). Garibaldi a înfruntat și el și a învins cei 20.000 de soldați ai armatei Bourbonilor la Volturno⁠(fr).
Referendumurile din Sicilia și din Neapole au ratificat anexarea Regatului celor Două Sicilii la Piemont. La 26 octombrie, lângă Teano, Garibaldi s-a întâlnit cu Victor-Emmanuel al II-lea și i-a dat onorul ca rege al Italiei, ceea ce i-a atras protestele republicanilor italieni. Istoricul englez Denis Mack Smith⁠(en), ale cărui lucrări actuale tratează istoria Italiei din vremea Risorgimento, judecă negativ personalitatea lui Garibaldi, calificându-l ca „moderat și empiric nerevoluționar”, „prudent” și „etatist”.
La 9 noiembrie 1860, Garibaldi s-a retras la Caprera după ce a refuzat orice recompensă, fapt care i-a fascinat pe contemporanii săi aproape la fel de mult ca faptele lui de arme.Garibaldi a fost adevăratul artizan al unificării Regatului Italiei, care a fost proclamat la 17 martie 1861. Când a intrat a doua zi în clădirea parlamentului italian, după ce a fost ales în primul legislativ al Italiei, deputații l-au aplaudat în picioare.A fost pentru el ocazia de a lua poziție, și și-a manifestat dezacordul față de refuzul autorităților și în special al lui Fanti, ministrul de război, de a integra voluntarii din Armata Medirională⁠(it) în armata regulată și a afirmat cu tărie „că nu poate strânge mâna celor care l-au făcut străin în propria sa patrie”, cu referire la cedarea Nisei către Franța. El a acuzat guvernul că ar fi dorit „un război fratricid”. Cavour a reacționat violent și a cerut, fără rezultat, președintelui Camerei, Rattazzi, să-l cheme la ordine pe Garibaldi. Ședința a fost suspendată. Nino Bixio⁠(it) a încercat o reconciliere în zilele ce au urmat, deși Cialdini l-a atacat violent. Garibaldi, întors în Caprera, a obținut în parte câștig de cauză. După câteva zile, mai mulți ofițeri ai săi, precum și o parte din Armata Meridională, au fost integrați în armată. Cavour a murit la 6 iunie fără ca relațiile între cei doi să se fi îmbunătățit.
În primăvara lui 1861, colonelul Candido Augusto Vecchi i-a scris, la cererea lui Garibaldi, ziaristului american Henry Theodore Tuckerman⁠(en), exprimându-și simpatia lui Garibaldi față de Uniune. Garibaldi îl admira pe John Brown⁠(en), un aboliționist care dorea să facă recurs la o insurecție armată cu scopul abolirii sclaviei.După eșecul din bătălia de pe Bull Run, președintele Lincoln era exasperat de lipsa de experiență a generalilor săi. Consulul american la Anvers, James W. Quiggle⁠(fr), i-a scris lui Garibaldi că Statele Unite au nevoie de el: „mii de italieni și maghiari care s-ar grăbi să vi se alăture, și mii și zeci de mii de oameni care ar cunoaște gloria de a fi sub ordinele Washingtonului Italiei.” În septembrie, ambasadorul american în Belgia, Henry Shelton Sanford⁠(en), susținut de ambasadorul american la Torino, George Perkins Marsh⁠(en), i-au propus lui Garibaldi să ia parte la Războiul Civil American în calitate de comandant de divizie în cadrul armatei Uniunii. O astfel de propunere nu se putea face fără consimțământul lui Lincoln și al secretarului de stat William Henry Seward.Garibaldi a pus două condiții: dorea o hotărâre clară în favoarea eliberării sclavilor și să fie pus la comanda supremă, deși știa încă de la 4 iunie 1861 dintr-o scrisoare a lui Quiggle că „eliberarea nu este în intențiile guvernului federal”. El dorea și să fie pus la dispoziția Statelor Unite de către regele Victor-Emmanuel al II-lea, care a acceptat, punând capăt speranțelor pentru o eventuală inițiativă în ce privește Roma sau Veneția. În aceste condiții, negocierile au încetat, americanii nefiind dispuși să încredințeze comanda supremă unui străin, deși unul care deținea un pașaport american, primit din partea primarului New Yorkului în decursul exilului său din anul 1855.La 1 septembrie 1862, Theodor Canisius, consul american la Viena, a reluat contactele. Între timp, Garibaldi, rănit în cursul luptelor din Aspromonte, a refuzat propunerea: „Domnule, sunt prizonier și grav rănit, prin urmare, îmi este imposibil să dispun de mine însumi. Totuși cred că, dacă îmi voi regăsi libertatea și dacă mi se vor vindeca rănile, va sosi ocazia ce-mi va permite să-mi satisfac dorința de a sluji marea Republică americană căreia îi sunt cetățean, și care astăzi luptă pentru libertate universală.”
Încă de la jumătatea anilor 1850, în Piemont au apărut societăți muncitorești care își propuneau suplinirea insuficiențelor statului, prin ajutarea muncitorilor să trateze riscurile de accident, boală sau șomaj. În 1860, societățile acestea se implicau deja politic, cerând lărgirea dreptului de vot și, după obținerea unității Italiei, ele s-au dezvoltat în întreaga peninsulă, mazzinienii exercitând presiuni cu scopul de a pune pe mișcarea aceasta amprenta patriotică.Guvernul italian a încercat și el să organizeze noul stat, prin desfășurarea structurii administrative piemonteze în noile teritorii, crearea unei piețe unice pentru dezvoltarea economiei, lupta contra brigandajului⁠(en) pe care Ricasoli⁠(it), ajuns prim ministru, îl imputa Bourbonilor din Neapole exilați la Roma, la Pius al IX-lea.La , Garibaldi a preluat președinția Adunării Asociațiilor Democratice și a societăților reunite la Genova și i-a îndemnat pe membrii acestora la unitate. Din cauza disensiunilor, garibaldiștii și mazzinienii s-au grupat în Asociația Eliberatoare Italiană (în italiană Associazione Emancipatrice Italiana) care propunea Roma drept capitală în timp ce Garibaldi se întâlnea cu Victor-Emmanuel al II-lea, care nu i-a răspuns așteptărilor.
Garibaldi își imagina o expediție în Balcani, acel „butoi de praf de pușcă” ce inflama politica central-europeană a vremii, cu scopul de a-i îndepărta pe austrieci din Veneția în vreme ce guvernul, vizând un obiectiv pe termen lung, autoriza constituirea, în toată Italia, a societăților naționale de tir cu scopul de a forma tinerii în tehnica mânuirii armelor. Garibaldi a devenit vicepreședintele acestora. Pentru democrați, contrar guvernului, anexarea Romei și Veneției rămăsese de actualitate.La începutul lui mai 1862, Garibaldi a mers la Trescore Balneario, aproape de frontiera austriacă. Agitatorii Partidului Acțiunii⁠(fr) au efectuat provocări în Austria, care a protestat. La 14 mai, circa o sută de voluntari, comandați de Francesco Nullo și susținuți de Garibaldi împotriva sfaturilor Asociației Eliberatoare care se temea de război, au încercat să pătrundă în Austria și au fost arestați de armata italiană. O manifestație de susținere la Brescia a provocat moartea a trei persoane, iar Garibaldi și-a asumat responsabilitatea unei lovituri de forță și a denunțat represiunea.În Europa, sentimentele au escaladat și Italia era divizată. Moderații cereau respectarea legilor, iar militarii se simțeau ofensați de cuvintele lui Garibaldi care îi acuza că au tras asupra italienilor. El s-a distanțat de Asociația Eliberatoare și a hotărât să nu-și mai dezvăluie intențiile.
La 27 iunie 1862, s-a îmbarcat de la Caprera, a revenit la Palermo unde a fost primit de o mulțime jubilantă. A parcurs locurile emblematice ale expediției sale până la Marsala (20 iulie) unde și-a început campania de cucerire a Romei cu 3.000 de oameni. Între timp, condițiile nu mai erau aceleași, oamenii de care dispunea nu erau pregătiți pentru să se sacrifice pentru un mare ideal, ofițerii săi valoroși trecuseră la armata regulată italiană și operațiunea nu beneficia de susținerea opiniei publice. În ciuda apelurilor lui Victor-Emmanuel al II-lea, Garibaldi credea că are susținerea acestuia, întrucât nicio forță nu i se opusese până atunci.Napoleon al III-lea, singurul aliat al noului Regat al Italiei, pusese Roma sub protecția sa și operațiunea punea într-o poziție dificilă guvernul italian, care a hotărât să-l oprească pe Garibaldi în Calabria trimițând armata regulată.Garibaldi a încercat să evite o înfruntare, trecând printr-un drum din inima munților Aspromonte. A fost interceptat de trupele lui Emilio Pallavicini⁠(it), bersaglieri⁠(it) piemontezi deschizând focul în timp ce răspunsul adversarilor lor era unul slab, Garibaldi dând ordin să nu se tragă. În această bătălie din Aspromonte⁠(fr), el a fost rănit la coapsa stângă și la laba piciorului stâng, glonțul rămânând înfipt în articulație. Scos astfel din luptă, înfruntarea a încetat și generalul a fost arestat. La 2 septembrie, a fost condus în La Spezia și închis în penitenciarul Varignano. Glonțul nefiind extras, rana de la picior nu se cicatriza. Pe lângă patul său s-au perindat numeroși medici, între care francezul Auguste Nélaton⁠(fr) la 28 octombrie. Acesta, convins că glonțul mai este acolo, a propus o metodă de a-l extrage. La 20 noiembrie, Garibaldi a fost transportat la Pisa unde a fost examinat de profesorul Paolo Tassinari, iar la 23 noiembrie profesorul Ferdinando Zannetti a extras glonțul după metoda avansată de Nélaton. Garibaldi nu și-a mai revenit la capacitatea normală decât în august 1863. În octombrie, generalul a fost amnistiat împreună cu oamenii săi de către Victor-Emmanuel al II-lea la recomandarea lui Napoleon al III-lea, pentru a nu-l transforma în martir. Între timp, Garibaldi a susținut revolta polonezilor împotriva Imperiului Rus.
În martie 1864, Garibaldi a plecat în Regatul Unit împreună cu fiii săi, Menotti și Riciotti, și cu secretarul personal Giuseppe Guerzoni împotriva opiniei guvernului britanic care se temea de luările lui de poziție și de întâlnirea sa cu alți exilați, cum ar fi Mazzini. A debarcat la Southampton, de acolo a mers la Portsmouth și apoi la Londra (11 aprilie), fiind de fiecare dată primit cu entuziasm, aproape triumfal (500.000 de persoane la Londra). A fost primit de cele mai înalte autorități publice, primari, aristocrați, lorzi. A fost oaspetele ducelui de Sutherland⁠(en) iar primarul l-a făcut cetățean de onoare. Acest entuziasm a fost împărtășit de toată lumea cu excepția părților celor mai conservatoare ale societății, regina Victoria declarând că: „Onest, dezinteresat și curajos, cu siguranță este Garibaldi, dar este un lider revoluționar.”Pe durata șederii sale, Garibaldi s-a întâlnit și cu Mazzini, de la care spera să primească bani pentru Veneția, cu Aleksandr Herzen, cu exilații francezi Alexandre Ledru-Rollin și Louis Blanc. La 17 martie, în urma presiunilor venite dinspre Torino, a fost îndepărtat din Londra. După aceea, el a efectuat o serie de vizite după care s-a hotărât să revină în Italia. La 9 mai, era din nou la Caprera. În 1865, i-a fost oferită și a doua moșie a insulei, achiziționată printr-o colectă publică la care au contribuit donatori britanici.
Prusia revendica de la Austria ducatele Schleswig și Holstein⁠(fr), miza fiind obținerea prim-planului în cadrul Confederației Germane. Prin tratatul de la 8 aprilie 1866, Prusia s-a aliat cu Italia, care spera în continuare să obțină Veneția, și la jumătatea lui iunie a început războiul.Chiar înainte de izbucnira conflictului, a fost organizat Corpul Voluntarilor⁠(fr), format din 10 regimente, sau aproape 40.000 de oameni slab înarmați și slab echipați, și a fost încredințat lui Garibaldi. Încă o dată, misiunea era aceeași ca cea încercată pe lacurile lombarde în 1848 și 1859: acțiunea într-o zonă secundară de operațiuni, Subalpii dintre Brescia și Trentino, la vest de lacul Garda, cu obiectivul strategic de a tăia ruta dintre Tirol și cetatea austriacă Verona. Acțiunea strategică principală a fost încredințată la două mari armate în zona de câmpie, conduse de Alfonso La Marmora⁠(it) și de Enrico Cialdini⁠(it).Garibaldi a ocolit Brescia, apoi a trecut la ofensivă la Ponte Caffaro la 24 iunie 1866. La 3 iulie la Monte Suello, a suferit un eșec și a fost rănit la coapsă dar i-a contraatacat pe austrieci. După victoriile din bătălia de la Bezzecca și cea de la Cimego din 21 iulie, i s-a deschis calea către Riva del Garda, dar iminenta ocupație a Trentului a fost împiedicată doar de armistițiul semnat la 12 august 1866, din cauza victoriei prusace de la Sadova. Cu această ocazie, a primit și vestea armistițiului și ordinul de a abandona teritoriul ocupat. El a răspuns telegrafic „mă supun” (în italiană „obedisco”). Veneția a fost cedată Italiei și Garibaldi a redevenit un simplu cetățean, retrăgându-se din nou la Caprera.
Garibaldi și-a reluat rapid cruciada pentru cucerirea Romei. El a înființat asociații pentru a strânge fonduri și a ținut discursuri cu un pronunțat caracter anticlerical. Conspiratorii romani l-au solicitat și la 22 martie 1867, el și-a reluat titlul de general care îi fusese conferit de către Republica Romană. La început, opinia publică l-a susținut, împotriva guvernului. Ca și în trecut, el a încercat să agite o rebeliune în Statul Papal cu scopul de a justifica intervenția. Crispi l-a pus în gardă contra unui eventual nou Aspromonte.După hotărârile muncitorilor francezi și germani împotriva războiului, el a participat, în septembrie 1867, la Congresul Internațional pentru Pace și Libertate⁠(fr) de la Geneva, congres pacifist unde a avut parte de o primire triumfală, și unde a propus un program vizionar în 12 puncte, care anticipa Societatea Națiunilor dar care șoca prin anticlericalismul său și prin tonul belicos. Între participanți, se numărau Arago și Bakunin. Intervenția acestuia din urmă s-a făcut în mod deosebit remarcată: „Garibaldi, care prezida, s-a ridicat în picioare, a făcut câțiva pași și a făut o plecăciune. Această întâlnire solmenă a celor doi vechi luptători ai revoluției a produs o impresie uluitoare. Toată lumea s-a ridicat în picioare și s-a aplaudat prelungit și entuziast.”După revenirea în Italia, la 24 septembrie 1867, Garibaldi a fost arestat în timp ce pleca din Florența, capitala de atunci, către frontiera cu Statul Papal, ceea ce a declanșat manifestații violente. I s-a fixat domiciliu obligatoriu în insula sa Caprera, de unde a evadat în octombrie pentru a-și relua lupta.A organizat noua expediție către Roma (a treia) adesea denumită „Campania de Agro Romano pentru eliberarea Romei⁠(fr)”, de această dată din Terni: a cucerit cetatea Monterotondo⁠(fr) dar revoluția mult așteptată de la Roma n-a mai avut loc. La 30 octombrie 1867, trupele franceze au debarcat la Civitavecchia și Garibaldi a fost învins decisiv la 3 noiembrie 1867 în bătălia de la Mentana⁠(fr), de către trupele papale și întăririle lor, dotate cu puști noi Chassepot⁠(fr), trimise de Napoleon al III-lea. Victor-Emmanuel al II-lea a confirmat, în ce-l privea, acordurile franco-italiene și a dezavuat inițiativa garibaldiană. O depeșă a generalului Failly⁠(fr), datată în ziua de 9 se termina cu cuvintele: „Puștile noastre Chassepot au făcut minuni”, ceea ce a provocat critici în Franța și Italia..
Garibaldi a fost arestat din nou între 5 și 25 noiembrie înainte de a se întoarce la Caprera. Acest eșec i-a afectat imaginea în rândul populației și în rândul stângii parlamentare, dintre care cea din urmă nu a mai contat pe el pentru a conduce lupta pentru democrație în rândul instituțiilor.Abia după înfrângerea Imperiului Francez și capitularea lui Napoleon al III-lea din 2 septembrie 1870, Roma a fost cucerită de trupele italiene 20 septembrie 1870. La 2 octombrie 1870, Roma a fost alipită la Italia în urma unui referendum. Visul italian al lui Garibaldi s-a împlinit, dar de către armata regulată italiană.
La două zile după înfrângerea de la Sedan din timpul Războiului Franco-Prusac din 1870, în cursul căreia Napoleon al III-lea a căzut prizonier, al Doilea Imperiu a fost răsturnat de o revoluție la Paris și s-a proclamat a Treia Republică. Garibaldi a urmărit îndeaproape evenimentele. La proclamarea Republicii, a trimis un mesaj Guvernului de Apărare Națională⁠(fr), la care nu a primit niciun răspuns: „ce mai rămâne din partea mea este la dispoziția dumneavoastră, dispuneți.” Facțiunea conservatoare și catolică nu vedea în el decât un revoluționar și adversarul din 1849 și 1867. În cele din urmă, sigur de susținerea Comitetelor Populare și personalităților din guvern, Garibaldi, deși slăbit de artrită, s-a îmbarcat către Marsilia, unde a fost primit cu entuziasm la 7 octombrie. El și-a reiterat susținerea pentru Franța republicană: „Am venit să dau Franței tot ce a mai rămas din mine. Franța este o patrie pe care o iubesc”, „eram foarte nefericit când mă gândeam că republicanii luptă fără mine”.
El s-a dus la Tours, sediul delegației guvernamentale din afara Parisului asediat.Gambetta, ministrul de interne și de război, și organizator al luptei împotriva prusacilor nu i-a oferit decât o comandă de mică importanță, întrucât niciun ofițer superior francez nu accepta să se afle sub ordinele sale. Temându-se de plecarea lui Garibaldi, Gambetta i-a încredințat apoi comanda tuturor corpurilor din zona Vosgilor, de la Strasbourg la Paris și a unei brigăzi de gărzi mobile care, ca de obicei, erau prost înarmate și prost echipate pentru înfruntarea unei ierni deosebit de friguroase.
Garibaldi și-a așezat statul major la Dole (14 octombrie) și, la 11 noiembrie, a organizat Armata Vosgilor⁠(fr) în patru brigăzi sub comanda celor doi fii ai săi, Ricciotti și Menotti, a lui Delpech care avea să fie înlocuit cu Cristiano Lobbia și cu polonezul Jozef Bossak-Hauké⁠(fr). Prietenul său, Philippe Toussaint Joseph Bordone⁠(fr) era și el șef al statului major, iar discipolul lui Garibaldi, Stefano Canzio⁠(it), șef al cartierului general și apoi comandant al brigăzii a 5-a.La 19 noiembrie, Ricciotti a produs o înfrângere prusacilor generalului August von Werder⁠(fr) la Châtillon-sur-Seine, dar teatrul de operațiuni principal rămânea Dijonul. La 26 noiembrie, orașul care era ocupat din 31 octombrie n-a putut fi luat din mâinile prusacilor. Aceștia au fost respinși de o contraofensivă la 1 decembrie. Abia la 21 ianuarie 1871 Garibaldi s-a instalat la Dijon, evacuat de prusaci la 17 decembrie, aceștia din urmă fiind informați de sosirea dinspre nord a trupelor regulate franceze conduse de generalul Bourbaki⁠(fr). La 21, 22 și 23 ianuarie 1871, Dijonul a fost atacat de 4.000 de prusaci: Garibaldi a ieșit victorios, iar Ricciotti a cucerit un drapel al Regimentului 61 Pomeranian. Un armistițiu⁠(fr) a intrat în vigoare la 28 ianuarie 1871, punând capăt participării lui Garibaldi.
În februarie 1871, Garibaldi a fost ales⁠(fr) pe listele Uniunii Republicane⁠(fr), fără să fi candidat, în Adunarea Națională⁠(fr) franceză ca deputat de Coasta de Aur, Paris, Alger și Nisa. La Paris, el a terminat pe locul al patrulea, după Louis Blanc, Gambetta și Victor Hugo. Din cauza naționalității sale italiene, care a dus la invalidarea alegerii sale, și față în față cu acuzațiile noii majorități monarhiste din Cameră, care afirma că el nu luptase cu adevărat, a refuzat mandatele înainte chiar de a se prezenta la Adunarea Națională, în fața căreia a mers doar în scopul de a apăra cauza soldaților care s-au aflat sub comanda sa. Dreapta s-a opus violent oricărei intervenții, iar Garibaldi s-a retras.Garibaldi a fost din nou ales în Algeria în alegeri parțiale, alegere pe care Adunarea a invalidat-o, pe motiv că nu dispune de naționalitate franceză. Victor Hugo a demisionat din funcția sa de deputat în semn de solidaritate.La 10 martie, corpul de voluntari garibaldiști a fost dizolvat. În ziua de 13, Garibaldi s-a întors la Caprera. Pe 24, insurgenții Comunei din Paris au apelat la Garibaldi pentru a se afla în fruntea Gărzii Naționale din Paris, dar el a refuzat propunerea, motivând că este vorba de o afacere internă franceză.
În 1875, Garibaldi, acum deputat de Roma, și-a dat susținerea proiectului de deviere a cursului urban al Tibrului, subiect central de dezbateri din campania electorală din 1876 terminată cu victoria stângii. Roma suferea de grave inundații, ca cele din iarna lui 1870, pentru care nu era găsită nicio soluție. Proiectul a fost abandonat, fiind înlocuit cu ideea construcției unui cheu, dar a căpătat o miză politică, firmele romane apropiate Vaticanului fiind, în primă fază, îndepărtate. În 1881, el s-a opus semnării tratatului de la Bardo⁠(fr) care a permis dominația franceză asupra Tunisiei, unde exista o importantă colonie italiană⁠(fr).După 1865, Garibaldi a trăit cu Francesca Armosino, o piemonteză de origine modestă, cu care a avut trei copii, Rosa care a murit în copilărie, Clelia și Manlio. Garibaldi era însă ros de boală și resursele pentru a-și întreține familia erau insuficiente. Și-a reluat activitatea de scriitor, fără succes. În 1880, s-a căsătorit cu Francesca după finalizarea divorțului de Giuseppina Raimondi. Abia după venirea la putere a stângii (1876), a acceptat o rentă de 100.000 de lire din partea statului italian, venit care l-a ferit de nevoi.
La 24 martie 1882, Garibaldi a mers la Napoli, apoi la Palermo înainte de a reveni la Caprera în aprilie. Starea sănătății sale doar s-a înrăutățit și la 2 iunie 1882, a murit în casa lui, înconjurat de familia sa și de Menotti. Au sosit mesaje de condoleanțe din toate colțurile lumii. Victor Hugo declara: „Nu doar Italia este în doliu, nu doar Franța, ci întreaga omenire”. În testamentul său, a cărei copie este expusă în casa memorială de pe insula Caprera, Garibaldi cerea expres să fie incinerat, dar familia, sub presiunea generală, a hotărât să-l înhumeze. Numeroase autorități au venit pe insulă pentru ceremonie, la 8 iunie, iar Roma l-a cinstit în duminica următoare. Au fost prezenți reprezentanți ai consiliilor municipale din Paris, Lyon și Nîmes, precum și reprezentanți ai Consiliului General al Senei și ai presei franceze. La 3 iunie, Adunarea Națională a întrerupt ședința pentru a-i da un omagiu, în ciuda opoziției grupării clericiste.Astăzi, rămășițele sale odihnesc la Caprera, într-un cavou închis cu o piatră mare de gresie albă.
Deși personalitatea lui Garibaldi a ocupat un loc central în cadrul mișcării Risorgimento, el a făcut și obiectul criticilor venite atât din partea unora dintre tovarășii săi, dar mai ales din partea adversarilor săi, monarhiști sau persoane din mediul clerical. Operațiunile sale de la Aspromonte și Mentana i-au adus dezaprobarea foștilor tovarăși mai înclinați către o acțiune înscrisă în politica noului regat al Italiei. Chiar și Crispi l-a sfătuit să renunțe la asemenea operațiuni.Stânga italiană i-a reproșat că acționează prea mult în favoarea monarhiei italiene în ciuda faptului că se declara republican, ceea ce a provocat în special distanțarea față de Mazzini. Pentru aceasta, a fost criticat de Blanqui⁠(fr) și Proudhon. Aceasta nu a constituit singura sa contradicție, el declarându-se internaționalist și în același timp iredentist, revendicând teritoriilor Trentino și Istria pentru a realiza unitatea italienilor.Pentru a-și construi o imagine, Garibaldi s-a folosit înțelept de presă și de insula sa Caprera care i-au conferit o aură de erou solitar.
Printre detractorii săi se găsesc și militari, ofițeri francezi și italieni care i-au criticat aroganța și ținuta vestimentară neconvențională, care a contribuit totuși la mitul său și al trupelor sale.Operațiunile militare conduse de Garibaldi au fost foarte criticate de autoritățile din domeniul militar. În 1903, Foch publica Des principes de la guerre, lucrare în care sublinia că Garibaldi, deși putea utiliza o singură brigadă, a imobilizat 20 de brigăzi cu 30.000 de oameni în fața brigăzii prusace de 4.000 de oameni în loc să vină în ajutorul Armatei Estului⁠(fr) condusă de Bourbaki⁠(fr), așa cum primise ordin. Foch pune astfel dezastrul Armatei Estului pe seama orgoliului lui Garibaldi.
Dreapta, atât cea italiană cât și cea franceză, i s-a opus din cauza anticlericalismului său, iar francezii și pentru angajamentul său în luptele din 1849 și 1867, văzând în el un revoluționar satanic. Ei îi criticau și acțiunile din timpul războiului franco-german din 1870, considerându-l un impostor. Comisia parlamentară de anchetă l-a prezentat ca „general politic” și „trădător revoluționar”.
Relațiile între Garibaldi și Cavour au răspuns exigențelor situației de până la sfârșitul celui de al Doilea Război de Independență (1859). Garibaldi susținea acțiunea guvernamentală și pregătirea conflictului cu scopul de a-i goni pe austrieci, în timp ce Cavour i-a încredințat lui Garibaldi susținerea insurecției lombarde cu scopul de a provoca un război. Primele dezacorduri au apărut la puțin după aceea și mai ales când Cavour a cedat Franței în 1860 orașul natal al lui Garibaldi, Nisa.Cavour, care niciodată nu avusese de fapt încredere în revoluționar, i-a supravegheat îndeaproape Expediția celor O Mie și a preluat inițiativa militară și politică trimițând trupe regulate pentru a ocupa Regatul celor Două Sicilii, plasat sub autoritatea lui Victor-Emmanuel al II-lea. Înfruntarea cea mai violentă și definitivă a intervenit cu puțin înainte de moartea lui Cavour, când Garibaldi a reproșat cu fermitate guvernului italian că vrea să dizolve armata meridională care a participat la Expediția celor O Mie.
Relațiile dintre Mazzini și Garibaldi au fost destul de controversate. Acesta din urmă a adoptat la început ideile lui Mazzini: ideea de națiune italiană, de fraternitate universală între popoare, de emencipare a muncitorilor. La o vârstă mai înaintată, el s-a îndepărtat de ele, dar cei doi au stat alături în timpul evenimentelor Primului Război de Independență și ale Republicii Romane. Deja de-a lungul acestui din urmă eveniment, Garibaldi, care nu avea libertate de acțiune, i s-a opus lui Mazzini, care prefera căile diplomatice, sigur de susținerea lui Ledru-Rollin.În 1855, alături de Pallavicino și Manin, Garibaldi și-a manifestat distanțarea față de strategia mazziniană și s-a raliat monarhiei, văzând în aceasta mijlocul de a obține unitatea italiană. Garibaldi i-a reproșat lui Mazzini punerea în aplicare a unor acțiuni slab pregătite care prea adesea duceau la eșecuri și la moartea autorilor lor, precum și a sa „doctrină de martir”. Îi reproșa și că vorbea mereu de popor fără să-l cunoască cu adevărat, Mazzini excluzându-i pe țărani și Garibaldi asociindu-i pe aceștia muncitorilor contra absolutismului politic, și îi dezaproba viziunea religioasă asupra politicii.Relațiile lor s-au înveninat din cauza Expediției celor O Mie pe care Mazzini a susținut-o, Garibaldi lucrând în favoarea monarhiei, proclamându-se dictator în numele „Italiei și al lui Victor Emanuel” (Italia e Vittorio Emanuele).În 1864, în urma episodului din Aspromonte, a început o oarecare reapropiere între cei doi în timp ce se aflau în Regatul Unit. Lui Mazzini, care l-a salutat ca pe cel care reprezintă încarnarea idealurilor de libertate și de unitate a popoarelor, Garibaldi i-a răspuns numindu-l prieten și maestru pentru totdeauna: „în el, flacăra dragostei de patrie și de libertate nu s-a stins niciodată.”Ruptura definitivă a intervenit când Garibaldi l-a făcut pe Mazzini responsabil de eșecul tentativei de la Mentana, după ce nu i-au sosit banii așteptați de la Londra. El a bănuit că Mazzini ar fi preferat să vadă Roma sub controlul papei mai degrabă decât unită sub monarhia italiană.Ca urmare, ei au fost în dezacord pe toate temele: a Internaționalei și a Comunei din Paris. În 1871, Garibaldi scria despre infailibilitatea lui Mazzini: „Eu și Mazzini suntem bătrâni; reconcilierea, de neimaginat, infailibilitățile mor dar nu se pliază! Să mă împac cu Mazzini? Există o singură cale: el să se supună, eu nu sunt capabil de asta.”La moartea fondatorului Giovine Italia, în 1872, Garibaldi și-a uitat dezacordurile și s-a lăsat reprezentat la funeralii de drapelul celor O Mie cinstind o relație controversată dar fundamentală pentru formația sa politică.
Garibaldi a fost mare maestru al aproape tuturor obediențelor masonice italiene.Garibaldi a fost inițiat în franc-masonerie în 1844 în cadrul lojei Asilo de la Virtud, din Montevideo, Uruguay înainte de a adera la loja Marele Orient al Franței⁠(fr), Prietenii patriei. În 1861, după alegerea în Adunarea Constituantă a lojei Marele Orient al Italiei din Torino în cursul căreia a fost învins de pro-cavourianul Filippo Cordova⁠(fr), Marele Orient i-a decernat titlul onorific de „Primul franc-mason al Italiei”.Profesorul Aldo Alessandro Mola⁠(fr), profesor de istoire contemporană la Universitatea din Milano și istoric al franc-masoneriei și al Risorgimentului, afirmă că Expediția celor O Mie și Garibaldi au beneficiat de o finanțare de trei milioane de franci și de o asistență permanentă. Franc-masoneria de rit scoțian finanțase operațiunea cu ajutorul Statelor Unite, pe atunci fără reprezentație diplomatică, pentru a elimina puterea temporală a papei.În 1862, a fost ales mare maestru al consiliului suprem scoțian din Palermo, principalul concurent al Marelui Orient al Italiei, titular al celui de al 33-lea grad al Ritului Scoțian Antic și Acceptat, care lui îi aduce recunoașterea oficială și susținerea masoneriei americane. El a obținut și titlul onorific de primul mason al Italiei. În 1864, a ocupat cea mai înaltă demnitate în cadrul ordinului, aceea de mare maestru al Marelui Orient al Italiei.În 1872, John Yarker⁠(en) l-a numit pe Garibaldi membru onorific al „Suveranului sanctuar al ritului antic și primitiv” pentru Marea Britanie și Irlanda, care este considerat neregulat de către Marea Lojă Unită a Angliei⁠(en) și în 1876, Marele Orient național al Egiptului, de limbă italiană, l-a făcut mare maestru onorific. În 1881, unificarea riturilor masonice egiptene s-a pus sub egida sa, decernându-i titlul de mare hierofant.În testamentul său simbolic, Garibaldi scria: „Las moștenire: dragostea mea de Libertate și Adevăr; ura mea față de minciună și tiranie”.
De-a lungul vieții sale, Garibaldi a încercat cu fiecare ocazie să eliberez Roma de puterea spirituală⁠(fr), îndepărtându-l pe papă, pe care îl considera răspunzător de neînfăptuirea unității italiene. În aceasta, el era întărit de Syllabus errorum⁠(fr) al lui Pius al IX-lea, din 1864, în care acesta enunța erorile lumii moderne, între care liberalismul și laicizarea.El era un anticlericalist⁠(fr) feroce, trăsătură comună liberalilor italieni: „Dacă s-ar naște o societate demonică care să lupte contra despoților și preoților, eu m-aș înregimenta în rândurile ei”. Lupta sa contra papei era anticlericală dar nu și anticreștină. Marc Monnier⁠(fr) relatează discursul său ținut în fața populației napolitane: „sunt creștin și mă adresez creștinilor - sunt un adevărat creștin, și vorbesc adevăraților creștin. Iubesc și venerez religia lui Hristos, căci Hristos a venit în lume să mântuiască omenirea de robie...” și „aveți datoria să educați oamenii — să educați oamenii — să-i educați să fie creștini, să-i educați să fie italieni... Trăiască Italia! Trăiască creștinătatea!”Anticlericalismul lui Garibaldi se baza pe obediența sa masonică. Cu două luni înainte de Aspromonte, a încercat să unească toate obediențele împotriva papei. El susținea anticonciliul propus de Giuseppe Ricciardi, la Napoli, în 1869, destinat să se opună primului conciliu ecumenic de la Vatican⁠(fr) convocat de Pius al IX-lea care proclama infailibitatea pontificală. Această mișcare a primit susținerea lui Edgar Quinet, a lui Victor Hugo și a lui Claude Louis Michelet, secretarul Societății filosofice din Berlin.Ca o anecdotă, ura sa față de papă și față de cler era ilustrată de numele pe care Garibaldi l-a dat măgarului său, Pionono, și de faptul că vorbea despre papă folosind expresia „un metru cub de bălegar”.
Puterea fascistă a încercat încă de la marșul asupra Romei să se folosească de imaginea lui Garibaldi, amintindu-și de loviturile sale asupra Romei. Din nou în 1923, Benito Mussolini a evocat la Caprera, în prezența lui Ricciotti, continuitatea acțiunii garibaldiene cu cea a cămășilor negre. În 1932, regimul fascist a sărbătorit a 50-a aniversare a morții lui Garibaldi simultan cu a 10-a aniversare a marșului asupra Romei. Regimul insista în special asupra personalității Anitei, pentru a crea prototipul femeii fasciste, și a repatriat rămășițele acesteia la Roma, construind și o statuie ecvestră pe colona Gianicolo.Unii dintre nepoții săi s-au angajat și ei politic, Ezio Garibaldi aderând la regimul fascist. În 1925, el a devenit președinte al Federației Națîonale a Voluntarilor Garibaldieni și a preluat conducerea unui săptămânal, Camicia rossa (Cămașa roșie), care avea ca scop integrarea garibaldismului în fascism. Pe de altă parte, Sante Garibaldi a activat în rândurile antifasciștilor. El s-a exilat în Franța și a înființat o organizație care i-a regrupat pe garibaldiștii deschis antifasciști: Federația Franceză a Garibaldiștilor din Argonne. În iunie 1940, ei au luptat contra Germanilor în regiunea Tours și au încetat luptele după intrarea Italiei în război. El a fost arestat și încarcerat la Dachau, și a murit în 1946 la Bordeaux.După căderea lui Mussolini în 1943, antifasciștii au făcut și ei recurs la personalitatea lui Garibaldi, mai ales comuniștii care, ca și în timpul războiului din Spania, și-au numit trupele Garibaldi. Evocările lui Garibaldi în timpul Republicii Sociale Italiene au fost cele ale militarilor care își aminteau ura lui Garibaldi față de trădători.
Conform dosarului său militar, Garibaldi măsura 1,7 m, avea părul blond, ochii căprui deschis, deși președintele argentinian Bartolomé Mitre⁠(fr) îl descria ca fiind „de statură mijlocie, cu umerii și membrele puternice și bine proporționate, și cu ochii albaștri”. Încă de la 40 de ani, Garibaldi a suferit de reumatism extrem de dureros, care adesea îl imobiliza.Garibaldi și prima sa soție, Anita Garibaldi⁠(it), moartă în 1849 către Ravenna, au avut patru copii: Menotti Garibaldi⁠(fr) (1840-1903), Rosa Garibaldi (1843–1845), supranumită Rosita, moartă de variolă la doi ani în Montevideo, Teresa Garibaldi (1845–1903), supranumită Teresita, care s-a căsătorit cu generalul garibaldian Stefano Canzio⁠(fr); și Ricciotti Garibaldi⁠(fr) (1847–1924). Când era în Romagna în 1859, Garibaldi a adus rămășițele Anitei la Nisa alături de cele ale mamei sale.El nu a avut copii cu Giuseppina Raimondi, cu care s-a căsătorit la Fino Mornasco la 16 ianuarie 1860, căsătorie a cărei anulare a obținut-o ulterior. A avut însă trei copii cu a treia soție, Francesca Armosino: Clelia Garibaldi (1867–1959), Rosita, moartă în copilărie, și Manlio Garibaldi (1873–1900).
A avut mai multe amante, între care Emma Roberts, o englezoaică cultivată cu care spera că se va căsători, și baroana scriitoare Marie Espérance von Schwartz. El a trăit și cu Battistina Raveo, cu care a avut o fiică, Anna Maria Imeni supranumită Anita, care a murit la 16 ani de meningită.
Giuseppe Garibaldi - fregată de rang I cu elice, lansată în 1860, provenea din marina napolitană fiind anterior denumită Borbona. A fost incorporată în  Regia Marina în 1861 și clasificată drept corvetă în 1878. După ce a fost convertită în vas-spital în 1890, a fost rebotezată Saati pentru ca numele vechi să fie dat unui nou crucișător cuirasat aflat atunci în construcție. A fost radiată în 1894 și casată în 1899,
Giuseppe Garibaldi - cuirasat, vas-șef al clasei Garibaldi, lansat în 1899. A activat în Războiul Italo-Turc în apele Libiei, în Marea Egee și în apele Levant. La 24 februarie 1912, după o acțiune comună cu „geamănul” său Francesco Ferruccio, a scufundat o canonieră turcă, Avnillah, în largul coastelor Beirutului. La 18 iulie 1915, a fost scufundată de către submarinul austriac U.4 în timp ce era angajat în bombardarea drumului Dubrovnik-Kotor,
Giuseppe Garibaldi - crucișător ușor clasa Condottieri tipul Duca degli Abruzzi lansat în 1936 și dezarmat în 1953. După 1957, a fost transformat în crucișător lansator de rachete. A intrat în serviciu în 1961 și a fost dezarmat definitiv în 1971 după ce a fost navă-amiral a flotei,
Giuseppe Garibaldi⁠(fr) - portavion al Marinei Militare construit în 1983 și aflat în serviciu din 1985, primul care a utilizat avioane cu decolare verticală în acest corp de armată. S-a specializat în lupta antisubmarin și a fost navă-amiral a flotei până în iunie 2009;
General Garibaldi - cuirasat al Marinei Argentiniene, „geamăn” al omonimului său italian lansat în 1899;
Clasa Giuseppe Garibaldi⁠(fr) - clasă formată din 10 cuirasate aflate în serviciu în Regia Marina (3), Marina Argentiniană (4), Armada Spaniolă (1) și în Marina Imperială Japoneză (2) ;
Batalionul Garibaldi⁠(fr), apoi Brigada Garibaldi, a fost unul dintre batalioanele care au format Brigăzile Internaționale⁠(fr) care au participat la apărarea celei de a Doua Republici Spaniole în timpul Războiului Civil Spaniol între 1936 și 1939. Era formată în principal din italieni;
În timpul celui de al Doilea Război Mondial, Partidul Comunist Italian și-a botezat trupele Garibaldi;
Rezistența comunistă franceză a avut în cadrul său FTP Garibaldi⁠(fr) care au participat la eliberarea Parisului.
Căpitanul George Henry Richards⁠(en), care a condus vasul de explorare HMS Plumper⁠(en) a botezat în 1860 un stratovolcan din Canada situat la nord de Vancouver „Muntele Garibaldi⁠(fr)”. Prin extensie, un lac⁠(fr) și un parc provincial⁠(fr) au moștenit numele lui Garibaldi de la munte,
Hypsypops rubicundus⁠(fr), specie de pești din familia Pomacentridae⁠(fr), are numele comun de pește Garibaldi,
San Marino a bătut în 2007 o monedă comemorativă de 2€ cu efigia sa pentra a sărbători 200 de ani de la nașterea sa,
Trofeul Giuseppe Garibaldi⁠(fr) este un trofeu de rugby în XV decernat începând cu 2007 câștigătorului meciului anual din Turneul celor Șase Națiuni între Franța și Italia,
Emisiunile filatelice produse în Italia în cinstea eroului celor Două Lumi sunt numeroase. Efigia sa apare pe primele timbre comemorative italiene emise în 1910 pentru a aniversa 50 de ani de la Expediția celor O Mie și de la referendumul din Italia meridională. Acestea sunt primele timbre italiene care nu au purtat efigia regelui sau stema Savoiei. Ele s-au vândut numai în Sud și în Sicilia cu un supliment, nereprezentat pe timbru, de 5 centime și au fost utilizate numai pentru corespondența directă în regat. În 1932, a fost emisă o serie de 17 timbre pentru a comemora cincizeci de ani de la moartea sa și apoi regulat pentru a comemora acțiunile sale militare.
1923 Dalle cinque giornate di Milano alla Breccia di Porta Pia, de Silvio Laurenti Rosa
1952 Garibaldi (Camicie rosse), regia Goffredo Alessandrini, terminat de Francesco Rosi
1972 Bronte. Cronaca de un massacro che i libri di storia non hanno raccontato, de Florestano Vancini
Garibaldi, Giuseppe (2008), Mémoire d'un chemise rouge (în franceză), Sextant, ISBN 978-2-84978-024-4 
Garibaldi, Giuseppe (1869), Clelia ovvero Il governo dei preti (în italiană), Milan 
Garibaldi, Giuseppe (2010), Clelia (în franceză), Éditions Ex Æquo, ISBN 9782359621068 
Colella, Giampaolo (2006), La campagna dei Vosgi di Garibaldi e l'opinione pubblica francese (în italiană), Publicación anual de la Asciación Cultural Garibaldina de Montevideo 
Gallo, Max (1982), Garibaldi, la force d'un destin (în franceză), Fayard, ISBN 2-213-01147-8 
Grévy, Jérôme (2001), Garibaldi, Paris: Presses de la Fondation Nationale des Sciences Politiques 
Heyriès, Hubert (2002), Garibaldi, le mythe de la révolution romantique, Toulouse: Privat, ISBN 2 7089 0805 7 
Roullier-Laurens, Alain (2009), Garibaldi et Nice (în franceză), France Europe Édition, ISBN 978-2-84825-235-3 
Scirocco, Alfonso (2011), Garibaldi, battaglie, amori, ideali di un cittadino del mondo (în italiană), Bari: Laterza, ISBN 978-88-420-8408-2 
Scirocco, Alfonso (2005), Garibaldi : citoyen du monde, Paris: Éditions Payot & Rivages, ISBN 2-228-90019-2 
Mack Smith, Denis (1969), Garibaldi (Great Lives Observed) (în engleză), Englewood Cliffs, N.J. 
Collectif (2000), Centro Internazionale Studi Risorgimentali-Garibaldini, Il secondo esilio di Giuseppe Garibaldi par Phillip K. Cowie (în italiană), Marsala: Centro Stampa Rubino 
Banti, Alberto Mario (2011), Il Risorgimento italiano (în italiană), Bari: Laterza, ISBN 978-88-420-8574-4 
Bocquet, Denis (2004), « Moderniser la ville éternelle » Luttes politiques, rivalités institutionnelles et contrôle du territoire : Rome 1870-1900, , Histoire urbaine 
Godechot, Jacques (1971), Histoire de l'Italie moderne, Le Risorgimento 1770-1870, Hachette 
Fappani, Antonio (1970), La Campagna garibaldina del 1866 in Valle Sabbia e nelle Giudicarie (în italiană), Brescia 
Pairault, Louis-Gilles (2008), De l'abeille au ruban bleu : Nice de Garibaldi, Nice: Serre éditeur 
Romano, Sergio (1977), Histoire de l'Italie du Risorgimento à nos jours, Le Seuil 
Romeo, Rosario (2011), Vita di Cavour, Bari: Editori Laterzi, ISBN 978-88-420-7491-5

În teoria grupurilor, grupul de simetrie al unui obiect geometric este grupul tuturor transformărilor⁠(d) în raport cu care obiectul este invariant⁠(d), dotat cu operația de compunere⁠(d). O astfel de transformare este o aplicație inversabilă a spațiului ambiant care transformă obiectul în sine însuși și care păstrează toată structura relevantă a obiectului.  
Pentru un obiect într-un spațiu metric, simetriile sale formează un subgrup al grupului izometric⁠(d) al spațiului ambiant. Acest articol ia în considerare, în principal, grupurile de simetrie În geometria euclidiană, dar conceptul poate fi studiat și pentru tipuri mai generale de structură geometrică.
Considerăm că „obiectele” care posedă simetrie sunt figuri geometrice, imagini și forme, cum ar fi un model de tapet⁠(d). Pentru simetria obiectelor fizice, se poate lua și componența lor fizică ca parte a modelului. (Un model poate fi specificat formal ca un câmp scalar, o funcție de poziție cu valori într-o mulțime de culori sau substanțe, ca un câmp vectorial sau ca o funcție mai generală de obiect). Grupul de izometrii ale spațiului induce o acțiune de grup⁠(d) asupra obiectelor din el, iar grupul de simetrie constă din acele izometrii care transformă pe X în el însuși (și care transformă oricărui altă formă în ea însăși). Spunem că X este invariant sub o astfel de transformare, iar transformarea este o simetrie a lui X. 
Cele de mai sus sunt uneori numite grupul de simetrie completă pentru a sublinia că include izometrii care inversează orientarea (reflexii, reflexii cu alunecare⁠(d) și rotații improprii⁠(d)). Subgrupul simetriilor care conservă orientarea (translațiile, rotațiile și compozițiile acestora) se numește grupul propriu de simetrie. Un obiect este chiral⁠(d) când nu are nici o simetrie care inversează orientarea⁠(d), astfel încât grupul propriu de simetrie să fie egal cu grupul său complet de simetrie. 
Orice grup de simetrie ale cărui elemente au un punct fix⁠(d) comun, ceea ce este adevărat dacă grupul este finit sau figura este mărginită, poate fi reprezentată ca un subgrup al grupului ortogonal⁠(d) O(n) prin alegerea originoi ca punct fix. Grupul de simetrie propriu-zis este apoi un subgrup al grupului special ortogonal SO(n), și se numește grupul de rotație al figurii. 
Într-un grup de simetrie discret⁠(d), punctele simetrice cu un punct dat nu se acumulează către un punct limită. Adică, orice orbită⁠(d) a grupului (imaginile unui anumit punct în raport cu toate elementele grupului) formează o mulțime discretă⁠(d). Toate grupurile de simetrie finite sunt discrete. 
Grupele de simetrie discrete sunt de trei tipuri: (1) grupuri de puncte finite, care includ numai rotații, reflexii, inversiuni și inversări rotative — adică subgrupurile finite ale lui O(n); (2) grupuri infinite de rețele⁠(d), care includ doar translații; și (3) grupuri spațiale⁠(d) infinite care conțin elemente de ambele tipuri anterioare și, probabil, și transformări suplimentare precum translații elicoidale⁠(d) și reflexii cu alunecare⁠(d). Există, de asemenea, grupuri de simetrie continuă⁠(d) (grupuri Lie), care conțin rotații de unghiuri arbitrar de mici sau translații pe distanțe arbitrar de mici. Un exemplu este O(3)⁠(d), grupul de simetrie al unei sfere. Grupuri de simetrie ale obiectelor euclidiene pot fi complet clasificate ca subgrupuri ale grupului euclidian⁠(d) E(n) (grupul de izometrie al lui 
Două figuri geometrice au același tip de simetrie atunci când grupurile lor de simetrie sunt subgrupuri conjugate⁠(d) ale grupului euclidian: adică, atunci când subgrupurile H1, H2 sunt legate prin H1 = g−1H2g pentru un g din E(n). De exemplu: 
două figuri 3D au o simetrie în oglindă, dar în raport cu planuri diferite de oglindire.
două figuri 3D au o simetrie de rotație⁠(d) triplă, dar în raport cu axe diferite.
două modele 2D au simetrie de translație, fiecare câte o direcție; cei doi vectori de translație au aceeași lungime, dar direcție diferită.În secțiunile următoare, luăm în considerare numai grupurile izometrice ale căror orbite⁠(d) sunt închise topologic, incluzând toate grupurile izometrice discrete și continue. Cu toate acestea, aceasta exclude, de exemplu, grupul 1D de translații cu un număr rațional; o astfel de figură neînchisă nu poate fi trasată cu o precizie rezonabilă din cauza detaliilor sale arbitrar de fine.
grupurile discrete infinite generate de o translație și o reflexie; ele sunt izomorfe cu grupul diedral generalizat⁠(d) al lui 
grupul generat de toate translațiile (izomorf cu grupul aditiv al numerelor reale 
  ); acest grup nu poate fi grupul de simetrie al unei figuri euclidiene, chiar dotată cu un model: un astfel de model ar fi omogen, deci ar putea fi și el reflectat. Cu toate acestea, un câmp vectorial constant unidimensional are acest grup de simetrie.
grupul generat de toate translațiile și reflexiile în jurul unor puncte; ele sunt izomorfe cu grupul diedral generalizat⁠(d).
Până la⁠(d) conjugare, grupurile de puncte discrete în spațiul bidimensional sunt următoarele clase: 
grupurile ciclice⁠(d) C1, C2, C3, C4, ... unde Cn constă din toate rotațiile în jurul unui punct fix prin multipli ai unghiului de 360°/n
grupurile diedrale⁠(d) D1, D2, </span>, </span>, ..., unde Dn (de ordin 2n) constă din rotațiile în Cn împreună cu reflexiile după n axe care trec prin punctul fix.C1 este grupul trivial⁠(d) care conține numai operația de identitate, care apare când figura este asimetrică, de exemplu litera „F”. C2 este grupul de simetrie al literei „Z”, C3 al unui triskelion⁠(d), C4 al unei zvastici și C5, C6 etc. sunt grupurile de simetrie ale unor figuri asemănătoare cu zvastica, dar cu cinci, șase, etc brațe în loc de patru. 
D1 este grupul cu 2 elemente care conține operația de identitate și o singură reflecție, care apare atunci când figura are doar o singură axă de simetrie bilaterală⁠(d), de exemplu litera „A”. 
D2, care este izomorf cu patru-grupul Klein⁠(d), este grupul de simetrie al unui dreptunghi neechilateral. Această figură are patru operații de simetrie: operația de identitate, o axă de rotație dublă și două planuri neechivalente de oglindire. 
În cadrul fiecăruia dintre aceste tipuri de simetrie, există două grade de libertate pentru centrul de rotație, iar în cazul grupurilor diedrale, încă unul pentru pozițiile planelor de oglindire. 
grupul ortogonal special SO(2) constând din toate rotațiile în jurul unui punct fix; se mai numește grupul cerc⁠(d) S1, grupul multiplicativ al numerelor complexe de valoare absolută 1. Este grupul propriu de simetrie al unui cerc și echivalentul continuu al lui Cn. Nu există o figură geometrică care are ca grup de simetrie completă grupul cerc, dar pentru un câmp vectorial se poate aplica (vezi cazul tridimensional de mai jos).
grupul ortogonal O(2) constând din toate rotațiile în jurul unui punct fix și reflexiile în raport cu orice axă trecând prin acel punct fix. Acesta este grupul de simetrie al unui cerc. Se mai numește și grupul diedral generalizat⁠(d) al lui S1.Figurile nemărginite pot avea și ele grupuri de izometrie cu translații; acestea sunt: 
pentru fiecare dintre grupele de simetrie dintr-o dimensiune, combinația tuturor simetriilor din acel grup într-o singură direcție și grupul tuturor translațiilor în direcția perpendiculară
Până la⁠(d) conjugare, mulțimea de grupuri de puncte tridimensionale este formată din 7 serii infinite și 7 alte grupuri individuale. În cristalografie sunt considerate doar acele grupuri de puncte care conservă o rețea cristalină (deci rotațiile lor pot avea doar ordinul 1, 2, 3, 4 sau 6). Această restricție cristalografică⁠(d) a familiilor infinite de grupuri de puncte generale produce 32 de grupuri de puncte cristalografice (27 grupuri individuale din cele 7 serii și 5 din cele 7 individuale). 
simetria cilindrică fără plan de simetrie perpendicular pe axă, aceasta se aplică, de exemplu, pentru o sticlă de bere
simetrie sfericăPentru obiectele cu modele de câmp scalar, simetria cilindrică implică și simetria de reflexie verticală. Cu toate acestea, acest lucru nu este valabil pentru șabloanele de câmp vectorial: de exemplu, în coordonate cilindrice în raport cu o anumită axă, câmpul vectorial
    {\displaystyle \mathbf {A} =A_{\rho }{\boldsymbol {\hat {\rho }}}+A_{\phi }{\boldsymbol {\hat {\phi }}}+A_{z}{\boldsymbol {\hat {z}}}}
Pentru simetria sferică, nu există o astfel de distincție: orice obiect modelat are planuri de simetrie de reflexie. 
Grupurile de simetrie continue fără punct fix sunt cele cu o axă helicoidală⁠(d), cum ar fi o helicoidă infinită.
În contexte mai largi, un grup de simetrie poate fi orice tip de grup de transformare sau grup de automorfism⁠(d). Fiecare tip de structură matematică are aplicații inversibile care îi păstrează structura. În schimb, specificarea grupului de simetrie poate defini structura sau cel puțin clarifica sensul congruenței sau invarianței geometrice; aceasta un fel de a privi programul Erlangen⁠(d). 
De exemplu, obiectele dintr-o geometrie neeuclidiană hiperbolică au grupuri de simetrie fuchsiene⁠(d), care sunt subgrupurile discrete ale grupului de izometrie ale planului hiperbolic, care conservă distanța hiperbolică, nu pe cea euclidiană. (Unele sunt ilustrate în desene ale lui Escher.) În mod similar, grupurile de automorfism ale unor geometrii finite⁠(d) păstrează familii de mulțimi de puncte (subspații discrete) în loc de subspații, distanțe sau produse scalare euclideene. Ca și în cazul figurilor euclidiene, obiectele din orice spațiu geometric au grupuri de simetrie care sunt subgrupuri ale simetriilor spațiului ambiant. 
Un alt exemplu de grup de simetrie este acela al unui graf combinatoric: o simetrie a grafului este o permutare a vârfurilor care transformă muchiile în muchii. Orice grup finit prezentat⁠(d) este grupul de simetrie al grafului său Cayley⁠(d); grupul liber⁠(d) este grupul de simetrie al unui graf arbore infinit.
Teorema lui Cayley⁠(d) afirmă că orice grup abstract este un subgrup al permutărilor unei anumite mulțimi X, deci poate fi considerat grupul de simetrie al lui X cu o structură suplimentară. În plus, multe trăsături abstracte ale grupului (definite pur în termeni de operație a grupului) pot fi interpretate în termeni de simetrie. 
De exemplu, fie G grupul finit de simetrie al unei figuri X într-un spațiu euclidian, și H ⊂ G un subgrup. Atunci H poate fi interpretat ca grupul de simetrie al lui X+, o versiune „decorată” a lui X. O astfel de decorare poate fi construită după cum urmează. Se adaugă anumite șabloane, cum ar fi săgeți sau culori, la X, pentru a rupe orice simetrie, obținând o figură X# al cărei grup de simetrie este subgrupul trivial; adică, gX# ≠ X# pentru orice g ∈ G netrivial. Acum primim: 
   satisface condiția ca H să fie grup de simetrie al lui X+Subgrupurile normale pot fi și ele caracterizate în acest cadru. Grupul de simetrie al translației gX+ este subgrupul conjugat gHg−1. Astfel, H este normal atunci când grupurile de simetrie ale lui gX+ și X+ coincid pentru orice 
adică ori de câte ori decorarea lui X+ poate fi trasată în orice orientare, în raport cu orice latură sau trăsătură a lui X obținându-se mereu același grup de simetrie gHg−1 = H. 
De exemplu, fie grupul diedral G = D3, grup de simetrie al unui triunghi echilateral X. Putem decora acest triunghi cu o săgeată pe o latură, obținând o figură asimetrică X#. Fie τ ∈ G reflexia laturii însemnate, figura compusă X+ = X# ∪ τX# are o săgeată bidirecțională pe latura respectivă, iar grupul său de simetrie este H = {1, τ}. Acest subgrup nu este normal, deoarece gX+ poate avea bi-săgeata pe o altă latură, dând un alt grup de simetrie de reflexie. 
Cu toate acestea, dacă H = {1, ρ, ρ 2 } ⊂ D3 este subgrupul ciclic generat de o rotație, figura decorată X+ constă dintr-un 3-ciclu de săgeți cu orientare consecventă. Atunci H este normal, deoarece desenarea unui astfel de ciclu cu orice orientare dă același grup de simetrie H.
Burns, G.; Glazer, A. M. (1990). Space Groups for Scientists and Engineers (ed. 2nd). Boston: Academic Press, Inc. ISBN 0-12-145761-3. 
Clegg, W (1998). Crystal Structure Determination (Oxford Chemistry Primer). Oxford: Oxford University Press. ISBN 0-19-855901-1. 
O'Keeffe, M.; Hyde, B. G. (1996). Crystal Structures; I. Patterns and Symmetry. Washington, DC: Mineralogical Society of America, Monograph Series. ISBN 0-939950-40-5. 
Miller, Willard Jr. (1972). Symmetry Groups and Their Applications. New York: Academic Press. OCLC 589081. Accesat în 28 septembrie 2009.
Cele 32 de grupuri cristalografice de puncte - formează primele părți (pe lângă faptul că sare peste n=5) ale celor 7 serii infinite și 5 din cele 7 grupuri de puncte 3D separate
În matematică, un grup este o mulțime echipată cu operația binară care combină orice două elemente ale ei pentru a forma un al treilea element în așa fel încât sunt satisfăcute patru condiții, denumite axiomele grupurilor, și anume închiderea, asociativitatea, identitatea și inversabilitatea. Unul dintre cele mai familiare exemple de grup este mulțimea numerelor întregi împreună cu operația de adunare, dar grupurile sunt întâlnite în domenii numeroase din interiorul și din afara matematicii, și ajută la concentrarea pe unele aspecte structurale esențiale, detașându-le de natura concretă a subiectului de studiu.Grupurile au în comun o înrudire fundamentală cu noțiunea de simetrie. De exemplu, un grup de simetrie codifică trăsăturile simetrice ale unui obiect geometric: grupul constă din mulțimea transformărilor care lasă obiectul neschimbat, împreună cu operația de combinare a două astfel de transformări prin efectuarea lor una după alta. Grupurile Lie sunt grupuri de simetrie utilizate în Modelul Standard din fizica particulelor; grupurile Poincaré, un tip particular de grupuri Lie, pot exprima simetria fizică ce stă la baza teoriei relativității restrânse; grupurile punctuale sunt folosite pentru a înțelege fenomenele de simetrie din chimia moleculară. 
Conceptul de grup a apărut în legătură cu studiul ecuațiilor polinomiale, începând cu Évariste Galois în anii 1830. După contribuții venite din alte domenii, cum ar fi teoria numerelor și geometria, noțiunea de grup a fost generalizată și a devenit bine cunoscută și acceptată pe la 1870. Teoria grupurilor modernă—o disciplină matematică activă—studiază grupurile ca atare. Pentru a explora grupurile, matematicienii au pus la punct diferite noțiuni pentru a descompune grupurile în părți mai mici și mai ușor de înțeles, cum ar fi subgrupurile, grupurile factor și grupurile simple. Pe lângă proprietățile lor abstracte, teoreticienii grupurilor studiază și diferite feluri în care un grup poate fi concret exprimat, atât din punct de vedere al teoriei reprezentării (adică prin reprezentările grupurilor) cât și prin teoria computațională a grupurilor. S-a dezvoltat o teorie pentru grupurile finite, care a culminat cu clasificarea grupurilor simple finite, definitivată în 2004. De pe la jumătatea anilor 1980, teoria geometrică a grupurilor, care studiază grupurile finit generate ca obiecte geometrice, a devenit un domeniu activ în teoria grupurilor.
Unul dintre cele mai cunoscute grupuri este cel format de mulțimea numerelor întregi Z, adică mulțimea numerelor
..., −4, −3, −2, −1, 0, 1, 2, 3, 4, ...împreună cu operația de adunare. Proprietățile acestui grup folosesc drept model pentru axiomele abstracte date în definițiile de mai sus.
Oricare ar fi doi întregi a și b, suma a + b este tot un număr întreg. Cu alte cuvinte, adunarea întregilor doi câte doi nu poate da un rezultat care să nu fie întreg. Această proprietate este cunoscută sub numele de închidere în raport cu operația de adunare.
Oricare ar fi trei întregi a, b și c, (a + b) + c = a + (b + c). Cu alte cuvinte, dacă se adună întâi a cu b, și rezultatul se adună cu c, rezultatul final este același cu cel obținut adunând a cu suma dintre b și c, proprietate denumită asociativitate.
Dacă a este un număr întreg, atunci 0 + a = a + 0 = a. Zero se numește element neutru în raport cu adunarea, deoarece adunarea lui la orice întreg dă acel întreg.
Oricare ar fi un întreg a, există un întreg b astfel încât a + b = b + a = 0. Numărul întreg b se numește element simetric al lui a și se notează cu −a.
Simetriile (adică rotațiile și reflexiile) unui pătrat formează un grup denumit grup diedral, și notat cu D4. Mulțimea conține următoarele operații:
rotațiile pătratului cu 90° în sens orar, 180°, și 270° în sens orar, notate cu r1, r2 și r3, respectiv;
reflexiile după linia mediană verticală și cea orizontală (fh respectiv fv), și reflexiile după cele două diagonale (fd și fc).
Oricare două transformări a și b pot fi compuse, adică aplicată una după cealaltă. Rezultatul aplicării lui a și apoi a lui b se scrie simbolic de la dreapta la stânga astfel:
b • a („aplică transformarea b după aplicarea transformării a”). Notația de la dreapta la stânga provine din cea folosită pentru compunerea funcțiilor.Tabela din dreapta prezintă toate compunerile posibile. De exemplu, rotind cu 270° la dreapta (r3) și apoi oglindind orizontal (fh) se obține același rezultat ca reflexia după diagonală (fd). Utilizând simbolurile de mai sus, cu albastru în tabelă:
fh • r3 = fd.Dată fiind mulțimea transformărilor și operația de compunere, acestea formează un grup, respectând axiomele din definiție astfel:
 Axioma de închidere cere ca prin compunerea b • a a oricare două transformări de simetrie a și b să se obțină tot o transformare de simetrie. Un alt exemplu pentru operația pe grup este
adică rotația cu 270° în sens orar a pătratului obținut prin oglindirea pe orizontală e echivanetă cu oglindirea după diagonala a doua (fc). Într-adevăr, orice combinație de două transformări de simetrie reprezintă și ea o transformare de simetrie, ceea ce se poate verifica prin utilizarea tabelei grupului.
 Asociativitatea tratează cazul compunerii a mai mult de două transformări: date fiind trei transformări a, b și c din D4, există două moduri posibile de calcul a operației "a apoi b apoi c". Cerința
înseamnă că operația de compunere a trei elemente este independentă de prioritatea operațiilor, adică dacă întâi se face a după b, și apoi c după rezultatul a • b  este același lucru cu a face a după rezultatul compunerii lui b cu c.
De exemplu,  (fd • fv) • r2 = fd • (fv • r2) se poate verifica cu ajutorul tabelei grupului din dreapta
 Elementul neutru este transformarea identică, ce lasă totul neschimbat: pentru orice transformare a, efectuarea transformării identice după a (sau a lui a după transformarea identică) e același lucru cu operarea transformării a; în formă simbolică,
 Elementul simetric este cel care inversează transformarea al cărui element simetric este. Fiecare transformare are o astfel de transformare: identitatea, oglindirile fh, fv, fd, fc și rotația la 180° r2 sunt propriile inverse, deoarece prin efectuarea fiecăreia de două ori se obține orientarea inițială a pătratului. Rotațiile r3 și r1 sunt fiecare elementul simetric al celeilalte. Simbolic,
Spre deosebire de grupul numerelor întregi, în care ordinea operațiilor este irelevantă, în D4 ea contează: fh • r1 = fc dar r1 • fh = fd. Cu alte cuvinte, D4 nu este grup abelian, ceea ce face ca structura acestui grup să fie mai complexă decât cea a numerelor întregi.
Conceptul modern de grup abstract s-a dezvoltat din mai multe domenii ale matematicii. Motivația originară pentru teoria grupurilor a fost căutarea soluțiilor ecuațiilor polinomiale de grad mai mare ca 4. Matematicianul francez din secolul al XIX-lea Évariste Galois a dat, pe baza muncii anterioare a lui Paolo Ruffini și Joseph-Louis Lagrange, un criteriu pentru existența soluțiilor unei anume ecuații polinomiale în termeni de grup de simetrie al rădăcinilor polinomului. Elementele acestui grup Galois corespund anumitor permutări ale rădăcinilor. La început, ideile lui Galois au fost respinse de contemporani, fiind publicate doar postum. Grupuri de permutare au fost cercetate, la modul mai general, în special de Augustin Louis Cauchy. Lucrarea lui Arthur Cayley intitulată Despre teoria grupurilor, în funcție de ecuația simbolică θn = 1 (1854) dă prima definiție abstractă a unui grup finit.Geometria a fost al doilea domeniu în care grupurile au ajuns să fie folosite sistematic, mai ales grupurile de simetrie ca parte a programului Erlangen din 1872 al lui Felix Klein. După apariția unor geometrii noi, cum ar fi cea hiperbolică și cea proiectivă, Klein a folosit teoria grupurilor pentru a le organiza într-o manieră mai coerentă. Ducând aceste idei mai departe, Sophus Lie a fondat studiul grupurilor Lie în 1884.Al treilea domeniu care a contribuit la teoria grupurilor a fost teoria numerelor. Unele structuri de grup abelian fuseseră utilizate implicit în lucrarea de teoria numerelor a lui Carl Friedrich Gauss intitulată Disquisitiones Arithmeticae (1798), și mai explicit de Leopold Kronecker. În 1847, Ernst Kummer a dus la un apogeu primele încercări de a demonstra ultima teoremă a lui Fermat dezvoltând grupurile care descriu descompunerea în factori primi.Convergența acestor surse variate înspre o teorie uniformă a grupurilor a început cu lucrarea Traité des substitutions et des équations algébriques (1870) a lui Camille Jordan. Walther von Dyck⁠(d) (1882) a dat primul enunț al definiției moderne a grupurilor abstracte. După începutul secolului al XX-lea, grupurile au căpătat recunoaștere după munca de pionierat a lui Ferdinand Georg Frobenius și William Burnside, care au lucrat la teoria reprezentării grupurilor finite, teorema reprezentării modulare a lui Richard Brauer⁠(d) și după lucrările lui Issai Schur⁠(d). Teoria grupurilor Lie, și mai general, cea a grupurilor local compacte a fost înaintată de Hermann Weyl⁠(d), Élie Cartan și mulți alții. Teoria grupurilor algebrice a fost schițată întâi de Claude Chevalley (spre sfârșitul anilor 1930) și ulterior de Armand Borel⁠(d) și Jacques Tits⁠(d).Anul Teoriei Grupurilor, organizat de Universitatea Chicago în 1960–1961, a reunit matematicieni ca Daniel Gorenstein⁠(d), John G. Thompson⁠(d) și Walter Feit⁠(d), punând bazele unei colaborări care, cu ajutorul altor matematicieni, a dus la clasificarea tuturor grupurilor finite în 1982. Acest proiect a depășit tentativele anterioare prin dimensiune, atât în termeni de lungime a demonstrațiilor cât și ca număr de cercetători. Se lucrează încă la simplificarea demonstrației acestei clasificări.
Proprietățile de bază ale grupurilor rezultă din axiomele definițiilor. De exemplu, aplicarea repetată a axiomei de asociativitate arată că legea
a • b • c = (a • b) • c = a • (b • c)se generalizează la mai mult de trei factori. Deoarece aceasta înseamnă că parantezele pot fi introduse oriunde într-o serie de termeni, ele, de regulă, se omit.Axiomele pot fi reduse la a afirma doar existența unui element neutru la stânga și a unui invers la stânga, dar se poate demonstra că ambele înseamnă că există și element neutru la dreapta și element simetric la dreapta.
Două consecințe importante ale axiomelor grupurilor sunt unicitatea elementului neutru și a elementelor simetrice. Într-un grup nu poate exista decât un singur element neutru, și fiecare element al unui grup are un singur element simetric. Astfel, se vorbește despre elementul neutru al grupului și despre elementul simetric al unui element.Pentru a demonstra unicitatea unui element simetric al lui a, se presupune că a are două elemente simetrice, notate cu l și r. Atunci
Deci cei doi termeni l și r sunt legați printr-un lanț de egalități. Cu alte cuvinte, există un singur element invers al lui a.
În grupuri, se poate efectua împărțirea: date fiind elementele a și b ale grupului G, există exact o soluție x din G a  ecuației x • a = b. De fapt, înmulțirea la dreapta a ecuației cu a−1 dă soluția x = x • a • a−1 = b • a−1. Analog, există o singură soluție y în G pentru ecuația a • y = b, și anume y = a−1 • b. În general, x și y nu sunt în mod necesar egale.
Pentru a înțelege grupurile dincolo de nivelul unor simple artificii simbolice, sunt necesare o serie concepte mai complexe. Există un principiu conceptual ce stă la baza tuturor noțiunilor următoare: pentru a profita de structura oferită de grupuri (structură pe care mulțimile, de exemplu, nu o au) construcțiile legate de grupuri trebuie să fie compatibile cu operatorul grupului. Această compatibilitate se manifestă la nivelul notațiilor. De exemplu, grupurile pot fi legate unul cu celălalt prin intermediul unor funcții numite omomorfisme de grup. Aceste omomorfisme sunt obligate să respecte structurile grupurilor într-un sens foarte precis. Structura grupurilor poate fi înțeleasă și prin separarea lor în componente numite subgrupuri și grupuri cât. Principiul „păstrării structurilor”—un principiu adesea citat în matematică—este un exemplu de lucru într-o categorie matematică, în acest caz, categoria grupurilor.
Omomorfismele de grup sunt funcții care păstrează structura grupului. O funcție a: G → H între două grupuri este omomorfism dacă ecuația
a(g • k) = a(g) • a(k).este valabilă pentru orice element g, k din G, adică rezultatul este același dacă se efectuează operația de grup după sau înaintea aplicării transformării a. Această cerință asigură că a(1G) = 1H, și că a(g)−1 = a(g−1) pentru orice g din G. Astfel, un omomorfism de grup respectă toată structura lui G furnizată de axiomele grupului.Două grupuri G și H se numesc izomorfe dacă există omomorfisme de grup a: G → H și b: H → G, astfel încât aplicând cele două funcții una după cealaltă (în ambele ordini posibile) se obține funcția identitate a mulțimilor G respectiv H. Adică, a(b(h)) = h și b(a(g)) = g pentru orice g din G și h din H. Dintr-un punct de vedere abstract, grupurile izomorfe conțin aceeași informație. De exemplu, a demonstra că g • g = 1 pentru un element g din G este echivalent cu a demonstra că a(g) • a(g) = 1, deoarece aplicând a asupra primei egalități, rezultă cea de-a doua, și aplicând b celei de-a doua egalități, rezultă prima.
Informal, un subgrup este un grup H conținut într-un grup mai mare, G. Concret, elementul identitate al lui G este conținut în H, iar dacă h1 și h2 sunt din H, atunci și h1 •  h2  și h1−1 sunt în H, deci elementele lui H, echipate cu operația pe grupuri a lui G restrânsă la submulțimea H a lui G, formează într-adevăr un grup.
În exemplul de mai sus, identitatea și rotațiile constituie un subgrup R = {id, r1, r2, r3}, evidențiat cu roșu pe tabelul grupului: oricare două rotații compuse formează tot o rotație, și o rotație poate fi inversată de rotația complementară, 270° pentru 90°, 180° pentru 180°, și 90° pentru 270°. Testul de subgrup este o condiție necesară și suficientă pentru ca o submulțime H a unui grup G să fie subgrup: este suficient să se verifice că g−1h ∈ H  pentru orice elemente g, h ∈ H. Cunoașterea subgrupurilor este importantă pentru înțelegerea proprietăților de ansamblu ale grupului.
Dată fiind o submulțime S a unui grup G, subgrupul generat de S constă din produsele elementelor lui S cu inversele lor. Este cel mai mic subgrup din G care conține S. În exemplul introductiv de mai sus, subgrupul generat de r2 și fv constă din cele două elemente, elementul identitate și fh = fv • r2. Din nou, acesta este un subgrup, deoarece combinând oricare două elemente din cele patru sau inversele acestora dă un element al subgrupului.
În multe situații, este de dorit să se considere două elemente de grup ca fiind același, dacă ele diferă printr-un element al unui subgrup dat. În exemplul de mai sus, în D4, după ce se efectuează o întoarcere în oglindă, pătratul nu se mai întoarce în configurația dată de r2 doar prin aplicarea operațiilor de rotație (fără întoarceri în oglindă). Clasele laterale sunt utilizate pentru a formaliza aceasta: un subgrup H definește clasele laterale la stânga și la dreapta, care pot fi considerate a fi translații ale lui H printr-un element arbitrar g al grupului. În termeni simbolici, clasele laterale la stânga și la dreapta pentru H care conțin g sunt
gH = {gh, h ∈ H} și respectiv Hg = {hg, h ∈ H}.Clasele laterale ale oricărui subgrup H formează o partiție a lui G; adică, două clase laterale la stânga sunt fie egale, fie intersecția lor este o mulțime vidă. Primul caz, g1H = g2H are loc dacă și numa dacă g1−1g2 ∈ H , adică dacă cele două elemente diferă printr-un element din H. Analog și pentru clasele laterale la dreapta ale lui H. Clasele laterale la stânga și la dreapta ale lui H pot să fie sau nu egale. Dacă sunt, adică pentru orice g din G, gH = Hg, atunci despre H se spune că este un subgrup normal. N poate fi considerat mulțime de clase laterale.
În D4, grupul de simetrie de mai sus, clasele laterale la stânga gR ale subgrupului R care constă din transformările de rotație sunt fie egale cu R, dacă g este un element al lui R, sau altfel egal cu U = fvR = {fv, fd, fh, fc} (cu verde). Subgrupul R este și el normal, deoarece fvR = U = Rfv și analog pentru orice element diferit de fv.
În plus față de ignorarea structurii interne a unui subgrup prin luarea în considerare a claselor laterale, este de dorit dotarea acestei entități cu o lege de grup denumită grup cât sau grup factor. Pentru ca aceasta să fie posibil, subgrupul trebuie să fie normal. Dat fiind un subgrup normal N, grupul cât este definit prin
G / N = {gN, g ∈ G}, "G modulo N".Această mulțime moștenește o operație pe grupuri (uneori numită înmulțire a claselor laterale, sau adunare a claselor laterale) de la grupul original G: (gN) • (hN) = (gh)N pentru orice g și h din G. Această definiție este motivată de ideea că aplicația G → G / N  care îi asociază fiecărui element g clasa sa laterală gN este un omomorfism de grup, sau de considerațiile abstracte generale numite proprietăți universale. Clasa laterală eN  = N servește drept element neutru în acest grup, iar inversa lui Ng în grupul cât este (gN)−1 = (g−1)N.e[›]
Elementele grupului cât D4 / R  sunt R care este elementul neutru, și U = fvR. Operația pe grup este cea din dreapta. De exemplu, U • U = fvR • fvR = (fv • fv)R = R. Atât subgrupul R = {id, r1, r2, r3}, cât și câtul corespunzător sunt abeliene, pe când D4 nu este abelian.
Grupurile cât și subgrupurile formează împreună o modalitate de a descrie fiecare grup prin prezentare: orice grup este câtul grupului liber peste generatoarele grupurilor, împărțite la subgrupul relațiilor. Grupul diedral D4, de exemplu, poate fi generat de două elemente, r și f (de exemplu, r = r1, rotația la dreapta f = fv oglindirea în verticală—sau oricare alta), ceea ce înseamnă că toate transformările de simetrie ale pătratului sunt o compunere finită de transformări de simetrie sau transformări inverse ale lor. Împreună cu relațiile
r 4 = f 2 = (rf)2 = 1,grupul este descris complet. O prezentare a grupului se poate folosi pentru a construi graful Cayley, un dispozitiv folosit pentru a reprezenta grafic grupurile discrete.
Subgrupurile și grupurile cât sunt legate în felul următor: o submulțime H a lui G se poate vedea ca aplicație injectivă H → G , adică orice element al codomeniului cel mult un element căruia îi corespunde prin aplicație. În general, omomorfismele nu sunt nici injective nici surjective. Nucleul și imaginea omomorfismelor de grup și prima teoremă de izomorfism tratează acest fenomen.
Există numeroase aplicații ale grupurilor. Un punct de pornire îl reprezintă mulțimea Z a numerelor întregi împreună cu operația de adunare. Dacă se consideră în schimb operația de înmulțire, se obțin grupuri multiplicative, care sunt predecesoarele unor importante construcții din algebra abstractă.
Grupurile au aplicații și în multe alte domenii matematice. Unele obiecte matematice pot fi examinate cu ajutorul grupurilor lor asociative. De exemplu, Henri Poincaré a pus bazele a ceea ce astăzi se numește topologie algebrică introducând noțiunea de grup fundamental. Cu ajutorul acestei legături, proprietăți topologice cum ar fi proximitatea și continuitatea se traduc în proprietăți ale grupurilor. De exemplu, elementele grupului fundamental sunt reprezentate prin bucle. În a doua imagine de la dreapta arată niște bucle într-un plan din care lipsește un punct. Bucla albastră este considerată a fi nul-omotopică (deci irelevantă), deoarece poate fi redusă continuu la un punct. Prezența găurii împiedică bucla portocalie să fie redusă la un punct. Grupul fundamental al planului fără un punct  este ciclic infinit, generat de bucla portocalie (sau de oricare curbă care ocolește gaura o dată). Astfel, grupul fundamental detectează gaura.
În aplicații mai recente, unele construcții geometrice au fost motivate de noțiuni din teoria grupurilor. Într-un mod similar, teoria grupurilor geometrice implică concepte geometrice, de exemplu în studiul grupurilor hiperbolice. Alte domenii în care apar aplicații cruciale ale grupurilor sunt geometria algebrică și teoria numerelor.Există și multe alte aplicații practice. Criptografia se bazează pe combinația dintre abordarea din teoria grupurilor abstracte și cunoștințele algoritmice obținute în teoria computațională a grupurilor, în particular la implementarea în domeniul grupurilor finite. Aplicațiile teoriei grupurilor nu sunt restrânse la matematică; științe cum sunt fizica, chimia și informatica utilizează acest concept.
Multe mulțimi de numere, cum ar fi numerele întregi și cele raționale prezintă o structură naturală de grup. În unele cazuri, cum este cel al numerelor raționale, atât adunarea cât și înmulțirea sunt operații care dau naștere unor structuri de grup. Asemenea structuri sunt predecesoarele unor structuri algebrice mai generale, denumite inele și corpuri.
Grupul numerelor întregi Z cu operația de adunare, notat (Z, +), a fost descris mai sus. Numerele întregi, împreună cu operația de înmulțire, (Z, ·) nu formează un grup. Axiomele de închidere, asociativitate și element neutru sunt satisfăcute, dar nu există întotdeauna element simetric: de exemplu, a = 2 este număr întreg, dar unica soluție a ecuației a · b = 1 în acest caz este b = 1/2, care nu este număr întreg. Deci nu toate elementele mulțimii Z au un element simetric multiplicativ.k[›]
Dorința existenței elementului simetric multiplicativ sugerează luarea în considerare a fracțiilor
  Fracțiile de numere întregi (cu b nenul) sunt cunoscute ca numere raționale. Mulțimea tuturor acestor fracții este adesea notată cu Q. Mai este un mic obstacol pentru ca (Q, ·),  structura formată din mulțimea numerelor raționale cu operația de înmulțire, să fie grup: deoarece numărul rațional 0 nu are element simetric (adică, nu există x astfel încât x · 0 = 1), (Q, ·) nu este grup.
Dar mulțimea numerelor raționale nenule Q \ {0} = {q ∈ Q, q ≠ 0} formează un grup abelian cu operația de înmulțire, grup notat (Q \ {0}, ·) . Axiomele de element neutru și asociativitate derivă din proprietățile numerelor întregi. Cerința de închidere rămâne valabilă după eliminarea lui zero, deoarece produsul a două numere raționale nenule nu este niciodată zero. În cele din urmă, elementul simetric al lui a/b este b/a, deci și axioma elementului simetric este satisfăcută.
Numerele raționale (inclusiv 0) formează un grup cu operația de adunare. Combinarea înmulțirii și adunării dă structuri mai complicate, denumite inele și—dacă este posibilă împărțirea, cum e cazul cu mulțimea Q—corpuri, care ocupă o poziție centrală în algebra abstractă. Argumentele din teoria grupurilor stau la baza unor noțiuni din teoria acestor entități.
Pentru orice număr prim p, aritmetica modulară furnizează grupul multiplicativ al întregilor modulo p. Elementele sale sunt numerele întregi nedivizibile cu p, modulo p, adică două numere sunt considerate echivalente dacă diferența lor este divizibilă cu p. De exemplu, dacă p = 5, grupul are patru elemente: 1, 2, 3, 4: multiplii lui 5 sunt excluși, 6 și −4 sunt echivalente cu 1 etc. Operația de grup este cea de înmulțire modulo p. De aceea, 4 · 4 = 1, întrucât produsul lor, 16, este echivalent cu 1, deoarece acesta este restul împărțirii lui 16 la 5, ceea ce se notează cu
16 ≡ 1 (mod 5).Faptul că p este prim asigură că produsul a două numere întregi din care niciunul nu este divizibil cu p nu este nici el divizibil cu p, de unde rezultă că această mulțime este închisă în raport cu înmulțirea. Elementul neutru este 1, ca în cazul oricărui grup multiplicativ, iar asociativitatea rezultă din proprietatea corespunzătoare a numerelor întregi. În fine, axioma elementului invers cere ca unui întreg a nedivizibil cu p, să îi corespundă un înreg b astfel încât
a · b ≡ 1 (mod p), adică p să dividă diferența a · b − 1 .Elementul simetric b poate fi găsit folosind identitatea lui Bézout și faptul că cel mai mare divizor comun cmmdc(a, p)  este egal cu 1. În cazul p = 5 de mai sus, elementul simetric al lui 4 este 4, iar cel al lui 3 este 2, deoarece 3 · 2 = 6 ≡ 1 (mod 5). Astfel, sunt îndeplinite toate axiomele grupurilor. De fapt, acest exemplu este analog cu exemplul (Q\{0}, ·) de mai sus, deoarece este grupul multiplicativ al elementelor nenule din corpul finit Fp, notat Fp×. Aceste grupuri joacă un rol esențial în criptografia cu chei publice.
Un grup ciclic este un grup ale cărui elemente sunt puteri (când operația de grup este considerată a fi de natură aditivă, se preferă termenul multipli) ai unui element a. În notația multiplicativă, elementele grupului sunt:
..., a−3, a−2, a−1, a0 = e, a, a2, a3, ...,unde a2 înseamnă a • a, și a−3 reprezintă a−1 • a−1 • a−1=(a • a • a)−1 etc. Un astfel de element a se numește generator sau element primitiv al grupului.
Un exemplu tipic pentru această categorie de grupuri îl reprezintă grupurile rădăcinilor complexe de ordin n ale unității, compus din mulțimea numerelor complexe z ce satisfac relația zn = 1 și operația de multiplicare a numerelor complexe. Orice grup ciclic cu n elemente este izomorf cu acest grup. În baza teoriei corpurilor, se poate arăta că grupul Fp× este ciclic: pentru p = 5, 3 este generator deoarece 31 = 3, 32 = 9 ≡ 4, 33 ≡ 2, și 34 ≡ 1. Un grup ciclic infinit este izomorf cu (Z, +), grupul numerelor întregi cu operația de adunare introdus mai sus. Întrucât aceste două prototipuri sunt abeliene, rezultă că orice grup ciclic este abelian.
Studiul grupurilor abeliene este avansat, și include teorema fundamentală a grupurilor abeliene finit generate; multe noțiuni legate de grupuri, cum ar fi cele de centru și comutator, descriu punctul până la care un grup dat nu este abelian.
Grupurile de simetrie sunt grupuri compuse din transformări de simetrie ale unor obiecte matematce date—fie de natură geometrică, cum ar fi grupul de simetrie al pătratului din exemplul introductiv, fie de natură algebrică, cum ar fi ecuațiile polinomiale și soluțiile lor. Conceptual, teoria grupurilor poate fi văzută ca fiind studiul simetriei. Matematica simetriilor simplifică mult studiul obiectelor geometrice sau analitice. Se spune că un grup acționează asupra unui alt obiect matematic X dacă fiecare element al grupului efectuează asupra lui X o operație compatibilă cu legea de compoziție a grupului. În exemplul din dreapta de mai jos, un element de ordinul 7 din grupul triunghiurilor (2,3,7) acționează asupra mozaicului prin permutarea triunghiurilor evidențiate (și a celorlalte). Prin acțiunea grupului, șablonul grupului este legat de structura obiectului asupra căreia acționează.
În subdomeniile chimiei, cum ar fi cristalografia, grupurile spațiale și grupurile punctuale descriu simetriile moleculare și cristaline. Aceste simetrii stau la baza comportamentului fizic și chimic al acestor sisteme, iar teoria grupurilor permite simplificări ale analizei mecanice cuantice a acestor proprietăți. De exemplu, teoria grupurilor este folosită pentru a arăta că tranzițiile optice între anumite niveluri cuantice nu pot avea loc din cauza simetriei stărilor implicate.
Grupurile nu sunt doar utile în evaluarea simetriilor moleculelor, ci prezic și că moleculele pot uneori să-și schimbe simetria. Efectul Jahn-Teller este o distorsiune a unei molecule de înaltă simetrie ce apare când ea adoptă o anumită stare fundamentală de simetrie mai scăzută dintr-o mulțime de stări fundamentale posibile legate una de cealaltă prin operații de transformare de simetrie a moleculei.Analog, teoria grupurilor ajută la prezicerea schimbărilor proprietăților fizice care au loc atunci când un material suferă o tranziție de fază, de exemplu, de la o formă cristalină cubică la una tetraedrală. Un exemplu este cel al materialelor ferolectrice, în care trecerea dintr-o stare paraelectrică într-una feroelectrică are loc la temperatura Curie și se leagă de o trecere dintr-o stare paraelectrică de înaltă simetrie în starea feroelectrică, de simetrie inferioară.Asemenea ruperi spontane ale simetriei și-au găsit și alte aplicații în fizica particulelor elementare, unde aparițiile lor sunt legate de aparițiile bosonilor Goldstone.
Grupurile de simetrie finite cum ar fi grupurile Mathieu sunt utilizate în teoria codificărilor, care aer la rândul său aplicații în corecția erorilor în transmisia de date, și în CD playere. O altă apicație o reprezintă teoria diferențială Galois, care caracterizează funcțiile care au primitive de o anumită formă, dând astfel criterii bazate pe teoria grupurilor pentru când soluțiile anumitor ecuații diferențiale se comportă bine. Proprietățile geometrice ce rămân stabile în raport cu acțiunile de grup sunt studiate în teoria invarianților.
Grupurile matriceale constau dintr-o mulțime de matrice și operația de multiplicare a matricelor. Grupul general liniar GL(n, R) constă din toate matricele inversabile nxn cu elemente reale. Subgrupurile lor sunt denumite grupuri matriceale sau grupuri liniare. Grupul diedral din exemplul menționat mai sus poate fi văzut ca un grup matriceal (foarte mic). Un alt grup matriceal important este grupul special ortogonal SO(n). El descrie toate rotațiile posibile în n dimensiuni. Prin intermediul unghiurilor Euler, matricele de rotație sunt folosite în grafica pe calculator.Teoria reprezentării este atât o aplicație a conceptului de grup cât și o teorie importantă pentru înțelegerea în profunzime a grupurilor. Ea studiază grupul prin intermediul acțiunilor de grup asupra altor spații. O clasă mai largă de reprezentări ale grupurilor sunt reprezentările liniare, adică grupul acționează asupra unui spațiu vectorial, cum ar fi spațiul euclidian tridimensional R3. O reprezentare a lui G pe un spațiu vectorial real n-dimensional este doar un omomorfism de grup
ρ: G → GL(n, R)de la grupul dat la grupul general liniar. Astfel, operația grupului, ce poate fi dată abstract, se traduce în multiplicarea matricelor, făcându-l astfel accesibil calculelor explicite.
Dată fiind o acțiune de grup, aceasta dă noi sensuri studiului obiectului asupra căruia acționează. Pe de altă parte, ea dă informații și despre grup. Reprezentările de grup sunt un principiu de organizare în teoria grupurilor finite, grupurilor Lie, grupurilor algebrice și grupurilor topologice, mai ales grupurilor (local) compacte.
Grupurile Galois au fost dezvoltate pentru a ajuta rezolvarea ecuațiilor polinomiale identificând caracteristicile de simetrie ale acestora. De exemplu, soluțiile ecuației de gradul doi ax2 + bx + c = 0 sunt date de
  Schimbând  "+" și "−" dintre termenii numărătorului expresiei, permutarea celor două soluții poate fi văzută ca fiind o (foarte simplă) operație a grupului. Se cunosc formule similare pentru ecuațiile cubice și pentru cele cuadratice, dar nu există în general pentru ecuațiile de gradul cinci sau mai mare. Proprietățile abstracte ale grupurilor Galois asociate cu polinoamele (în particular, solvabilitatea lor) dau un criteriu pentru polinoame ale căror soluții se pot exprima ca radicali, adică soluții exprimabile doar prin adunări, înmulțiri, și radicali similare cu formula de mai sus.Problema poate fi tratată mai elegant cu ajutorul teoriei corpurilor: considerând corpul descompunerilor unui polinom problema se transferă la teoria corpurilor. Teoria Galois modernă generalizează acest tip de grupuri Galois la extensiile de corp și stabilește—cu ajutorul teoremei fundamentale a teoriei Galois—o relație precisă între corpuri și grupuri, subliniind din nou omniprezența grupurilor în matematică.
Un grup se numește finit dacă are un număr finit de elemente. Numărul de elemente dintr-un grup G se numește ordinul grupului G. O categorie importantă o reprezintă grupurile simetrice SN, grupurile permutărilor de N litere. De exemplu, grupul simetric de 3 litere S3 este grupul format din toate permutările posibile de trei litere ABC, conținând astfel elementele ABC, ACB, ..., până la CBA, în total 6 (sau 3 factorial) elemente. Această clasă este fundamentală, întrucât orice grup finit poate fi exprimat ca subgrup al grupului simetric SN pentru un număr întreg N (teorema lui Cayley). Analog cu grupul transformărilor de simetrie ale pătratului de mai sus, S3 poate fi interpretat și ca grupul de simetrie al unui triunghi echilateral.
Ordinul unui element a dintr-un grup G este cel mai mic număr întreg pozitiv n cu proprietaeta a n = e, unde a n reprezintă
  adică aplicarea opreației • asupra a n copii ale lui a. (Dacă • reprezintă multiplicarea, atunci an corespunde lui a la puterea n.) În grupurile infinite, un astfel de n se poate să nu existe, în care caz se spune că ordinul lui a este infinit. Ordinul unui element este egal cu ordinul subgrupului ciclic generat de acest element.
Tehnici de numărare mai sofisticate, de exemplu numărarea claselor laterale, dau afirmații mai precise despre grupurile finite: teorema lui Lagrange spune că pentru un grup finit G ordinul oricărui subgrup finit H divide ordinul lui G.
Grupul diedral (discutat mai sus) este un grup finit de ordinul 8. Ordinul lui r1 este 4, ca și ordinul subgrupului R pe care îl generează. Ordinul elementelor de reflexie fv etc. este 2. Ambele ordine divid pe 8, așa cum prezice teorema lui Lagrange. Grupurile Fp× date mai sus au ordinul p − 1 .
Matematicienii se străduiesc adesea să realizeze o clasificare completă a unei noțiuni matematice. În contextul grupurilor finite, acest scop conduce rapid la dificultăți. Conform teoremei lui Lagrange, grupurile finite de ordin p, număr prim, sunt automat și grupuri ciclice (și abeliene), notate Zp. Se poate arăta că și grupurile de ordinul p2 sunt abeliene, afirmație care însă nu se generalizează la ordinul p3, după cum reiese din contraexemplul grupului nonabelian D4 de ordin 8 = 23 arătat mai sus. Sistemele CAS pot fi utilizate pentru  a genera liste de grupuri mici, dar nu există clasificări ale tuturor grupurilor finite. Un pas intermediar îl reprezintă clasificarea grupurilor finite simple. Un grup netrivial se numește grup simplu dacă singurele sale subgrupuri normale sunt grupul trivial și grupul însuși. Teorema Jordan-Hölder prezintă grupurile simple ca elemente constitutive ale tuturor grupurilor finite. Generarea listei tuturor grupurilor finite simple a fost o mare realizare din teoria grupurilor. Richard Borcherds⁠(d), laureat al Medaliei Fields pe 1998, a reușit să demonstreze conjecturile monstrous moonshine⁠(d), o relație surprinzătoare și profundă între cel mai mare grup sporadic finit simplu—„grupul monstru”—cu anumite funcții modulare, o componentă a analizei complexe clasice și teoria corzilor, o teorie ce intenționează să unifice descrierea multor fenomene fizice.
Multe grupuri sunt și exemple de alte structuri matematice. În termeni de teoria categoriilor, ele sunt obiecte de grup într-o categorie, adică sunt obiecte (exemple de alte structuri matematice) care suferă unele transformări (numite morfisme) care mimează axiomele grupurilor. De exemplu, toate grupurile constituie o mulțime, deci un grup este un obiect de grup din categoria mulțimilor.
Unele spații topologice pot fi dotate cu o lege de compoziție de grup. Pentru ca proprietățile topologice și cele de grup să se combine corect, operațiile grupului trebuie să fie continue, adică, g • h,  și g−1 nu trebuie să varieze foarte puternic dacă g și h variază doar puțin. Astfel de grupuri se numesc grupuri topologice, și ele sunt obiectele de grup din categoria spațiilor topologice. Cele mai simple exemple sunt mulțimea numerelor reale R împreună cu operația de adunare, (R \ {0}, ·) , și, analog, alte spații topologice cum ar fi numerele complexe sau numerele p-adice. Toate aceste grupuri sunt local compacte, și deci au măsură Haar și pot fi studiate prin analiză armonică. Primele oferă un formalism abstract de integrale invariante. Invarianța înseamnă, în cazul numerelor reale de exemplu:
  pentru orice c constant. Grupurile matriceale peste aceste grupuri cad sub incidența acestui regim, ca și inelele adelice și grupurile algebrice adelice, structuri importante pentru teoria numerelor. Grupurile Galois de extensii de grupuri infinite cum ar fi grupul absolut Galois pot și ele să fie echipate cu o topologie, așa-numita topologie Krull, importantă pentru generalizarea legăturii schițate mai sus între corpuri și grupuri și extensii de grupuri infinite. O generalizare avansată a acestei idei, adaptată nevoilor geometriei algebrice, este grupul fundamental étale.
Grupurile Lie (denumite în cinstea lui Sophus Lie) sunt grupuri cu structură de varietate, adică spații care local seamănă cu un spațiu euclidian de dimensiune corespunzătoare. Din nou, structura adițională, aici cea de varietate, trebuie să fie compatibilă, adică aplicațiile corespunzătoare multiplicării și inversei să fie trebuie să fie netede.
Un elemplu standard este grupul general liniar introdus mai sus: este o submulțime deschisă a spațiului tuturor matricelor n-pe-n, deoarece este dat de inegalitatea
det (A) ≠ 0,unde A este o matrice n-pe-n.Grupurile Lie au o importanță fundamentală în fizică: teorema lui Noether leagă simetriile continue de cantități conservate. Rotația, ca și translațiile în spațiu și timp sunt transformări de simetrie elementare ale legilor mecanicii. Ele pot, de exemplu, să fie folosite pentru a construi modele simple—impunerea, de pildă, a simetriei axiale unei situații poate conduce on a la simplificări semnificative ale ecuațiilor ce trebuie rezolvate pentru a furniza o descriere fizică. Un alt exemplu îl reprezintă transformările Lorentz, care arată o legătură între măsurarea timpului și vitezei de către doi observatori în mișcare relativă unul față de altul. Ele pot fi deduse într-o manieră strict legată de teoria grupurilor, exprimând transformările ca simetrii de rotație ale spațiului Minkowski. Cea din urmă servește—în absența unei gravitații semnificative—ca model al continuumului spațiu-timp în teoria relativității restrânsă. Grupul de simetrie al spațiului Minkowski, inclusiv translațiile, este cunoscut sub denumirea de grup Poincaré. Prin cele de mai sus, el joacă un rol esențial în teoria relativității restrânsă și, în teoriile câmpurilor cuantice. Simetriile care depind de poziție sunt centrale în descrierea modernă a interacțiunilor fizice cu ajutorul teoriei de scală.
În algebra abstractă, sunt definite structuri mai generale prin relaxarea unora dintre axiomele de definiție ale grupurilor. De exemplu, dacă se renunță la condiția ca fiecare element să aibă un invers, structura algebrică rezultată se numește monoid. Mulțimea numerelor naturale N (inclusiv 0) împreună cu operația de adunare formează un monoid, la fel și numerele întregi nenule împreună cu operația de înmulțire (Z \ {0}, ·) , vezi mai sus. Există o metodă generală de a adăuga formal inversele elementelor la orice monoid abelian, cum este cazul cu (Q \ {0}, ·)  care este calculat din (Z \ {0}, ·) , cunoscut sub numele de grup Grothendieck.
groupoid⁠(d)ele sunt similare grupurilor cu excepția faptului că legea de compoziție a • b nu trebuie definită pentru orice a și b. Ele apar în studiul unor forme mai complicate de simetrie, adesea în structuri analitice și topologice, ca grupoidul fundamental.
Artin, Michael (1991), Algebra, Prentice Hall⁠(d), ISBN 978-0-89871-510-1 , Capitolul 2 conține o expunere la nivel universitar a noțiunilor din articol.
Devlin, Keith (2000), The Language of Mathematics: Making the Invisible Visible, Owl Books, ISBN 978-0-8050-7254-9 , Capitolul 5 furnizează o explicație accesibilă necunoscătorilor.
Fulton, William; Harris, Joe (1991), Representation theory. A first course, Graduate Texts in Mathematics⁠(d), Readings in Mathematics, 129, New York: Springer Science+Business Media⁠(d), ISBN 978-0-387-97495-8, MR1153249, ISBN 978-0-387-97527-6 
Hall, G. G. (1967), Applied group theory, American Elsevier Publishing Co., Inc., New York, MR0219593 , introducere elementară.
Herstein, Israel Nathan (1996), Abstract algebra (ed. 3rd), Upper Saddle River, NJ: Prentice Hall Inc., ISBN 978-0-13-374562-7, MR1375019 .
Herstein, Israel Nathan (1975), Topics in algebra (ed. 2nd), Lexington, Mass.: Xerox College Publishing, MR0356988 .
Lang, Serge (2002), Algebra, Graduate Texts in Mathematics, 211, Berlin, New York, ISBN 978-0-387-95385-4, MR1878556 .
Lang, Serge (2005), Undergraduate Algebra (ed. 3rd), Berlin, New York: Springer Science+Business Media⁠(d), ISBN 978-0-387-22025-3 .
Ledermann, Walter (1953), Introduction to the theory of finite groups, Oliver and Boyd, Edinburgh and London, MR0054593 .
Ledermann, Walter (1973), Introduction to group theory, New York: Barnes and Noble, OCLC 795613 .
Robinson, Derek John Scott (1996), A course in the theory of groups, Berlin, New York: Springer Science+Business Media⁠(d), ISBN 978-0-387-94461-6 .
Artin, Emil (1998), Galois Theory, New York: Dover Publications⁠(d), ISBN 978-0-486-62342-9 .
Aschbacher, Michael (2004), „The Status of the Classification of the Finite Simple Groups” (PDF), Notices of the American Mathematical Society⁠(d), 51 (7): 736–740, ISSN 0002-9920 .
Besche, Hans Ulrich; Eick, Bettina; O'Brien, E. A. (2001), „The groups of order at most 2000”, Electronic Research Announcements of the American Mathematical Society, 7: 1–4, doi:10.1090/S1079-6762-01-00087-7, MR1826989 .
Bishop, David H. L. (1993), Group theory and chemistry, New York: Dover Publications⁠(d), ISBN 978-0-486-67355-4 .
Borel, Armand (1991), Linear algebraic groups, Graduate Texts in Mathematics, 126 (ed. 2nd), Berlin, New York: Springer Science+Business Media⁠(d), ISBN 978-0-387-97370-8, MR1102012 .
Carter, Roger W. (1989), Simple groups of Lie type, New York: Wiley⁠(d), ISBN 978-0-471-50683-6 .
Conway, John Horton; Delgado Friedrichs, Olaf; Huson, Daniel H.; Thurston, William P. (2001), „On three-dimensional space groups”, Beiträge zur Algebra und Geometrie, 42 (2): 475–507, ISSN 0138-4821, MR1865535 .
fr  Coornaert, M.; Delzant, T.; Papadopoulos, A. (1990), Géométrie et théorie des groupes [Geometrie și teoria grupurilor], Lecture Notes in Mathematics, 1441, Berlin, New York: Springer Science+Business Media⁠(d), ISBN 978-3-540-52977-4, MR1075994 .
Denecke, Klaus; Wismath, Shelly L. (2002), Universal algebra and applications in theoretical computer science, London: CRC Press⁠(d), ISBN 978-1-58488-254-1 .
de  Frucht, R. (1939), „Herstellung von Graphen mit vorgegebener abstrakter Gruppe [Construcția grafurilor cu grup dat]”, Compositio Mathematica, 6: 239–50, ISSN 0010-437X .
Goldstein, Herbert (1980), Classical Mechanics⁠(d) (ed. 2nd), Reading, MA: Addison-Wesley Publishing, pp. 588–596, ISBN 0-201-02918-9 .
Hatcher, Allen (2002), Algebraic topology, Cambridge University Press, ISBN 978-0-521-79540-1 .
Husain, Taqdir (1966), Introduction to Topological Groups, Philadelphia: W.B. Saunders Company, ISBN 978-0-89874-193-3 
Jahn, H.; Teller, E. (1937), „Stability of Polyatomic Molecules in Degenerate Electronic States. I. Orbital Degeneracy”, Proceedings of the Royal Society of London. Series A, Mathematical and Physical Sciences (1934–1990), 161 (905): 220–235, doi:10.1098/rspa.1937.0142 .
Kuipers, Jack B. (1999), Quaternions and rotation sequences — A primer with applications to orbits, aerospace, and virtual reality, Princeton University Press, ISBN 978-0-691-05872-6, MR1670862 .
Kuga, Michio (1993), Galois' dream: group theory and differential equations, Boston, MA: Birkhäuser Boston, ISBN 978-0-8176-3688-3, MR1199112 .
Kurzweil, Hans; Stellmacher, Bernd (2004), The theory of finite groups, Universitext, Berlin, New York: Springer Science+Business Media⁠(d), ISBN 978-0-387-40510-0, MR2014408 .
Lay, David (2003), Linear Algebra and Its Applications, Addison-Wesley⁠(d), ISBN 978-0-201-70970-4 .
Mac Lane, Saunders (1998), Categories for the Working Mathematician⁠(d) (ed. 2nd), Berlin, New York: Springer Science+Business Media⁠(d), ISBN 978-0-387-98403-2 .
Michler, Gerhard (2006), Theory of finite simple groups, Cambridge University Press, ISBN 978-0-521-86625-5 .
Milne, James S. (1980), Étale cohomology, Princeton University Press, ISBN 978-0-691-08238-7 
Mumford, David; Fogarty, J.; Kirwan, F. (1994), Geometric invariant theory, 34 (ed. 3rd), Berlin, New York: Springer Science+Business Media⁠(d), ISBN 978-3-540-56963-3, MR1304906 .
Naber, Gregory L. (2003), The geometry of Minkowski spacetime, New York: Dover Publications⁠(d), ISBN 978-0-486-43235-9, MR2044239 .
Neukirch, Jürgen (1999), Algebraic Number Theory, Grundlehren der mathematischen Wissenschaften, 322, Berlin: Springer Science+Business Media⁠(d), ISBN 978-3-540-65399-8, MR1697859 .
Romanowska, A.B.; Smith, J.D.H. (2002), Modes, World Scientific⁠(d), ISBN 9789810249427 .
Ronan, Mark (2007), Symmetry and the Monster: The Story of One of the Greatest Quests of Mathematics, Oxford University Press, ISBN 978-0-19-280723-6 .
Rosen, Kenneth H. (2000), Elementary number theory and its applications (ed. 4th), Addison-Wesley⁠(d), ISBN 978-0-201-87073-2, MR1739433 .
Rudin, Walter (1990), Fourier Analysis on Groups, Wiley Classics, Wiley-Blackwell, ISBN 047152364X .
Seress, Ákos (1997), „An introduction to computational group theory”, Notices of the American Mathematical Society⁠(d), 44 (6): 671–679, ISSN 0002-9920, MR1452069 .
Serre, Jean-Pierre (1977), Linear representations of finite groups, Berlin, New York: Springer Science+Business Media⁠(d), ISBN 978-0-387-90190-9, MR0450380 .
Shatz, Stephen S. (1972), Profinite groups, arithmetic, and geometry, Princeton University Press, ISBN 978-0-691-08017-8, MR0347778 
Suzuki, Michio (1951), „On the lattice of subgroups of finite groups”, Transactions of the American Mathematical Society⁠(d), 70 (2): 345–371, doi:10.2307/1990375 .
Warner, Frank (1983), Foundations of Differentiable Manifolds and Lie Groups, Berlin, New York: Springer Science+Business Media⁠(d), ISBN 978-0-387-90894-6 .
Weinberg, Steven (1972), Gravitation and Cosmology, New York: Wiley⁠(d), ISBN 0-471-92567-5 .
Welsh, Dominic (1989), Codes and cryptography, Oxford: Clarendon Press, ISBN 978-0-19-853287-3 .
Weyl, Hermann (1952), Symmetry, Princeton University Press, ISBN 978-0-691-02374-8 .
Borel, Armand (2001), Essays in the History of Lie Groups and Algebraic Groups, Providence, R.I.: American Mathematical Society, ISBN 978-0-8218-0288-5 
Cayley, Arthur (1889), The collected mathematical papers of Arthur Cayley, II (1851–1860), Cambridge University Press .
Curtis, Charles W. (2003), Pioneers of Representation Theory: Frobenius, Burnside, Schur, and Brauer, History of Mathematics, Providence, R.I.: American Mathematical Society, ISBN 978-0-8218-2677-5 .
de  von Dyck, Walther (1882), „Gruppentheoretische Studien [Group-theoretical Studies]” (subscription required), Mathematische Annalen⁠(d), 20 (1): 1–44, doi:10.1007/BF01443322, ISSN 0025-5831 .
fr  Galois, Évariste (1908),  Tannery, Jules, ed., Manuscrits de Évariste Galois [Évariste Galois' Manuscripts], Paris: Gauthier-Villars  (Galois work was first published by Joseph Liouville in 1843).
fr  Jordan, Camille (1870), Traité des substitutions et des équations algébriques [Study of Substitutions and Algebraic Equations], Paris: Gauthier-Villars .
Kleiner, Israel (1986), „The evolution of group theory: a brief survey” (subscription required), Mathematics Magazine⁠(d), 59 (4): 195–215, ISSN 0025-570X, MR863090 .
de  Lie, Sophus (1973), Gesammelte Abhandlungen. Band 1 [Collected papers. Volume 1], New York: Johnson Reprint Corp., MR0392459 .
Mackey, George Whitelaw (1976), The theory of unitary group representations, University of Chicago Press⁠(d), MR0396826 
Smith, David Eugene (1906), History of Modern Mathematics, Mathematical Monographs, No. 1 .
Wussing, Hans (2007), The Genesis of the Abstract Group Concept: A Contribution to the History of the Origin of Abstract Group Theory, New York: Dover Publications⁠(d), ISBN 978-0-486-45868-7 .
Antrax Distribution Grup, companie distribuitoare de materiale de construcții din România

Gustav Mahler (n. 7 iulie 1860 - d. 18 mai 1911) a fost un compozitor austriac al romanticului târziu și unul dintre cei mai importanți dirijori ai generației sale. S-a născut în satul Kalischt, Boemia, Imperiul Austriac, astăzi Kaliště, Republica Cehă. Familia s-a mutat apoi în Iglau (astăzi Jihlava), unde Mahler a crescut.
În calitate de compozitor, stilul lui Mahler se regăsește la granița dintre tradiția austro-germană a secolului al XIX-lea și modernismul începutului de secol XX. Deși în timpul vieții sale aptitudinile de dirijor erau unanim recunoscute, muzica proprie a căpătat popularitate doar după perioade de relative neglijări, care au inclus și interzicerea interpretării lucrărilor sale în cea mai mare parte a Europei, în timpul Germaniei Naziste. După 1945, muzica sa a fost redescoperită, iar Mahler a devenit unul dintre cei mai înregistrați și interpretați compozitori, popularitate care se menține și astăzi.
Născut în condiții umile, Mahler a demonstrat abilități muzicale de la o vârstă fragedă. După ce a absolvit Conservatorul din Viena în 1878, a avut o succesiune de posturi de dirijor, care i-au mărit reputația în rândul instituțiilor europene de operă, culminând cu obținerea postului de director al Operei de Stat din Viena, în 1897. În timpul celor zece ani petrecuți la Viena, Mahler - care s-a convertit de la iudaism la catolicism pentru a-și asigura postul - a fost frecvent victima presei antisemite. Cu toate acestea, producțiile sale inovatoare și insistența pentru interpretare la cele mai înalte standarde l-au făcut unul dintre cei mai importanți dirijori de operă, în special al operelor lui Wagner și Mozart. Spre sfârșitul vieții sale, a fost pentru scurt timp directorul Operei Metropolitane din New York și al Filarmonicii din New York.
Creația lui Mahler este relativ redusă cantitativ, deoarece Mahler își câștiga existența ca dirijor, compoziția fiind o activitate din timpul liber. Totuși, acorda compoziției cât de mult timp putea, rezervând vacanțele de vară pentru perioade de intensă concentrare creativă. În afară de primele sale lucrări, cum ar fi o parte dintr-un cvintet de pian compus în perioada în care era student la Viena, lucrările lui Mahler sunt compuse pentru orchestre mari, coruri simfonice și soliști de operă. Majoritatea dintre cele 12 lucrări simfonice ale sale sunt la scară foarte mare, adeseori folosind soliști vocali sau coruri pentru a îmbogăți orchestra foarte mare. Aceste lucrări erau adesea controversate la premiere, iar unele au primit cu greu acceptarea critică și publică. Excepție fac Simfoniile nr. 2, nr. 3 și premiera triumfătoare a Simfoniei nr. 8 în 1910. Institutul Internațional Gustav Mahler a fost înființat în 1955 pentru a onora viața și opera compozitorului.
Familia Mahler provenea din partea estică a Boemiei și era de condiții umile; bunica lui Mahler a fost vânzătoare ambulantă. La acea vreme, Boemia făcea parte din Imperiul Austriac; familia Mahler provenea din minoritatea boemă vorbitoare de limbă germană și era evreiască. Din cauza acestor condiții, viitorul compozitor a dezvoltat devreme un sentiment de exil, „întotdeauna un intrus, niciodată binevenit”.Bernhard Mahler, tatăl compozitorului, a urcat în rangurile micii burghezii, devenind vizitiu și apoi hangiu. A cumpărat o casă modestă în satul Kalischt (Kaliště), situat la jumătatea distanței dintre Praga și Brno, în ceea ce astăzi este zona centrală a Republicii Cehe. Soția lui Bernhard, Marie, a dat naștere primului din cei 14 copii ai cuplului, un băiat, Isidor, care a murit în copilărie. Doi ani mai târziu, pe 7 iulie 1860, s-a născut al doilea copil, Gustav.
În decembrie 1860, Bernhard Mahler, împreună cu Marie și Gustav s-au mutat în orașul Iglau (Jihlava) situat la 25 km sud-est de Kalischt, unde a construit o berărie și o tavernă. Familia s-a dezvoltat repede, dar din cei 12 copii născuți în Iglau doar șase au supraviețuit copilăriei. La acea vreme, Iglau era un oraș comercial înfloritor cu o populație de 20.000 de locuitori, unde Gustav a făcut cunoștință cu muzica prin intermediul melodiilor stradale, de dans și folclorice, precum și prin marșurile trupei militare locale. Toate aceste elemente vor contribui ulterior vocabularului său artistic matur.Când avea patru ani, Mahler a descoperit pianul bunicilor săi și s-a atașat imediat de el. Și-a dezvoltat aptitudinile de interpretare suficient de bine cât să fie considerat un copil-minune local și a dat primul său spectacol public la teatrul din oraș când avea zece ani. Deși Mahler adora să compună muzică, rapoartele școlare ale gimnaziului din Iglau indică un copil neatent și nedemn pentru munca în mediul academic. În 1871, în speranța de a îmbunătăți rezultatele fiului său, Bernhard l-a trimis pe Gustav la școală în Praga, dar copilul nu era fericit acolo și a revenit repede la Iglau. În 1874, a suferit o puternică pierdere personală, când fratele său mai mic, Ernst, a murit după o lungă perioadă de boală. Mahler a căutat să își transmită sentimentele prin muzică: cu ajutorul unui prieten, Josef Steiner, a început să lucreze la o operă, Herzog Ernst von Schwaben (Ducele Ernst al Suabiei), în memoria fratelui său. Atât libretul, cât și muzica au fost pierdute.
Bernhard Mahler a sprijinit ambițiile fiului său pentru o carieră muzicală și a fost de acord ca băiatul să încerce pentru un loc la Conservatorul din Viena. Tânărul Mahler a fost audiat de renumitul pianist Julius Epstein și a fost acceptat pentru anul universitar 1875-1876. A înregistrat progrese însemnate în studiul pianului, cu Epstein și a câștigat premii la sfârșitul fiecăruia din primii doi ani. În ultimul an, 1877-1878, s-a concentrat pe compoziție și armonie sub îndrumarea lui Robert Fuchs și Franz Krenn. Puține dintre compozițiile lui Mahler din perioada studenției au supraviețuit; majoritatea erau abandonate când devenea nemulțumit de ele. A distrus o parte simfonică pregătită pentru o competiție de la sfârșitul semestrului, după ce a fost respinsă cu dispreț de directorul autocratic Joseph Hellmesberger pe motivele erorilor de copiere. Este posibil ca Mahler să fi avut primele experiențe ca dirijor împreună cu orchestra studenților Conservatorului la repetiții și interpretări, deși se pare că principalul său rol în această orchestră era acela de percuționist.
Unul dintre colegii lui Mahler de la Conservator a fost viitorul compozitor de lieduri, Hugo Wolf, cu care a format o strânsă relație de prietenie. Wolf nu a fost capabil să se adapteze la cerințele stricte ale Conservatorului și a fost exmatriculat. Mahler, deși uneori era rebel, a evitat aceeași soartă, adresând o scrisoare lui Hellmesberger, în care își cerea iertare. Asista la conferințele ocazionale ale lui Anton Bruckner și, deși nu a fost niciodată elevul său, a fost influențat de el. Pe 16 decembrie 187,7 a asistat la premiera dezastruoasă a Simfoniei nr. 3 a lui Bruckner, în care compozitorul a fost huiduit și cea mai mare parte a audienței a plecat în timpul concertului. Mahler, împreună cu alți colegi, a realizat o versiune pentru pian a Simfoniei, pe care i-a prezentat-o lui Bruckner. Împreună cu mulți alți studenți la muzică ai generației sale, Mahler a fost vrăjit de Richard Wagner, deși el era mai mult interesat de muzica lui Wagner decât de punerea pe scenă. Nu se știe dacă Mahler a asistat la vreo operă a lui Wagner în perioada studenției.Mahler a părăsit Conservatorul în 1878 cu o diplomă, dar fără prestigioasa medalie de argint acordată pentru realizări excepționale. S-a înscris apoi la Universitatea din Viena și a urmat cursuri ce reflectau atracția sa crescândă pentru literatură și filozofie. După ce a părăsit Universitatea în 1879, Mahler a câștigat bani ca profesor de pian, a continuat să compună, iar în 1880 a terminat cantata dramatică Das klagende Lied („Cântecul de lamentație”). Aceasta, prima sa compoziție importantă, reflectă influențele lui Wagner și Bruckner, dar include multe elemente muzicale pe care muzicologul Deryck Cooke le descrie ca fiind „Mahler pur”. Prima audiție a fost amânată până în 1901, când a fost prezentată într-o variantă revizuită și scurtată.Mahler a dezvoltat un interes pentru filozofia germană și, prin intermediul prietenului său Siegried Lipiner, a făcut cunoștință cu lucrările lui Arthur Schopenhauer, Friedrich Nietzsche, Gustav Theodor Fechner și Hermann Lotze. Acești gânditori au continuat să îl influențeze pe Mahler și muzica sa la mult timp după ce s-a încheiat perioada studenției.
În vara anului 1880, Mahler a primit primul său post profesional de dirijor, într-un mic teatru de lemn din stațiunea Bad Hall, la sud de Linz, unde repertoriul era format exclusiv din operete. Aceasta era, după spusele lui Carr, „o slujbă nesemnificativă”, pe care Mahler a acceptat-o doar după ce Julius Epstein i-a spus că doar așa va putea urca pe treptele carierei de dirijor. În 1881, s-a angajat la Landestheater din Laibach (astăzi Ljubljana, Slovenia) unde o companie mică, dar abilă era pregătită să abordeze lucrări mai ambițioase. Aici Mahler a dirijat prima oară o operă, Traviata de Giuseppe Verdi. După ce și-a încheiat angajamentul de șase luni din Laibach, Mahler s-a întors la Viena, unde a lucrat cu jumătate de normă ca maestru de cor la Carltheater.În ianuarie 1883, Mahler a devenit dirijorul unui teatru dărăpănat din Olmütz (astăzi Olomouc). Mai târziu a scris: „Din momentul în care am trecut pragul teatrului din Olmütz, m-am simțit precum cel care așteaptă mânia lui Dumnezeu”. În ciuda relațiilor slabe cu orchestra, Mahler a prezentat cu teatrul cinci opere noi, inclusiv Carmen de Georges Bizet, și a câștigat simpatia presei, care inițial îi fusese ostilă. După o săptămână de repetiții la Teatrul Regal din Kassel, Mahler a devenit „Directorul Coral și Muzical” al instituției, în august 1883. Acest post ascundea faptul că Mahler era subordonat față de Kappelmeisterul teatrului, Wilhelm Treiber, căruia nu îi plăcea de Mahler și era pregătit să îi facă viața mizerabilă. În ciuda atmosferei neplăcute din Kassel, Mahler a înregistrat câteva succese. A dirijat o interpretare a operei sale preferate, Der Freischütz de Carl Maria von Weber și, pe 23 iunie 1884, a dirijat muzica proprie inspirată după piesa de teatru a lui Joseph Victor von Scheffel, Der Trompeter von Säkkingen („Trompetistul din Säkkingen”), prima interpretare publică profesionistă a unei lucrări de Mahler. O poveste de dragoste arzătoare, dar ulterior eșuată cu soprana Johanna Richter l-a inspirat pe Mahler să scrie o serie de poeme de dragoste, care vor deveni textul ciclului de melodii Lieder eines fahrenden Gesellen („Melodiile unui drumeț”).În ianuarie 1884, distinsul dirijor Hans von Bülow a adus Orchestra Curții din Meiningen în Kassel și a dat două concerte. În speranța de a scăpa de postul de la teatru, Mahler a încercat să devină asistentul permanent al lui Bülow, însă fără succes. Totuși, în anul următor, eforturile sale pentru a găsi un nou post au condus la obținerea unui contract pe șase ani cu Opera din Leipzig, care să înceapă în 1886. Nedorind să mai stea în Kassel, încă un an Mahler a demisionat în iulie 1885 și a avut șansa de a obține un post temporar, ca dirijor asistent, la Neues Deutsches Theater (Noul Teatru German) din Praga.
La Praga, Mahler a avut de la început succes, prezentând opere de Wagner și Mozart, compozitori cu care va fi asociat pentru restul carierei sale, dar stilul său dirijoral individualist și tot mai autocratic a dus la tensiuni și răcirea relațiilor cu dirijorul mult mai experimentat Ludwig Slansky. În aprilie 1886, Mahler a părăsit Praga pentru a-și prelua postul de la Neues Stadttheater din Leipzig, unde rivalitatea cu colegul mai în vârstă Arthur Nikisch a început imediat. Aceste neînțelegeri erau în primul rând legate de cum cei doi își vor împărți sarcinile de dirijori pentru noua producție a teatrului, ciclul Inelul Nibelungilor. Boala lui Nikisch din ianuarie 1887 a însemnat ca Mahler să preia conducerea întregului ciclu și a înregistrat un răsunător succes public – ceea ce nu i-a asigurat popularitatea în rândul orchestrei, care era nemulțumită de maniera sa dictatorială și programele grele de repetiții.În Leipzig, Mahler s-a împrietenit cu Carl von Weber, nepotul compozitorului, și a fost de acord să pregătească o versiune pentru interpretare a operei neterminate a lui Carl Maria von Weber, Die drei Pintos („Cei trei Pinto”). Mahler a transcris și orchestrat schițele muzicale existente, a folosit părți din alte lucrări ale lui Weber și a adăugat câteva compoziții proprii. Premiera de la Stadttheater din ianuarie 1888 a fost o ocazie importantă, la care și Ceaikovski a fost prezent, împreună cu directorii unor instituții de operă. Lucrarea a fost bine primită, iar succesul ei a mărit notorietatea lui Mahler și i-a adus recompense financiare. Implicarea sa în familia von Weber s-a complicat prin atașamentul romantic dintre Mahler și Marion von Weber, soția lui Carl, relație care ulterior nu a avut niciun rezultat. În această perioadă Mahler, a descoperit colecția de poeme folclorice germane Des Knaben Wunderhorn („Cornul fermecat al băiatului”), care îi va domina activitatea componistică pentru următorii 12 ani.În mai 1888, noua securitate financiară a lui Mahler i-a permis să renunțe la postul din Leipzig, după o dispută cu administratorul de scenă al teatrului. Fără post, Mahler s-a întors la Praga pentru a lucra la o relansare a operei Die drei Pintos și o producție a operei Die Barbier von Bagdad („Bărbierul din Bagdad”) de Peter Cornelius. Șederea lui Mahler a fost scurtă, fiind concediat după un acces de furie în timpul repetițiilor. Totuși, prin eforturile unui vechi prieten din Viena, muzicologul Guido Adler, numele lui Mahler a fost propus pentru un potențial post de director al Operei Regale din Budapesta. A fost intervievat, a făcut o impresie bună și i s-a oferit postul în octombrie 1888.
În primii ani ai carierei de dirijor a lui Mahler, compoziția era o activitate din timpul liber. Între posturile din Laibach și Olmütz a lucrat la transpunerea pe muzică a unor versuri de Richard Leander și Tirso de Molina, mai târziu strânse în primul său volum al colecției Lieder und Gesänge („Lieduri și cântece”). Primul ciclu orchestral de melodii al lui Mahler, Lieder eines fahrenden Gesellen, compus în Kassel, este bazat pe versuri proprii, deși primul poem, Wenn mein Schatz Hochzeit macht („Când iubita mea se mărită”), urmează îndeaproape textul unui poem din Wunderhorn. A doua și a patra melodie din ciclu au fost incluse în prima simfonie, pe care Mahler a finalizat-o în 1888, la apogeul relației sale cu Marion von Weber, lucrare inițial compusă ca un poem simfonic în cinci părți, cu un conținut programatic. Una din aceste părți, Blumine, ulterior eliminată, este bazată pe un pasaj din lucrarea Der Trompeter von Säkkingen. După ce a finalizat-o, Mahler a compus Totenfeier, un marș funebru de 20 de minute, care mai târziu va deveni prima parte a Simfoniei nr. 2.Au existat speculații frecvente cu privire la lucrările lui Mahler din tinerețe, distruse sau pierdute. Dirijorul olandez Willem Mengelberg credea ca prima simfonie este prea matură pentru o primă lucrare simfonică și trebuie să fi avut precedente. În 1938, Mengelberg a dezvăluit existența așa-numitei „Arhive din Dresda”, o serie de manuscrise aflate în posesia văduvei Marion von Weber. Arhiva a fost aproape cu siguranță distrusă în Bombardarea Dresdei în al Doilea Război Mondial din 1945. Conform istoricului lui Mahler, Donald Mitchell, „rămâne o puternică posibilitate ca manuscrise importante, cum ar fi prime simfonii sau părți din prime simfonii, să fi putut fi găsite în Dresda”.
La sosirea în Budapesta, în octombrie 1888, Mahler a întâlnit conflictul cultural între naționaliștii maghiari conservatori, care favorizau politica de maghiarizare și progresiștii care doreau continuarea dezvoltării tradiției culturale austro-germane. Opera era dominată de un comitet conservator condus de directorul muzical Sándor Erkel, care menținea un repertoriu limitat de opere folclorice și culturale. La momentul la care Mahler a preluat postul, tabără progresistă a câștigat teren prin numirea liberalului Ferenc von Beniczky ca administrator. Conștient de această situație delicată, Mahler s-a mișcat cu grijă și și-a amânat prima apariție la pupitrul dirijoral până în ianuarie 1889, când a dirijat versiunile în limba maghiară a operelor Aurul Rinului și Walkiria de Wagner, primind aclamații din partea publicului. În căutare de opere non-germane pentru a lărgi repertoriul, Mahler a vizitat Italia, unde, printre altele, a descoperit cea mai recentă senzație a lui Pietro Mascagni, Cavalleria rusticana.În februarie 1889 a decedat Bernhard Mahler, tatăl compozitorului, iar un an mai târziu au murit sora mai mică a lui Mahler, Leopoldine, și mama sa. Mahler însuși suferea de probleme de sănătate prin atacuri de hemoroizi, migrenă și faringită streptococică. După aceste probleme familiale și de sănătate, a urmat premiera dezamăgitoare a primei sale simfonii la Budapesta, pe 21 noiembrie 1889. Recenzia lui August Beer din ziar indică faptul că entuziasmul arătat după primele părți a degenerat în „opoziții audibile” după final. Mahler a fost dezamăgit de comentariul fostului său coleg de la Conservatorul din Viena, Viktor von Herzfeld, care a remarcat faptul că Mahler, ca mulți alți dirijori înaintea sa, a demonstrat că nu este compozitor.Mutarea Ungariei la stânga politică în 1891 a avut efecte și asupra Operei, când Beniczky a fost înlocuit ca administrator cu Géza Zichy, un aristocrat conservator, hotărât să preia controlul artistic asupra lui Mahler. Mahler a început să poarte negocieri cu Opera de Stat din Hamburg în mai 1891 și, după ce a acceptat un contract, a demisionat din postul deținut la Budapesta. Ultimul său triumf de la Budapesta a fost interpretarea operei Don Giovanni de Mozart, care i-a adus laude din partea lui Johannes Brahms, prezent la spectacol.
Postul lui Mahler din Hamburg era acela de dirijor-șef, aflat în subordinea directorului Bernhard Pohl (cunoscut sub numele de Pollini), care deținea controlul artistic. Pollini era pregătit să îi ofere lui Mahler libertate considerabilă, dacă dirijorul oferea atât succes comercial, cât și artistic. Mahler a realizat acest obiectiv în primul său sezon, când a dirijat opera Tristan și Isolda de Wagner pentru prima dată și a primit laude pentru interpretările operelor Tannhäuser și Siegfried ale aceluiași compozitor. Un alt triumf a fost premiera germană a operei lui Ceaikovski, Evgheni Oneghin, în prezența compozitorului, care a numit stilul dirijoral al lui Mahler „uluitor”. Programele foarte încărcate pentru repetiții ale lui Mahler au dus la răcirea relațiilor cu orchestra și cu soliștii în care, conform lui Peter Franklin, dirijorul „inspira ură și respect aproape în egală măsură”. Totuși, a reușit să găsească sprijin din partea lui Hans von Bülow care se afla în Hamburg în calitate de director al concertelor. Bülow, care l-a respins cu dispreț pe Mahler în Kassel, a ajuns să admire stilul dirijoral al lui Mahler și, la moartea lui Bülow în 1894, Mahler a preluat conducerea concertelor.În vara anului 1892, Mahler a luat cântăreții de la Hamburg la Londra pentru a participa la un sezon de șase săptămâni de operă germană – singura sa vizită în Marea Britanie.  Mahler va refuza ulterior asemenea invitații, deoarece era nerăbdător să rezerve verile pentru compoziție. În 1893, a achiziționat un refugiu în Steinbach, pe malul lacului Attersee, în partea de nord-vest a Austriei și a stabilit un model ce va fi aplicat pentru tot restul vieții sale; astfel, verile vor fi dedicate compoziției la Steinbach sau la refugiile sale ulterioare. Acum, aflat puternic sub influența colecției de poeme folclorice Wunderhorn, Mahler a compus la Steinbach Simfoniile nr. 2 și nr. 3.Interpretările lucrărilor lui Mahler erau încă destul de rare. Pe 27 octombrie 1893, la sala de concerte Ludwig Konzerthaus din Hamburg, Mahler a dirijat o versiune revizuită a primei sale Simfonii. Încă în forma originară de cinci părți, a fost prezentată ca un Tondichtung (poem simfonic) și sub numele descriptiv de „Titanul”. Mahler a obținut primul său succes în calitate de compozitor, când a doua Simfonie a fost bine primită după premiera de la Berlin, pe 13 decembrie 1895, sub bagheta compozitorului. În același an, viața privată a lui Mahler a fost deranjată de sinuciderea fratelui său mai mic, Otto.La Opera din Hamburg, Mahler a introdus numeroase opere noi: Falstaff de Verdi, Hänsel și Gretel de Engelbert Humperdinck și lucrări de Smetana. Totuși, a fost forțat să demisioneze din funcția deținută pentru rezultate financiare slabe și o interpretare prost primită a unei versiuni modificate a Simfoniei nr. 9 de Beethoven. Mahler a spus clar că obiectivul său suprem este postul de la Viena și începând cu anul 1895, a făcut aranjamente împreună cu anumiți prieteni influenți, pentru a primi postul de director al Operei de Stat din Viena. A depășit bariera ce exista în fața numirii unui evreu în acest post, convertindu-se la romano-catolicism în februarie 1897. În ciuda acestui eveniment, convertirea lui Mahler nu a fost sinceră și a fost descris ca fiind un agnostic toată viața. Două luni mai târziu, Mahler a primit postul la Opera din Viena, inițial de dirijor cu titlul Kapellmeister.
În timp ce aștepta confirmarea împăratului pentru directorat, Mahler a servit ca dirijor rezident împreună cu Joseph Hellmesberger Jr. (fiul fostului director al Conservatorului) și Hans Richter, un dirijor de renume mondial al operelor lui Wagner și dirijorului ciclului originar Inelul Nibelungilor la Bayreuth în 1876. Directorul Wilhelm Jahn nu l-a consultat pe Richter în legătura cu numirea lui Mahler; Mahler, conștient de această situație, i-a scris o scrisoare lui Richter, în care își manifesta admirația pentru el. Cei doi rareori cădeau la înțelegere și țineau private neînțelegerile dintre ei.Viena, capitala Imperiului Habsburgic, a ales recent un primar conservator și antisemit, Karl Lueger, care a proclamat „Eu singur decid cine este evreu și cine nu”. Într-o asemenea politică nestatornică, Mahler avea nevoie de o demonstrație a calificărilor sale germane. A realizat prima dată acest lucru în mai 1897, când a dirijat o interpretare mult lăudată a operei lui Wagner Lohengrin și Flautul fermecat de Mozart. La puțin timp după triumful cu Flautul fermecat, Mahler a fost nevoit să lipsească câteva săptămâni din cauză de boală. La începutul lunii august, s-a întors la Viena pentru a pregăti prima interpretare integrală a ciclului Inelul Nibelungilor din Viena. Aceste interpretări au avut loc între 24 și 27 august, atrăgând un important succes de public și de critică.Pe 8 octombrie, Mahler a fost numit oficial succesorul lui Jahn ca director al Operei. Prima producție în calitate de director a fost opera cehă națională Dalibor a lui Smetana, cu un final modificat, ce îl ținea pe eroul Dalibor în viață. Producția a cauzat furie în rândul naționaliștilor vienezi-germani, care l-au acuzat pe Mahler că „fraternizează cu națiunea cehă inferioară și anti-dinastică”. În perioada directoratului lui Mahler, au fost prezentate 33 de opere noi. Totuși, o propunere de punere pe scenă a controversatei opere Salomeea de Richard Strauss a fost respinsă de cenzura vieneză.
La începutul anului 1902, Mahler la cunoscut pe Alfred Roller, un artist și designer asociat cu mișcarea Secesiunii vieneze. Un an mai târziu, Mahler l-a numit designer de scenă șef al Operei, unde debutul lui Roller a fost pentru opera Tristan și Isolda. Colaborarea dintre Mahler și Roller a creat peste 20 de producții celebrate, precum Fidelio de Beethoven, Iphigénie en Aulide de Gluck și Nunta lui Figaro de Mozart. În producția Figaro ,Mahler a ofensat câțiva puriști, compunând și adăugând o scurtă scenă de recitativ la sfârșitul actului al treilea.În ciuda numeroaselor triumfuri, anii lui Mahler din Viena erau rareori liniștiți; certurile cu soliștii și administrația au continuat pe tot parcursul directoratului său. Deși metodele lui Mahler au îmbunătățit standardele, stilul său dirijoral – actoricesc și dictatorial – era luat în nume de rău, atât de membrii orchestrei, cât și de soliști. Elementele societății antisemite din Viena, care s-au opus de la început numirii lui Mahler, au continuat să îl atace neîncetat, iar în 1907 au lansat o campanie de presă ca să-l înlăture. La începutul anului 1907, a început negocierile cu Heinrich Conried, directorul Operei Metropolitane din New York, iar în iunie a semnat un contract foarte avantajos pentru patru stagiuni, ca dirijor. La sfârșitul verii, și-a înaintat demisia din funcția de director al Operei din Viena, iar pe 15 octombrie a dirijat al 648-lea și ultimul său spectacol, Fidelio. În cei zece ani petrecuți la Viena, Mahler a fost frecvent victima atacurilor presei antisemite, care în cele din urmă au dus la luarea deciziei sale de înaintare a demisiei. În acești zece ani, Mahler a adus viață nouă operei și a șters datoriile dar a câștigat puțini prieteni – se spune că își trata muzicienii așa cum un îmblânzitor de lei își trata animalele. După ce a dirijat orchestra Operei într-un concert de adio cu Simfonia nr. 2 a sa pe 24 noiembrie, Mahler a părăsit Viena și a pornit spre New York, la începutul lunii decembrie.
Când Richter a demisionat din fruntea Filarmonicii din Viena în septembrie 1898, comitetul l-a ales în unanimitate pe Mahler ca succesor. Numirea nu a fost bine primită de toată lumea; presa antisemită se întreba dacă Mahler, ca non-german, este capabil să apere muzica germană. Numărul spectatorilor a crescut în timpul primului sezon al lui Mahler, dar membrii orchestrei erau nemulțumiți de obiceiul lui Mahler de a modifica capodopere consacrate și cererea pentru repetiții suplimentare pentru lucrări pe care le știau foarte bine. O încercare a orchestrei de a-l repune pe Richter director în 1899 a eșuat deoarece Richter nu era interesat. Poziția lui Mahler a fost slăbită în 1900, când a luat orchestra la Paris pentru a cânta la Expoziția Universală de la Paris. Audiența concertelor de la Paris a fost mică, iar concertele au înregistrat pierderi financiare. În aprilie 1901, din cauza recidivării problemelor de sănătate și a plângerilor din partea orchestrei, Mahler a renunțat la postul său din cadrul Filarmonicii. În cele trei stagiuni ale sale, Mahler a dirijat în jur de 80 de lucrări diferite, inclusiv lucrări ale unor compozitori mai puțin cunoscuți, precum Hermann Goetz, Wilhelm Kienzl și italianul Lorenzo Perosi.
Cele două poziții ale lui Mahler din Viena i-au consumat toată energia și tot timpul, dar în 1899 a revenit la compoziție. Următorii ani ai lui Mahler de la Viena au fost foarte prolifici. A început să lucreze la Simfonia nr. 4, pe care a terminat-o în 1900. În această perioadă a abandonat coliba compozițională de la Steinbach și a achiziționat alta, la Maiernigg, pe malurile lacului Wörthersee din Carintia, unde mai târziu a construit o vilă. În această nouă locație Mahler, s-a avântat în ceea ce este considerată perioada compozițională „de mijloc” sau post-Wunderhorn. Între 1901 și 1904, a compus zece montări pe muzică ale unor poeme de Friedrich Rückert, dintre care cinci au format Rückert-Lieder. Celelalte cinci au format ciclul de melodii Kindertotenlieder („Cântecele copiilor morți”). Trilogia de simfonii orchestrale (numerele 5, 6 și 7) a fost compusă la Maiernigg, între 1901 și 1905, iar Simfonia nr. 8 a fost compusă tot acolo în 1906, în opt săptămâni de activitate intensă.În aceeași perioadă, lucrările lui Mahler au început să fie interpretate tot mai frecvent. În aprilie 1899, a dirijat premiera vieneză a Simfoniei sale nr. 2, pe 17 februarie a avut loc prima interpretare a lucrării Das klagende Lied, într-o versiune revizuită, de două părți. Mai târziu în același an, în noiembrie, Mahler a dirijat premiera Simfoniei nr. 4. În München, la festivalul Allgemeiner Deutscher Musikverein, a avut loc prima interpretare completă a Simfoniei nr. 3, pe 9 iunie 1902. În 1904 a avut loc premiera Simfoniei nr. 5 în Köln iar în 1906 a avut loc premiera Simfoniei nr. 6, la Essen. Patru dintre Rückert-Lieder și Kindertotenlieder au avut premiera la Viena, pe 29 ianuarie 1905.
În timpul cellei de a doua stagiuni ale sale de la Viena, Mahler a achiziționat un apartament modern pe Auenbruggerstrasse și a construit o vilă de vară pe terenul pe care l-a achiziționat, lângă noul său studio de compoziție de la Maiernigg. În noiembrie 1901, a cunoscut-o pe Alma Schindler, fiica vitregă a pictorului Carl Moll, la o întrunire socială ce l-a inclus și pe directorul de teatru Max Burckhard. Inițial, Alma nu era doritoare să-l cunoască pe Mahler din cauza „scandalurilor despre el și a fiecărei tinere ce aspira să cânte la operă”. Cei doi s-au angajat într-o neînțelegere energică despre un balet de Alexander von Zemlinsky (Alma era una din elevele lui Zemlinsky), dar ea a fost de acord ca cei doi să se întâlnească a doua zi la Operă. Această întâlnire a condus la o curtare rapidă, iar Mahler și Alma s-au căsătorit într-o ceremonie privată pe 9 martie 1902. La acel moment, Alma era însărcinată cu primul lor copil, o fiică Maria Anna, care s-a născut pe 3 noiembrie 1902. A doua fiică, Anna, s-a născut în 1904.Prietenii cuplului au fost surprinși de căsătorie și aveau dubii cu privire la înțelepciunea sa. Burckhard îl numea pe Mahler „acel evreu rahitic și degenerat”, nedemn de o asemenea fată frumoasă, de familie bună. Pe de altă parte, familia lui Mahler o considerau pe Alma ca fiind cochetă, nedemnă de încredere și prea preocupată să vadă bărbații tineri căzând pradă farmecelor sale. Mahler era de la natură schimbător și autoritar – Natalie Bauer-Lechner, partenera sa precedentă, spunea că viața cu el era „ca și când ai fi într-o barcă ce este balansată neîncetat de valuri”. Alma a devenit iritată de faptul că, la insistența lui Mahler, nu poate exista decât un compozitor în familie și a renunțat la studiile muzicale. Totuși, căsnicia a fost marcată uneori de exprimare a pasiunii, în special din partea lui Mahler.În vara anului 1907, Mahler, epuizat de efectele campaniei împotriva sa la Viena, și-a luat familia la Maiernigg. La puțin timp după sosirea lor, ambele fiice s-au îmbolnăvit de scarlatină și difterie. Anna s-a recuperat, dar Marie a murit pe 12 iulie, după două săptămâni de luptă. Imediat după această pierdere devastatoare, Mahler a aflat că inima sa are probleme, diagnostic confirmat ulterior de un specialist din Viena, care a prescris evitarea oricărei forme de efort fizic. Nu se știe cât de mult l-a slăbit această boală pe Mahler. Alma a scris că este practic o condamnare la moarte, deși Mahler însuși, într-o scrisoare adresată ei în 30 august 1907, spunea că este capabil să trăiască o viață normală, singura diferență fiind faptul că trebuie să evite efortul fizic excesiv. Totuși, boala a adâncit și mai mult depresia. La sfârșitul verii, vila din Maiernigg a fost închisă și nu a mai fost niciodată vizitată.
Mahler și-a făcut debutul la Opera Metropolitană din New York pe 1 ianuarie 1908, când a dirijat opera Tristan și Isolda de Wagner într-o variantă scurtată, păstrată încă în uz la New York, deși demult eliminată la Viena. Într-un prim sezon aglomerat, spectacolele lui Mahler erau lăudate, în special opera Fidelio pe 20 martie 1908, când a insistat să se folosească replici ale decorurilor realizate de Roller la Viena. La întoarcerea în Austria, în vara anului 1908, Mahler s-a stabilit în al treilea și ultimul studio de compoziție, în pădurile de pin situate în apropierea localității Toblach, districtul Tyrol. Aici, utilizând texte de Hans Bethge bazate pe poeme chineze antice, a compus Das Lied von der Erde („Cântecul Pământului”). În ciuda naturii simfonice a lucrării, Mahler a refuzat să o numeroteze, sperând să scape de „blestemul celei de-a noua simfonii”, care el credea că a afectat compozitori precum Beethoven, Schubert și Bruckner. Pe 19 septembrie 1908, a avut loc la Praga premiera Simfoniei nr. 7, care a fost numită de Alma mai degrabă un succes critic decât de public.Pentru sezonul 1908-1909 al Operei Metropolitane, administrația l-a adus pe dirijorul italian Arturo Toscanini care să împartă activitatea dirijorală cu Mahler, care a avut doar 19 apariții în acea stagiune. Una din aceste apariții a fost lăudata interpretare a operei Mireasa vândută de Smetana, pe 19 februarie 1909. În prima parte a sezonului, Mahler a dirijat trei concerte împreună cu Orchestra Simfonică din New York. Această experiență dirijorală l-a determinat pe Mahler să demisioneze din funcția deținută la Operă și să accepte postul de dirijor al noii re-formate Filarmonici din New York. A continuat să susțină apariții ocazionale la Operă în calitate de invitat, ultima sa apariție fiind pentru opera Dama de pică de Ceaikovski, pe 5 martie 1910.Înapoi în Europa pentru vara anului 1909, Mahler a lucrat la Simfonia nr. 9 și a efectuat un turneu ca dirijor în Olanda. Sezonul 1909-1910 al Filarmonicii din New York a fost lung și aglomerat; Mahler a dirijat 46 de concerte, dar programele sale erau adesea prea solicitante pentru gusturile publicului. Propria Simfonie nr. 1, care a avut premiera americană la 16 decembrie 1909, a fost una din lucrările care nu au avut priză la public, iar sezonul s-a încheiat cu mari pierderi financiare. Cel mai important moment al verii anului 1910 pentru Mahler a fost premiera de la München a Simfoniei nr. 8, ultima lucrare a sa care a avut premiera în timpul vieții sale. Evenimentul a fost un triumf – „clar, cel mai mare succes al vieții pentru Mahler”, conform biografului Robert Carr –, dar a fost umbrit de descoperirea compozitorului, înaintea evenimentului, că Alma a început o relație cu tânărul arhitect Walter Gropius. Puternic afectat, Mahler a căutat sfaturi din partea lui Sigmund Freud și se părea că s-a liniștit după întâlnirea cu psihanalistul. Alma a fost de acord să rămână cu Mahler, dar și-a continuat episodic relația cu Gropius. Ca un gest de iubire, Mahler i-a dedicat ei Simfonia nr. 8.
În ciuda problemelor pe plan emoțional, în vara anului 1910 Mahler a lucrat la Simfonia nr. 10, terminând mișcarea Adagio și schițând încă patru părți. El și Anna s-au întors la New York în noiembrie 1910, unde Mahler a intrat într-un sezon aglomerat de concerte și turnee împreună cu Filarmonica. În preajma Crăciunului anului 1910, a început să sufere de dureri de gât care au persistat. Pe 21 februarie 1911, cu o febră de 40 oC, Mahler a insistat să îndeplinească un angajament la Carnegie Hall, cu un program ce a cuprins Uvertura Oberon a lui Weber, „Preludiile” de Liszt, Concertul pentru vioară al lui Mendelssohn (cu Frederic Fradkin solist) și Simfonia nr. 7 a lui Beethoven. Acesta avea să fie ultimul său concert. După săptămâni petrecute la pat, a fost diagnosticat cu endocardită bacteriană, o boală la care sunt predispuși cei care suferă de valve cardiace defectuoase și la care rata de supraviețuire în zilele dinaintea antibioticelor era aproape zero. Totuși, Mahler nu a abandonat speranța și se gândea să își reia sezonul de dirijor. Pe 8 aprilie, familia Mahler a părăsit New Yorkul la bordul navei SS Amerika, cu destinația Europa. Au ajuns la Paris zece zile mai târziu, unde Mahler a fost internat la o clinică din Neuilly-sur-Seine, dar starea sa nu s-a îmbunătățit. Pe 10 mai a fost transportat cu trenul la sanatoriul Lŏw din Viena, unde a decedat pe 18 mai la vârsta de 50 de ani.Mahler a fost înmormântat la cimitirul Grinzing după cum i-a fost dorința. Alma, la ordinele medicilor, a fost absentă, dar printre cei care au participat la funeralii s-au numărat Arnold Schoenberg (pe a cărui coroană l-a descris pe Mahler drept „Sfântul Gustav Mahler”), Bruno Walter, Alfred Roller, pictorul secesionist Gustav Klimt și reprezentații multor instituții de operă europene. Ziarul The New York Times, în articolul despre moartea lui Mahler, l-a numit „una dintre cele mai importante personalități muzicale ale vremii sale”, dar a discutat simfoniile sale din perspectiva duratei lor, exagerând durata Simfoniei nr. 2 la „două ore și patruzeci de minute”. În Londra, The Times a spus că stilul său dirijoral era „mai desăvârșit decât al oricărei alte persoane, cu excepția lui Richter” și că simfoniile sale erau „neîndoielnic interesante în combinarea bogăției orchestrale moderne cu o simplitate melodică,  adesea apropiată de banalitate” – deși era prea devreme pentru a fi apreciate la adevărata lor valoare.Alma Mahler a trăit încă 50 de ani, decedând în 1964. S-a căsătorit cu Walter Gropius în 1915, a divorțat de el cinci ani mai târziu și s-a căsătorit cu scriitorul Franz Werfel în 1929. În 1940 a publicat memoriile anilor ei petrecuți cu Mahler întitulate Gustav Mahler: Amintiri și scrisori. Această carte a fost criticată de biografii lui Mahler ca fiind incompletă, selectivă și pentru că oferă o imagine distorsionată a vieții lui Mahler. Fiica compozitorului, Anna Mahler, a devenit o sculptoriță celebră; a murit în 1988. Societatea Internațională Gustav Mahler a fost înființată în 1955 la Viena, cu Bruno Walter în calitate de primul președinte și Alma Mahler ca membru de onoare. Societatea urmărește să creeze o ediție critică completă a lucrărilor lui Mahler și comemoreze toate aspectele vieții compozitorului.
Deryck Cooke și alți critici au împărțit activitatea de compozitor a lui Mahler în trei perioade distincte: o „primă perioadă” lungă, începând cu Das klagende Lied în 1880 și terminându-se cu faza Wunderhorn în 1901; o „perioadă de mijloc” cu mai multe compoziții, care se termină odată cu plecarea lui Gustav Mahler la New York în 1907; și o perioadă târzie scurtă a lucrărilor elegiace, până la moartea sa, în anul 1911.Cele mai importante compoziții din prima perioadă sunt primele patru Simfonii, ciclul de cântece Lieder eines fahrenden Gesellen și mai multe colecții de cântece, între care predomină cele din Wunderhorn. În această perioadă, piesele și simfoniile sunt strâns legate, ultimele fiind programatice.Perioada de mijloc cuprinde un triptic de simfonii pur instrumentale (a Cincea, a Șasea și a Șaptea), cântecele Rückert și Kindertotenlieder, două cântece din Wunderhorn și a Opta simfonie, cu coruri. Mahler abandonase până atunci toate programele și titlurile descriptive, vrând ca muzica să vorbească de la sine.Lucrările din ultima parte a vieții—Das Lied von der Erde, a Noua și (incompleta) a Zecea simfonie, sunt inspirate din experiențele personale, Mahler fiind conștient că va muri. Fiecare piesă se încheia liniștit, ceea ce însemna că aspirația a lăsat locul resemnării. Cooke consideră aceste lucruri a fi „o cale dulce (mai degrabă decât amară) de a-și lua rămas bun de la viață; compozitorul Alban Berg a numit cea de-a noua simfonie „cea mai frumoasă lucrare pe care a compus-o vreodată Mahler.” Niciuna dintre aceste lucrări nu au fost interpretate în timpul vieții lui Mahler.
Mahler a fost un „romantic târziu”, parte a unui ideal care plasa muzica clasică austro-germană pe un plan superior celorlalte tipuri de muzică, prin însemnătatea spirituală și filosofică. El a fost unul din ultimii compozitori importanți dintr-o listă care îi cuprinde, printre alții, pe Beethoven, Schubert, Liszt, Wagner, Bruckner și Brahms. De la aceștia, Mahler a împrumutat multe dintre caracteristicile specifice muzicii lor. De exemplu, din Simfonia a IX-a lui Beethoven a venit idea de a folosi soliști și un cor în cadrul muzicii simfonice. De la Beethoven, Liszt și (dintr-o tradiție muzicală diferită) Berlioz a venit conceptul de a compune muzică care să spună o poveste sau sau să conțină un „program”, rupându-se de formatul clasic al simfoniei în patru acte. Exemplele date de Wagner și Bruckner l-au încurajat pe Mahler să-și extindă lucrările simfonice mult peste standardele acceptate anterior, pentru a cuprinde o gamă largă de trăiri și sentimente.Criticii timpurii susțineau că adoptarea de către Mahler a mai multor stiluri pentru a se potrivi mai multor sentimente se datora lipsei unui stil propriu; pe de altă parte, Cooke considera că Mahler „și-a însușit tot ceea ce a împrumutat, impunându-și [propria] personalitate pe aproape toate notele” pentru a produce o muzică „de o originalitate remarcabilă.” Criticul muzical Harold Schoenberg vede esența muzicii lui Mahler tema chinului, ca în cea a lui Beethoven. Totuși, conform lui Schonberg, chinurile lui Beethoven erau cele ale unui „erou îndărătnic și triumfător”, în timp ce la Mahler, acestea erau „ale unui degenerat psihic, un adolescent care se plânge... se bucură de propria suferință, dorind ca întreaga lume să vadă cum suferă el.” Cu toate acestea, Schoenberg admite că multe dintre simfonii cuprind părți în care Mahler, „gânditorul profund”, este depășit de splendoarea muzicianului Mahler.
Cu excepția lucrărilor din tinerețe, dintre care doar câteva s-au păstrat, Mahler a compus doar cântece și simfonii, cu o interrelaționare strânsă între ele. Donald Mitchell admite că interacțiunea dintre acestea poate fi considerată baza tuturor lucrărilor muzicale ale lui Mahler. Legătura dintre cântec și simfonie se poate observa încă de la ciclul Lieder eines fahrenden Gesellen și Prima simfonie. Aceasta este din ce în ce mai evidetă în a Doua, a Treia și a Patra simfonie. Temele din cântecul Das himmlische Leben din Wunderhorn, compus în 1892, au devenit elemente-cheie în a Treia simfonie, terminată în anul 1896; cântecul însuși dă finalul celei de-a Patra simfonii (1900), iar melodia este centrul întregii compoziții. Pentru a doua Simfonie, compusă între anii 1888 și 1894, Mahler a lucrat simultan la piesa Wunderhorn, Des Antonius von Padua Fischpredigt, și la Scherzo, pe baza căruia se va scrie a treia parte a Simfoniei.În perioadele de mijloc și cea târzie, relația dintre cântec și simfonie este mai puțin pregnantă. Totuși, muzicologul Donald Mitchell nota relațiile specifice dintre cântecele din perioada de mijloc și simfoniile contemporane lor: al doilea cântec Kindertotenlieder și Adagietto din Simfonia a Cincea, ultimul cântec Kindertotenlieder și finalul Simfoniei a Șasea. Ultima lucrare a lui Mahler cuprindea atât interpreți vocali, cât și orchestră - Das Lied von der Erde —, pe care Mitchell o cataloghează drept „cântec și simfonie”.
Uniunea melodiei și formei simfonice din muzica lui Mahler, este, în viziunea lui Cooke, una organică; „melodiile sale se metamorfozează în mișcări simfonice.” Mahler i-a transmis lui Sibelius că „Simfonia trebuie să fie precum lumea. Trebuie să cuprindă totul.” Având acest crez, Mahler s-a inspirat din mai multe surse în cântece și lucrări simfonice: trilurile păsărilor și tălăngile vacilor pentru a evoca natura și satul; fanfare, melodii de stradă și dansuri sătești pentru a evoca lumea pierdută a copilăriei sale. Încercările vieții sunt reprezentate în stări contrastante: dorința pentru împlinire prin creșterea în intensitate și armonie cromatică, suferința și deznădejdea prin disonanțe, distorsiune și grotesc. În mijlocul acestora tronează marca specifică a lui Mahler - intruziunea constantă a banalității și absurdității în momente de seriozitate profundă, simbolizată în partea a doua a celei de-a cincea Simfonii, când o arie trivială populară se termină abrupt într-un marș funerar solemn. Aria banală își schimbă caracterul, trecând la un cor brucknerian pe care Mahler îl folosește pentru a da semnificație speranței de soluționare a conflictelor. Mahler însuși recunoștea eclectismul lucrărilor sale, numind Scherzoul din a Treia Simfonie „cea mai ridicolă și în același timp, cea mai tragică compoziție care a existat vreodată ... Este ca și cum toată natura s-ar strâmba și și-ar scoate limba.”După cum menționa Cooke, gama stărilor muzicale ale lui Mahler vine din „orchestrația extraordinară care vorbește de la sine”. Franklin enumeră mai multe trăsături specifice de bază ale stilului lui Mahler: extremele între încet și tare, utilizarea ansamblurilor, aranjamentul necovențional al forțelor orchestrale și influențele din muzica și dansul popular cum ar fi ländlerul și valsul. Muzicologul Vladimír Karbusický susține că rădăcinile evreiești au un efect de durată asupra creațiilor sale, dând ca exemplu mișcarea a treia din Prima Simfonie, ca cea mai reprezentativă pentru muzica „Yiddish” în lucrările lui Mahler. Compozitorul și jurnalistul ceh Max Brod a identificat de asemenea ritmuri și melodii evreiești în muzica lui Mahler. Folosea des „tonalitatea progresivă”, la fel ca danezul Carl Nielsen, pentru prima dată în compozițiile sale timpurii, cum ar fi Erinnerung și apoi, în mod liber în Simfoniile sale. De exemplu, tonalitatea predominantă a Simfoniei I este re major, care trece la începutul mișcării finale, partea „conflictuală”, la fa minor, și numai după o lungă „bătălie” revine la re major, aproape de final. A doua Simfonie începe în do minor și se termină în Mi bemol. Părțile Simfoniei a V-a trec din do diez minor în la minor, apoi în re major, fa major și, în fine, în re major. Simfonia a VI-a, în mod neobișnuit pentru Mahler, începe și se termină în aceeași tonalitate, la minor, semnificând faptul că, în acest caz, conflictul a rămas deschis.
Prietenul lui Mahler, muzicologul Guido Adler, a evidențiat faptul că la data morții compozitorului, în 1911, Simfoniile sale au fost interpretate de peste 260 de ori în Europa, Rusia și America, cu cea de a Patra simfonie, 61 de reprezentații, fiind cea mai frecventă. În timpul vieții, lucrările lui Mahler și reprezentațiile acestora atrăgeau un mare interes, dar părerile despre acestea erau împărțite; le-a luat mulți ani criticilor și publicului să le înțeleagă. Prima simfonie (1889), unul dintre acești critici notând după reprezentația acestei simfonii din anul 1898 de la Dresden că „este cea mai plictisitoare [simfonie] pe care noua epocă a produs-o.” A Doua simfonie a fost mult mai bine primită de critici, unul dintre aceștia considerând-o „cea mai bună lucrare de felul acesta de la Mendelssohn încoace”. Asemenea aprecieri erau rare, în special după ascensiunea lui Mahler în postul de director al Operei din Viena. Principalii săi inamici din oraș foloseau presa antisemită și conservatoare pentru a denigra aproape toate reprezentațiile lucrărilor lui Mahler; de aceea a Treia simfonie, primită bine de critici după reprezentația din Krefeld în 1902, a fost tratată de critica din Viena cu dispreț: „Oricine a înfăptuit o asemenea oroare merită ani grei de închisoare.” După ce a Patra și a Cincea simfonie nu au reușit să primească aprecierile publicului, Mahler era convins că cea de a Șasea va reuși acest lucru. În cele din urmă, cea de-a Opta simfonie din Munchen, din 12 septembrie 1910, a fost primită bine de public, fiind denumită „Simfonia celor 1000”. La premiera americană din 1916, sub conducerea lui Leopold Stokowski, simfonia a fost interpretată de peste 1068 de muzicieni, dintre care 950 de coriști. Aplauzele și uralele au durat mai mult de o jumătate de oră.
Reprezentațiile lucrărilor lui Mahler s-au rărit după moartea sa. În Olanda, apropiații lui Willem Mengelberg au dat asigurări că lucrările lui Mahler au rămas populare, și că odată cu acceptarea lui Mengelberg la Filarmonica din New York între anii 1922 și 1928, acestea au putut fi ascultate și de iubitorii de muzică clasică americani. Totuși, criticile americane din anii 1920 erau negative, în ciuda eforturilor tânărului compozitor Aaron Copland de a-l prezenta pe Mahler ca un compozitor progresiv, cu 30 de ani înaintea timpurilor sale și mult mai inventiv ca Richard Strauss. Mai devreme, în 1916, Leopold Stokowski a introdus în Philadelphia, SUA, a Opta simfonie și Das Lied von der Erde. A Opta simfonie a avut mare succes, ajungând să fie reprezentată și la New York. În Marea Britanie Orchestra Hallé a interpretat Das Lied și a Noua simfonie în Manchester-ul anului 1931; Sir Henry Wood a reprezentat cea de-a opta simfonie în Londra, 1930, și din nou în 1938, când tânărul Benjamin Britten o considra a fi „execrabilă”, deși a fost impresionat de muzică. Criticii britanici din acea perioadă l-au tratat pe Mahler cu superioritate și rar cu laude. Dyneley Hussey nota în 1934, „deși cântecele pentru copii sunt încântătoare, ar trebui să se renunțe la simfonii.” Compozitorul și dirijorul Julius Harrison considera simfoniile lui Mahler ca fiind „interesante uneori, dar obositoare”, fiind lipsite de creativitate. George Bernard Shaw considera că audiența anilor '30 îi considera pe și Bruckner compozitori „de mâna a doua”.Înainte de interzicerea muzicii lui Mahler pe timpul nazismului, fiind considerată muzică „degenerată”, simfoniile și ariile erau încă interpretate în sălile de concert din Germania și Austria, avându-i de obicei ca dirijori pe  Bruno Walter și mai tânărul asistent al lui Mahler, Otto Klemperer și Willem Mengelberg. În Austria, lucrările lui Mahler au cunoscut o scurtă perioadă de renaștere între 1934 și 1938, o perioadă cunoscută în prezent ca 'Austrofascism', în timpul regimului totalitar, în care, cu ajutorul lui Alma Mahler și Bruno Walter, ambii prieteni ai noului cancelar Kurt Schuschnigg, se încerca transformarea Mahler într-un simbol național (cu un statut comparabil cu cel al lui Wagner în Germania). Muzica lui Mahler a fost interpretată în timpul nazismului în Berlin, la începutul anului 1941, și Amsterdam, în timpul ocupației germane a Olandei, de către orchestre evreiești, dedicate numai evreilor; printre lucrările interpretate se numărau a Doua simfonie (Berlin), Prima și a Patra simfonie, și „Cântecele unui călător” (Amsterdam).
Conform lui Robert Carr, lucrările lui Mahler au devenit accesibile în toată lumea.” În anii care au urmat centenarului sărbătorit în 1960, Mahler a devenit rapid unul dintre compozitorii cei mai înregistrați și cu cele mai multe reprezentări, rămănând astfel și în prezent.
Printre primii discipoli ai lui Mahler s-au numărat Arnold Schoenberg, Alban Berg și Anton Webern, care împreună au fondat A doua școală vieneză. Printre alți compozitori a căror lucrări au fost influențate de Mahler, Mitchell îi menționează pe americanul Aaron Copland, compozitorul german Kurt Weill, italianul Luciano Berio, rusul Dmitri Shostakovich și englezul Benjamin Britten. De asemenea Leonard Bernstein și Samuel Barber au fost și ei influențați de lucrările lui Mahler. Într-un interviu din anul 1989 cu pianistul și dirijorul Vladimir Așkenazi, Așkenazi remarca că legătura dintre Mahler și Șostakovici era una „foarte puternică și evidentă”; muzica lor reprezenta „individul versus viciile lumii.” Mitchell concluzionează cu afirmația: „Chiar dacă ar fi fost ca muzica sa să nu supraviețuiască, Mahler s-ar fi bucurat încă de nemurire în muzică prin urmașii care i-au îmbrățișat arta și și-au asimilat tehnicile sale.”
Arzoiu, Ruxandra (2003). În universul simfoniilor lui Gustav Mahler. Dialoguri cu compozitorul Aurel Stroe. București: Editura MuzicalăBălan, George (1964). Gustav Mahler sau cum exprimă muzica idei. București: Editura Muzicală

Harry S. Truman (n. 8 mai 1884, Lamar, Missouri, SUA – d. 26 decembrie 1972, Kansas City, SUA) a fost al 33-lea președinte al Statelor Unite ale Americii (1945–1953). În calitate de vicepreședinte ales în 1944 împreună cu președintele Franklin D. Roosevelt, Truman a devenit președinte la 12 aprilie 1945, când Roosevelt a murit după câteva luni în care sănătatea sa s-a deteriorat. În timpul președinției lui Truman, Statele Unite au încheiat cu succes participarea la al Doilea Război Mondial; imediat după conflict, tensiunile cu Uniunea Sovietică au escaladat, iar perioada a marcat începutul Războiului Rece.
Truman s-a născut în Missouri, și și-a petrecut mare parte din tinerețe la ferma familiei lui. În timpul Primului Război Mondial, Truman a luptat în Franța ca ofițer de artilerie în unitatea Gărzii Naționale din Missouri⁠(en). După război, a fost pentru scurt timp proprietarul unei mercerii și a intrat în mașina politică⁠(en) democrată a lui Tom Pendergast⁠(en) din Kansas City, Missouri. Prima funcție publică în care a fost ales a fost cea de consilier local al comitatului, iar în 1935 a devenit senator federal de Missouri. A devenit cunoscut în toată țara ca președinte al Comisiei Truman⁠(en) care a activat în timpul războiului și a scos în evidență risipa de bani publici, frauda și corupția din jurul unor contracte pentru efortul de război.
Deși Germania a capitulat la doar câteva săptămâni după ce Truman a devenit președinte, războiul cu Japonia părea că va mai dura cel puțin un an. Truman a ordonat utilizarea armelor atomice împotriva Japoniei, cu scopul de a forța capitularea Japoniei și de a evita morțile în rândurile americanilor ce ar fi putut surveni în urma unei invazii; hotărârea sa rămâne în continuare controversată, dar a fost unul din factorii principali care au dus la încheierea luptelor din Pacific.Președinția sa a fost un punct de cotitură în domeniul relațiilor externe⁠(en), țara susținând o politică externă internaționalistă în cooperare cu aliații europeni. Colaborând îndeaproape cu Congresul, Truman a contribuit la finanțarea Națiunilor Unite, a proclamat Doctrina Truman — o politică de combatere a comunismului — și a promovat Planul Marshall, un ajutor financiar în valoare de 13 miliarde de dolari care a contribuit la reconstrucția Europei, inclusiv a fostelor țări ale Axei, în timp ce fosta aliată din timpul războiului, Uniunea Sovietică, a devenit un dușman pe timp de pace în Războiul Rece. A supervizat podul aerian al Berlinului în 1948 și înființarea NATO în 1949. Când Coreea de Nord comunistă a invadat Coreea de Sud în 1950, a trimis imediat armata SUA și a obținut aprobarea ONU pentru Războiul din Coreea. După succesele inițiale, forțele ONU au fost respinse de intervenția chineză și conflictul a rămas blocat în ultimii ani ai președinției Truman. În politica internă, legile promovate de Truman s-au confruntat adesea cu opoziția unui congres controlat de republicani, dar administrația sa a reușit să îndrume economia americană printr-o perioadă de recesiune postbelică și a început integrarea rasială a armatei.
Corupția administrației Truman, care a fost pusă în legătură cu anumiți membri ai cabinetului⁠(en) și ai staffului de la Casa Albă, a fost o temă centrală a campania prezidențială din 1952⁠(en), în care Adlai Stevenson, succesorul lui Truman la candidatura democrată, a pierdut în fața republicanului Dwight D. Eisenhower. Evaluarea populară, dar și cea făcută de specialiști, a președinției sale a fost la început una negativă, dar în cele din urmă Truman a fost reevaluat după retragerea din viața politică. Răsturnarea de situație de la alegerile din 1948⁠(en) când a obținut un nou mandat de președinte este adesea amintită de candidații slab cotați în sondaje.
Harry S. Truman s-a născut la 8 mai 1884 în Lamar, Missouri, și a fost cel mai mare copil al lui John Anderson Truman (1851–1914) și al Marthei Ellen Young Truman (1852–1947). Părinții i-au ales numele de Harry după fratele mamei, Harrison „Harry” Young (1846–1916). Nu i-au ales propriu-zis un al doilea nume de botez, adăugându-i doar inițiala „S” pentru a-i mulțumi pe ambii săi bunici, Anderson Shipp Truman și Solomon Young. Litera „S” nu abreviază un cuvânt anume, practică frecventă la populația de origine scoțiano-irlandeză⁠(en). Părinții au mai avut un fiu, John Vivian (1886–1965), născut la doi ani după Harry, după care o fată, Mary Jane (1889–1978).John Truman era fermier și negustor de animale. Familia a locuit în Lamar până când Harry a împlinit zece luni, după care s-a mutat la o fermă de lângă Harrisonville⁠(en) și apoi la Belton⁠(en), iar din 1887 a trăit la ferma de 240 ha a bunicilor din Grandview⁠(en). Când Truman avea șase ani, părinții s-au mutat la Independence, pentru a-l da la Școala Prezbiteriană de acolo. Abia la opt ani, Truman a început o educație formală. Pe când trăia în Independence, a lucrat ca Shabbos goy⁠(en) pentru vecinii săi evrei, făcând în locul lor în ziua de Sabat munci care acestora le erau interzise de religie.În copilărie, pe Truman îl interesau muzica, lectura și istoria, toate aceste pasiuni fiindu-i încurajate de mama lui, de care era foarte apropiat—chiar când era președinte, el a solicitat sfaturi personale și politice de la ea. Se trezea în fiecare dimineață la ora cinci pentru a exersa la pian, instrument pe care l-a studiat de două ori pe săptămână până la cincisprezece ani. Truman a fost paj la Convenția Partidului Democrat din 1900⁠(en) care a avut loc la Convention Hall⁠(en) din Kansas City; tatăl său avea mulți prieteni care activau în Partidul Democrat și care aveau să-l ajute pe tânărul Harry să obțină prima sa funcție politică.După ce a absolvit Liceul din Independence (astăzi William Chrisman High School⁠(en)) în 1901, Truman a lucrat ca pontator la calea ferată Santa Fe⁠(en), dormind în tabere de muncitori itineranți⁠(en) de pe lângă căile ferate. După aceea, a avut mai multe slujbe pe lângă biserici, și a lucrat pentru scurt timp la sortarea corespondenței la redacția Kansas City Star⁠(en). Harry Truman și fratele său, Vivian, au lucrat apoi ca funcționari la National Bank of Commerce din Kansas City; unul din colegii săi, și în același timp vecin în clădirea de locuințe unde stăteau, era Arthur Eisenhower, frate cu Dwight și cu Milton⁠(en). A revenit la ferma Grandview în 1906, unde a rămas până s-a înrolat în armată în 1917. În această perioadă, a curtat-o pe Bess Wallace, pe care a cerut-o în căsătorie în 1911. Ea l-a refuzat. Truman s-a angajat ca, înainte de a o mai cere în căsătorie, să câștige mai mulți bani decât câștiga ca fermier.Truman este cel mai recent președinte american care nu a absolvit colegiul. După ce a frecventat pentru scurt timp un colegiu de afaceri, între 1923–25 a studiat dreptul la seral la Kansas City Law School (astăzi, Facultatea de Drept de la Universitatea din Missouri–Kansas City⁠(en)), dar a renunțat după ce a pierdut alegerile pentru postul de judecător districtual.  Avocații săi din zona Kansas City îl informaseră că educația și experiența îi erau probabil suficiente pentru a primi o licență de a practica dreptul, dar nu a mai încercat să o obțină deoarece a fost ales ca președinte de instanță de judecată.  În 1947, în timp ce era președinte, Truman a depus cerere pentru a obține o licență de a practica dreptul. Un prieten avocat începuse să facă aranjamentele, și l-a informat pe Truman că cererea trebuie autentificată la un notar. Când a primit această informație, Truman deja se răzgândise, așa că nu a mai făcut nimic. După redescoperirea cererii lui Truman, în 1996, Curtea Supremă a Statului Missouri⁠(en) a emis o diplomă de licență postumă pe numele lui Truman.
Din cauza problemelor de vedere, Truman nu a fost admis la Academia Militară de la West Point, unde își dorea să intre încă din copilărie. În aceste condiții, el s-a înrolat în Garda Națională a statului Missouri⁠(en) în 1905, servind până în 1911 într-o unitate de artilerie din Kansas City. La examinarea de admitere, acuitatea vizuală i-a fost măsurată la 20/50 picioare la ochiul drept și 20/400 la ochiul stâng, valori inacceptabile. A mai dat o dată testul, pe care l-a trecut memorând în secret tabelul cu litere.Truman s-a reînrolat în Garda Națională după ce Statele Unite au intrat în Primul Război Mondial, deși, fiind singurul bărbat din familie, el era exceptat de la serviciul militar. Truman a fost ales ofițer, cu gradul de locotenent într-o baterie de artilerie. Înainte de a merge pe teatrul de război din Franța, Truman a fost trimis la Camp Doniphan, Oklahoma⁠(en), Fort Sill⁠(en), lângă Lawton, Oklahoma⁠(en), pentru instrucție. El a administrat magazinul militar⁠(en) al unității împreună cu Edward Jacobson, un funcționar al unui magazin de îmbrăcăminte pe care îl cunoștea din Kansas City; sub administrarea celor doi, magazinul a produs dividende de 10.000 de dolari în șase luni. La Fort Sill, Truman l-a cunoscut pe locotenentul James M. Pendergast, nepotul lui Thomas Joseph (Tom) Pendergast⁠(en), un mogul politic⁠(en) din Kansas City, relație care avea să aibă o importantă influență în viața lui Truman.Ajuns în iulie 1918 la gradul de căpitan de armată, Truman a fost numit comandant de baterie într-un regiment de artilerie din Franța. Noua sa unitate, bateria D, din cadrul Regimentului 129 Artilerie⁠(en), brigada 60, Divizia 35 Infanterie⁠(en), era cunoscută pentru problemele de disciplină, iar Truman a fost la început nepopular. În timpul unui atac-surpriză al germanilor în Munții Vosgi, soldații au început să fugă. Folosind termeni argotici învățați de la muncitorii feroviari din Santa Fe, Truman i-a încurajat pe subordonații săi să rămână și să lupte; surprinși să-l audă pe Truman folosind un asemenea limbaj, ei s-au conformat pe loc.La 26 septembrie 1918, la deschiderea Ofensivei Meuse-Argonne⁠(en), unitatea lui Truman a făcut parte dintr-un masiv baraj de artilerie pregătit în avans. Ea a înaintat cu dificultate pe un teren accidentat în urma infanteriei, și când se aflau la vest de Cheppy, au organizat un punct de observare. Hotărârea lui Truman de a ignora ordinele a salvat probabil viețile unor soldați americani. Privind cu binoclul în ziua de 27 septembrie, el a observat o baterie de artilerie inamică în curs de desfășurare pe malul opus al unui râu, pe o poziție de pe care puteau trage asupra diviziei 28. Ordinele lui Truman nu-i permiteau să tragă decât asupra țintelor ce amenințau Divizia 35, dar el le-a ignorat și a așteptat până când germanii au îndepărtat caii de tunuri, după care a deschis focul și a îndepărtat inamicul. Truman a fost criticat de comandantul său, colonelul Karl D. Klemm, dar nu a fost pus sub acuzare la curtea marțială.În alte acțiuni din timpul luptelor din Meuse-Argonne, Truman a susținut brigada de tancuri a lui George S. Patton. La 11 noiembrie 1918, unitatea sa de artilerie a tras unele din ultimele focuri ale celui de-al Doilea Război Mondial, către pozițiile germane din Hermeville, cu puțin timp înainte de intrarea în vigoare a armistițiului la ora 11 am. Sub comanda lui Truman, în Franța, bateria sa nu a pierdut niciun om, iar soldații i-au oferit după întoarcerea în țară o cană ornată ca semn de prețuire.Războiul a fost o experiență transformatoare care a scos în evidență calitățile de lider ale lui Truman. Deși a început anul 1917 ca fermier cu familia, fără succes în mai multe încercări de afaceri, comportamentul lui Truman în război a deschis calea carierei sale politice interbelice în Missouri.Truman a fost educat religios în comunitățile bisericilor baptistă și presbiteriană; a evitat evanghelizare în masă⁠(d) și uneori chiar îi ironiza pe pastorii care le organizau. A vorbit rareori despre religie, care pentru el însemna în principal un comportament etic în acord cu ideile protestante. Majoritatea soldaților pe care i-a avut sub comandă în război erau catolici; aptitudinile sale interpersonale și de conducător care i se dezvoltau atunci și care aveau să facă din el un politician de succes i-au permis să se înțeleagă bine cu ei, ca și cu soldații din alte culte creștine și cu evreii din unitatea sa.
Truman a fost lăsat la vatră cu grad de maior în mai 1919. În 1920 a fost numit maior în Corpul Ofițerilor în Rezervă; a devenit apoi locotenent-colonel în 1925 și colonel în 1932. În deceniile anilor 1920 și 1930, Truman a comandat Batalionul 1 din cadrul Regimentului 379 Artilerie de Câmp, unitate din cadrul Diviziei 102 Infanterie. După ce a fost înaintat la gradul de colonel, Truman a comandat și regimentul.După ce a fost ales în Senatul SUA, Truman a fost transferat la Grupul de Însărcinări Generale, o unitate care înregimenta ofițerii mai puțin activi; nu a fost consultat sau notificat în avans.  Truman a protestat împotriva acestui transfer, și a reprimit comanda regimentului. A rămas rezervist activ până la începutul anilor 1940.  Truman s-a oferit voluntar pentru serviciul militar activ în timpul celui de al Doilea Război Mondial, dar nu a fost acceptat, în parte din cauza vârstei, și în parte pentru că președintele Franklin D. Roosevelt dorea ca senatorii și congressmanii care aparțineau trupelor de rezervă să susțină efortul de război prin activitatea în Congres, sau prin încheierea serviciului activ și reluarea posturilor din Congres. A rămas rezervist inactiv de la începutul anilor 1940 până la pensionarea sa la 20 ianuarie 1953.
La sfârșitul războiului, Truman s-a întors la Independence, și s-a căsătorit cu Bess Wallace la 28 iunie 1919. Cei doi au avut un copil, Mary Margaret (17 februarie 1924 – 29 ianuarie 2008).Cu puțin timp înainte de nuntă, Truman și Jacobson și-au deschis o mercerie la strada 12 Vest numărul 104, în centrul orașului Kansas City. După ce la început afacerea a mers bine, magazinul a dat faliment în timpul recesiunii din 1921⁠(en). Truman a reușit să plătească toate datoriile generate de această afacere abia în 1934, și chiar și atunci a avut nevoie de ajutor. Jacobson și Truman au rămas prieteni apropiați, și sfaturile lui Jacobson pe tema sionismului aveau să joace un rol în hotărârea guvernului american de a recunoaște statul Israel. În 1922, cu ajutorul mașinii politice⁠(en) democrate din Kansas City, conduse de Tom Pendergast, Truman a fost ales judecător al Curții Comitatului din districtul estic al comitatului Jackson—un post administrativ, nu judecătoresc, similar cu cel de comisar (sau consilier) de comitat din alte zone ale țării.Truman nu a mai fost reales în 1924, pierzând din cauza unui val republican generat de președintele Calvin Coolidge. Cei doi ani petrecuți într-o zonă aridă a politicii, vânzând carnete de membru de cluburi automobilistice, l-au convins că o carieră în serviciul public este mai sigură pentru un om aproape între două vârste și care nu a avut niciodată succes în sectorul privat. Cu ajutorul mașinii lui Pendergast, Truman a fost ales în 1926 judecător în prezidiu la Curtea Comitatului, și a fost reales în 1930. Truman a contribuit la coordonarea „Planului pe Zece Ani”, care a transformat comitatul Jackson și a transformat aspectul comitatului Jackson și al orașului Kansas City cu noi proiecte de lucrări publice, inclusiv numeroase drumuri, construcția unei noi clădiri administrative a Curții proiectate de firma Wight and Wight⁠(en), și inaugurarea unei serii de 12 monumente, serie denumită Madonna of the Trail⁠(en), în cinstea femeilor-pionier din istoria Statelor Unite.În 1933, Truman a fost numit director pentru statul Missouri al Programului Federal pentru Reangajare (în contextul Civil Works Administration⁠(en)) la rugămintea directorului poștelor James Farley⁠(en), ca răsplată pentru Pendergast care a contribuit la câștigarea alegerilor prezidențiale⁠(en) în Kansas City de către Franklin D. Roosevelt. Numirea a confirmat controlul lui Pendergast asupra locurilor de muncă la stat în  Missouri și a marcat punctul de maxim al puterii sale. Aceasta a generat și o relație strânsă între Truman și Harry Hopkins⁠(en), consilierul lui Roosevelt, și a asigurat susținerea lui Truman pentru politica New Deal.
După câteva mandate în administrația locală, Truman dorea să candideze pentru postul de guvernator sau pentru Congres, dar Pendergast i-a respins inițial aceste ambiții. Truman credea că își va petrece toată cariera într-o sinecură profitabilă la nivel de comitat, dar, în cele din urmă, după ce a fost refuzat de patru alte persoane, Pendergast s-a văzut nevoit să-l susțină pe Truman drept candidat democrat la alegerile legislative din 1934⁠(en) pe statul Missouri. În alegerile primare⁠(en), Truman a învins doi congressmeni în funcție, John J. Cochran⁠(en) și Jacob L. Milligan⁠(en), cu susținerea solidă a comitatului Jackson, care a fost esențială pentru candidatura sa, la fel ca și relațiile pe care și le făcuse în tot statul ca oficial local, mason, rezervist al armatei și membru al Legiunii Americane.. Truman l-a învins apoi în alegeri pe candidatul republican, senator în funcție, Roscoe C. Patterson⁠(en), la o distanță de aproape 20 de puncte procentuale.Truman a preluat funcția cu reputația de „senatorul lui Pendergast”. Deși a contribuit la unele decizii favorabile lui Pendergast, Truman a susținut mereu că a votat după libera sa conștiință. Ulterior, a apărat numirile în sinecuri susținute de votul său, spunând că oferind puțin mașinii politice, a salvat multe altele de aceasta. În primul său mandat de senator, Truman a criticat lăcomia corporațiilor și pericolul pe care îl reprezentau speculatorii de pe Wall Street și alte interese speciale ale cercurilor financiare care obțineau prea multă influență în afacerile naționale. El a fost în mare parte ignorat de președintele Roosevelt, și primea cu greu răspunsuri de la Casa Albă.La alegerile din 1940⁠(en), procurorul general Maurice Milligan și fostul guvernator Lloyd Stark⁠(en) au candidat împotriva lui Truman la alegerile primare democrate. Truman era slăbit politic după ce Pendergast fusese încarcerat pentru evaziune fiscală în anul anterior; senatorul îi rămăsese loial, susținând că pentru căderea baronului local erau de vină judecătorii republicani, și nu administrația Roosevelt. Crucială pentru Truman s-a dovedit a fi susținerea din partea liderului de la St. Louis Robert E. Hannegan⁠(en); acesta avea ulterior să aranjeze înțelegerea prin care Truman avea să ajungă candidat la funcția de vicepreședinte. În cele din urmă, Stark și Milligan au divizat voturile anti-Pendergast din alegerile primare democrate pentru candidatura la Senat, iar Truman a câștigat cu 8.000 de voturi. În alegerile din noiembrie, Truman l-a învins pe republicanul Manvel H. Davis cu 51% la 49%.Spre sfârșitul lui 1940, Truman a călătorit la mai multe baze militare. Risipa și specula pe care le-a văzut l-au determinat să se folosească de faptul că era președinte de subcomisie în cadrul Comisiei pentru Afaceri Militare pentru a demara anchete ale abuzurilor ce aveau loc în timp ce țara se pregătea de război. S-a înființat o comisie separată de anchetă în frunte cu Truman; administrația Roosevelt a preferat acest plan decât deschiderea unei anchete mult mai ostile din partea Camerei Reprezentanților. Președinția a ceea ce avea să fie cunoscut sub numele de „Comisia Truman⁠(en)” au făcut din el o personalitate națională. Activitatea Comisiei Truman s-a întins de la a critica oamenii angajați pe un dolar⁠(en) de guvern, dintre care mulți s-au dovedit a fi ineficienți, până la anchetarea unui proiect imobiliar pe bani publici, prost construit, pentru muncitorii din New Jersey ce activau în industria de război. S-a estimat că această comisie a economisit până la 15 miliarde de dolari; activitatea ei l-a pus pe Truman pe coperta revistei Time. Conform minutelor ședințelor Senatului, prin conducerea comisiei, „Truman și-a șters fosta imagine publică de băiat de salon al baronilor politici locali din Kansas City” și „niciun alt senator nu a câștigat mai mult capital politic din prezidarea unei comisii speciale de anchetă decât  Harry S. Truman din Missouri.”
Vicepreședintele Henry Wallace, deși popular în rândul electoratului democrat, era considerat a fi prea de stânga și prea prieten cu cercurile sindicale pentru unii dintre consilierii lui Roosevelt. Știind că s-ar putea ca Roosevelt să nu trăiască până la sfârșitul celui de al patrulea mandat, atât președintele cât și câțiva dintre confidenții săi au început să acționeze pentru înlocuirea lui Wallace. Președintele la final de mandat al Comitetului Național al Partidului Democrat Frank C. Walker⁠(en), succesorul său Hannegan, trezorierul partidului, Edwin W. Pauley⁠(en), strategul Ed Flynn⁠(en), primarul orașului Chicago⁠(en) Edward Joseph Kelly⁠(en) și lobbyistul George E. Allen doreau cu toții ca Wallace să nu mai candideze pentru vicepreședinție. Roosevelt a spus liderilor partidului că va accepta fie pe Truman, fie pe judecătorul Curții Supreme William O. Douglas⁠(en). Liderii de partid de la nivel de stat și oraș îl preferau pe Truman, iar Roosevelt a acceptat. Truman nu a făcut niciun fel de campanie pentru a obține candidatura, deși s-a bucurat de atenția primită, pe care o considera un semn că devenise mai mult decât „senatorul lui Pendergast”.Nominalizarea lui Truman, poreclită „al Doilea Compromis Missouri", a fost bine primită, iar candidatura Roosevelt–Truman a câștigat cu 432–99 în Colegiul Electoral, învingând candidatura guvernatorului statului New York Thomas E. Dewey și a guvernatorului statului Ohio John Bricker⁠(en). Truman a depus jurământul ca vicepreședinte la 20 ianuarie 1945.Scurta vicepreșidinție a lui Truman a fost lipsită de evenimente. Și-a dat votul de departajare în calitate de președinte al Senatului la confirmarea fostului vicepreședinte Henry Wallace în funcția de secretar pentru comerț. Roosevelt nu prea îl contacta, nici măcar pentru a-l informa de vreo decizie majoră; președintele și vicepreședintele au avut doar două întrevederi exclusive în timpul perioadei petrecute împreună la conducerea țării. Într-una din primele sale acțiuni ca vicepreședinte, Truman a generat unele controverse când a participat la înmormântarea lui Pendergast, care căzuse în dizgrație. La criticile primite, el a răspuns doar: „mi-a fost mereu prieten, și la fel eu i-am fost lui”. El discutase rareori politică externă sau internă cu Roosevelt și era neinformat în ce privește inițiativele majore legate de mersul războiului și în ce privește proiectul strict secret Manhattan, care era pe cale să testeze prima bombă nucleară din lume.Truman fusese vicepreședinte timp de numai 82 de zile când președintele Roosevelt a murit la 12 aprilie 1945. În acea după-amiază, Truman prezida, ca de obicei, ședința Senatului. Tocmai încheiase lucrările Senatului pentru ziua respectivă și se pregătea să bea un pahar cu speakerul Camerei⁠(en) Sam Rayburn în biroul acestuia, când a primit un mesaj urgent să meargă imediat la Casa Albă. Truman a crezut că președintele Roosevelt dorește să-i vorbească, dar Eleanor Roosevelt l-a informat că soțul ei murise în urma unei hemoragii cerebrale⁠(en) masive. Truman s-a arătat îngrijorat pentru doamna Roosevelt și a întrebat-o dacă poate face ceva pentru ea. Ea i-a răspuns: „Este ceva ce noi putem face pentru tine? Tu ești cel în necaz acum!”.
La preluarea președinției, Truman a cerut tuturor membrilor cabinetului lui FDR să rămână în funcție, și le-a spus că este deschis oricărui sfat, dar a subliniat un principiu central al administrației sale: acela că el va fi cel care va lua hotărârile, și că secretarii cabinetului trebuie să le susțină. Deși i s-a spus pe scurt în după-amiaza zilei de 12 aprilie că Aliații dețin o armă nouă cu potențial mare de distrugere, abia la 25 aprilie secretarul de război Henry Stimson i-a dat detalii. Truman a beneficiat de o perioadă de bunăvoință populară după moartea lui Roosevelt, extinsă și datorită succesului Aliaților în Europa, care au încheiat războiul acolo. Truman a fost foarte mulțumit că a putut proclama  victoria în Europa la 8 mai 1945, în ziua când a împlinit 61 de ani.
În urma victoriei Aliaților, Truman a călătorit în Europa pentru conferința de la Potsdam, și acolo a aflat că testul Trinity al primei bombe nucleare, efectuat la 16 iulie, avusese succes. El i-a sugerat lui Iosif Stalin că SUA va utiliza un nou fel de armă împotriva japonezilor. Deși a fost prima dată când sovieticii au primit oficial vreo informație despre bomba nucleară, Stalin știa deja despre proiect, întrucât a fost informat de spioni⁠(en) cu mult înainte ca Truman însuși să știe.În august, după ce guvernul imperial a refuzat să capituleze, Truman a autorizat bombardarea nucleară a Japoniei. Deși nu se știa cât de devastatoare vor fi exploziile și care vor fi urmările lor, Truman, ca și majoritatea americanilor, nu avea nicio înclinație de a arăta vreun fel de milă față de japonezi după atâția ani grei de război. Truman a afirmat mereu că hotărârea de a bombarda Japonia a salvat vieți de ambele părți; estimările militare pentru o invazie a arhipelagului nipon erau că ar putea dura un an și că s-ar putea solda cu între 250.000 și 500.000 de morți în rândul americanilor. El știa și că programul ar putea costa 2 miliarde de dolari, și astfel nu putea să ignore o alternativă care să pună rapid capăt războiului. Hiroshima a fost bombardată la 6 august și Nagasaki pe 9. Japonezii încă păreau să ezite în a capitula, și Truman a ordonat un raid aerian convențional asupra capitalei Tokyo la 13 august; Japonia a acceptat să capituleze a doua zi.
Susținătorii hotărârii lui Truman afirmă că, dată fiind tenacitatea cu care japonezii au apărat insulele ocupate din Pacific, bombardamentele au salvat sute de mii de vieți care s-ar fi pierdut într-o invazie a insulelor principale ale Japoniei. În 1954, Eleanor Roosevelt a spus că Truman „a luat singura hotărâre pe care o putea lua” și că utilizarea bombei a fost necesară „pentru a evita un uriaș sacrificiu de vieți de americani”. Alții au susținut că utilizarea armelor nucleare nu era necesară și că era inerent imorală. Truman a scris, ulterior, că „știam ce fac când am pus capăt războiului ... nu am regrete și, în condiții similare, aș face-o din nou.”
Sfârșitul celui de al Doilea Război Mondial a fost urmat de o perioadă dificilă de tranziție de la o economie de război la una de pace. Costurile efortului de război fuseseră enorme, iar Truman intenționa să reducă cheltuielile guvernamentale în domeniul militar cât mai repede. Demobilizarea armatei și reducerea dimensiunilor diferitelor servicii era o prioritate pentru reducerea costurilor. Efectul demobilizării economiei nu se cunoștea, dar existau temeri că țara ar putea intra într-o nouă criză. Trebuia să se lucreze destul de mult pentru un plan de tranziție la producția de bunuri pe timp de pace cu evitarea în același timp a șomajului masiv în rândurile veteranilor de război. Nu exista un consens în rândul oficialilor guvernamentali privind cursul economic al Statelor Unite postbelice. Mai mult, Roosevelt nu dăduse atenție Congresului în ultimii săi ani, iar Truman trebuia să colaboreze cu un organism în care o combinație de republicani și democrați conservatori din Sud formau un bloc foarte puternic.Președintele s-a confruntat cu redeșteptarea conflictelor de muncă între muncitori și angajatori, conflicte care înghețaseră pe durata războiului; cu penurii grave de locuințe și bunuri de consum; și cu mari nemulțumiri în ce privește inflația, care ajunsese la un moment dat la 6% într-o singură lună. Pe lângă acest mediu polarizat, a apărut un val de greve care au destabilizat marile industrii, iar răspunsul lui Truman a fost în general considerat ineficient. O creștere rapidă a costurilor a fost alimentată de renunțarea la controlul prețurilor la majoritatea produselor, iar muncitorii cereau creșteri salariale. O grevă majoră în domeniul siderurgic din ianuarie 1946, cu 800.000 de muncitori—cea mai mare din istoria țării—a fost urmată de o grevă în domeniul extracției cărbunelui în aprilie și una în domeniul feroviar în mai. Public era furios, majoritatea pronunțându-se în sondaje în favoarea interzicerii grevelor muncitorilor din serviciile publice și în favoarea unui moratoriu pe acțiunile sindicale. Truman a propus legi de încorporare forțată a greviștilor în armată și, participând la o ședință a Congresului, a reușit să anunțe încetarea grevei feroviare. Propunerea sa a fost adoptată de Camera Reprezentanților, dar a fost respinsă de Senat. În ce privește mărufurile al căror preț rămânea controlat de stat, producătorii nu erau dispuși să vândă la aceste prețuri scăzute artificial: fermierii au refuzat cu lunile să vândă cereale în 1945 și 1946 până când prețurile nu au crescut semnificativ, chiar dacă nevoia de cereale era una stringentă, nu doar pentru utilizarea internă, ci și pentru a opri foametea postbelică din Europa.
Deși agitațiile muncitorești au fost reduse după încetarea grevei feroviare, ele au persistat de-a lungul președinției lui Truman. Ratingul președintelui a scăzut de la 82% în sondajele din ianuarie 1946 până la 52% în iunie. Această nemulțumire față de politicile administrației Truman au dus la mari pierderi suferite de Partidul Democrat în alegerile din 1946, când republicanii au obținut majoritatea în Congres pentru prima oară după 1930. În Congres au fost aleși noi politicieni republicani care aveau să iasă la rampă în anii următori, între care senatorul de Wisconsin Joe McCarthy și congressmanul de California Richard Nixon. Când Truman a scăzut în sondaje la 32%, senatorul democrat de Arkansas William Fulbright⁠(en) i-a sugerat să demisioneze; președintele a răspuns că nu-l interesează ce spune senatorul „Halfbright”.Truman a cooperat îndeaproape cu liderii republicani ai noii majorități în subiecte de politică externă, deși s-a aflat permanent în conflict cu ei pe teme de politică internă. Puterea sindicatelor a fost redusă semnificativ prin Legea Taft-Hartley⁠(en), care a fost adoptată peste vetoul lui Truman. În 1947, Truman a respins de două ori legi de reducere a impozitului pe venit. Deși aceste prime două legi respinse nu au mai fost adoptate, Congresul a trecut din nou peste vetoul președintelui la o lege de reducere a taxelor în 1948. Partidele au cooperat totuși pe unele probleme; Congresul a adoptat Legea succesiunii prezidențiale din 1947⁠(en), prin care speakerul Camerei Reprezentanților a devenit al treilea succesor al președintelui după vicepreședinte, în locul secretarului de stat. Pregătindu-se pentru alegerile din 1948, Truman și-a clarificat identitatea de democrat în tradiția New Deal, susținând un proiect pentru asigurări de sănătate de stat⁠(en), abrogarea legii Taft–Hartley, și un program agresiv de extindere a drepturilor civile. Luate împreună, acestea constituiau o agendă legislativă largă, ce avea să fie poreclită „Fair Deal⁠(en)”. Propunerile lui Truman nu au fost bine primite de Congres, nici măcar după ce democrații au redevenit majoritari după 1948. Doar unul dintre marile proiecte legislative ale Fair Deal, Legea Locuințelor din 1949⁠(en), a fost adoptat. Pe de altă parte, principalele programe New Deal  aflate în desfășurare nu au fost anulate, și multe dintre ele chiar au suferit mici îmbunătățiri și extinderi.
Ca internaționalist wilsonian, Truman a susținut ferm înființarea Națiunilor Unite și a inclus-o pe Eleanor Roosevelt în delegația de la prima ședință a Adunării Generale. În vreme ce Uniunea Sovietică își extindea sfera de influență în toată Europa de Est, Truman și consilierii săi de politică externă au adoptat o atitudine fermă împotriva URSS. În această privință, opinia lui Truman s-a potrivit cu opinia publică americană, care a ajuns rapid să-i vadă pe sovietici ca puși pe dominație mondială.Deși nu considera că are expertiză personală în probleme externe, Truman a câștigat suport bipartizan atât pentru Doctrina Truman, care formaliza o politică de restrângere și Planul Marshall, care avea ca scop reconstrucția Europei postbelice. Pentru a convinge Congresul să cheltuiască sumele mari necesare repornirii muribundei economii europene, Truman a utilizat un argument ideologic, susținând că în zonele cu economii slabe înflorește comunismul. Ca parte a strategiei americane din Războiul Rece, Truman a promulgat Legea Siguranței Naționale din 1947⁠(en) și a reorganizat forțele armate unind Departmentul de Război⁠(en) cu Departamentul Marinei⁠(en) într-un singur organism militar național administrat civil (ulterior denumit Departamentul Apărării) și înființând Forțele Aeriene ale SUA. Prin aceeași lege, s-au înființat și CIA și  Consiliul Național de Securitate⁠(en).
La 24 iunie 1948, Uniunea Sovietică a blocat accesul în cele trei zone de ocupație a Berlinului deținute de Puterile Occidentale. Aliații nu negociaseră niciodată o înțelegere privind garantarea aprovizionării sectoarelor aflate adânc în zona de ocupație sovietică. Comandantul zonei de ocupație americane, generalul Lucius D. Clay, a propus trimiterea unei mari coloane de blindate prin zona sovietică spre Berlinul Occidental cu instrucțiuni de a se apăra în cazul în care este oprită sau atacată. Truman credea că aceasta presupune un risc inacceptabil de război, și a aprobat în schimb un plan de aprovizionare aeriană a orașului asediat. La 25 iunie, Aliații au inițiat podul aerian al Berlinului, campanie prin care s-au livrat hrană și alte provizii, cum ar fi cărbune, folosind avioane militare pe scară masivă. Nimic similar nu mai fusese încercat vreodată, și nicio țară nu avea de una singură capabilitatea logistică și materială de a o realiza. Podul aerian a funcționat; accesul terestru în oraș a fost permis din nou la 11 mai 1949. Acțiunea a continuat însă și câteva luni după aceea. Podul aerian al Berlinului a fost una dintre marile reușite de politică externă ale lui Truman, și l-a ajutat mult în campania pentru realegere din 1948.
Truman se interesase de multă vreme de istoria Orientului Mijlociu și citise multe cărți de istorie antică și despre evenimentele relatate în Biblie. El simpatiza cu cei ce doreau o țară a evreilor în Palestina Mandatară. Ca senator, el îi asigurase pe liderii evrei de susținerea sa pentru sionism, și la un miting din Chicago din 1943, el ceruse o țară pentru acei evrei care supraviețuiseră regimului nazist. Ideea unui stat evreiesc în Palestina era foarte populară în Statele Unite, iar susținerea comunității  evreiești putea să fie esențială pentru următoarele alegeri prezidențiale. Oficialii Departamentului de Stat se fereau însă de orice acțiune ce putea fi interpretată ca ofensă de către arabi, care se opuneau înființării unui stat evreiesc în mijlocul lor. Secretarul apărării, James Forrestal⁠(en), l-a avertizat pe Truman privind importanța petrolului din Arabia Saudită în cazul unui alt război; Truman a răspuns că va hotărî politicile de urmat pe baza dreptății, nu pe baza petrolului. Mai mult, când au fost chemați diplomații din Orientul Mijlociu să-l consilieze pe Truman și ei au promovat punctul de vedere al arabilor, Truman le-a spus că între alegătorii săi se numără prea puțini arabi.Formatorii de politici americani din anii 1947–1948 au căzut de acord că cel mai important obiectiv de politică externă este restrângerea expansiunii sovietice în contextul începutului Războiului Rece. Din perspectiva a numeroși oficiali, Palestina era un obiectiv secundar, mai importantă fiind protejarea de comunism a „flancului nordic” format din Grecia, Turcia și Iran, așa cum se indica în Doctrina Truman. Truman se săturase și de complicata politică a Orientului Mijlociu, dar și de insistențele liderilor comunității evreiești de-a lungul mandatului său, și nu era încă hotărât cum să acționeze. Ulterior, el a afirmat că decisiv în hotărârea sa de a recunoaște statul evreu a fost sfatul fostului său partener de afaceri, Eddie Jacobson, un evreu nereligios în care Truman avea deplină încredere. Truman a luat hotărârea de a recunoaște Israelul în ciuda obiecției secretarului de stat George Marshall, care se temea că aceasta va afecta relațiile cu statele arabe. Marshall credea că amenințarea principală la adresa SUA era Uniunea Sovietică și se temea că petrolul arăbesc va fi pierdut pentru SUA în caz de război; el l-a avertizat pe Truman că SUA „se joacă cu focul fără să aibă cu ce să-l stingă”. Truman a recunoscut statul Israel la 14 mai 1948, la unsprezece minute după ce acesta s-a declarat stat independent⁠(en).Truman a scris ulterior:
Alegerile prezidențiale din 1948⁠(en) au rămas în istorie pentru victoria surprinzătoare a lui Truman, care era în urmă în sondaje. În primăvara lui 1948, ratingul aprobării publice a lui Truman era de 36%, astfel considerându-se că președintele în exercițiu nu avea șanse să câștige alegerile generale. Agenții „New Deal” din cadrul partidului, inclusiv fiul lui FDR James⁠(en), au încercat să obțină nominalizarea drept candidat al democraților pentru generalul Dwight D. Eisenhower, o figură publică cu mare popularitate, a cărui orientare politică și a cărui afiliere de partid nu erau în întregime cunoscute. Eisenhower a refuzat politicos să accepte, și Truman și-a surclasat adversarii în alegerile primare.
La Convenția democraților din 1948⁠(en), Truman a încercat să unească partidul introducând o vagă platformă de promovare a drepturilor civile; scopul lui era acela de a aplana conflictele interne între aripile de nord și de sud ale partidului. Eforturile președintelui de a ajunge la un compromis au fost însă depășite de evenimente. Un discurs agresiv al primarului orașului Minneapolis Hubert Humphrey—împreună cu interesele politice locale ale mai multor baroni locali din marile orașe—au convins Convenția să adopte o atitudine mai fermă în favoarea promovării drepturilor civile, pe care Truman a aprobat-o din toată inima, dar din cauza căreia toți delegații din Alabama și o parte din cei din Mississippi au părăsit convenția în semn de protest. Neimpresionat de acest gest, Truman a ținut un discurs agresiv de acceptare a candidaturii, discurs în care a atacat Congresul dominat de republicani, pe care l-a numit „Congresul [care] Nu Face Nimic”, (în engleză Do Nothing Congress), în care a promis că va câștiga alegerile și că-i va „face pe republicani să le și placă asta”.La două săptămâni după convenție, Truman a emis Ordinul Executiv 9981, prin care a integrat rasial⁠(en) Forțele Armate americane. Truman și-a asumat un risc politic considerabil prin promovarea drepturilor civile, și numeroși dintre vechii democrați erau îngrijorați de pierderea susținerii dixiecraților⁠(en) care ar fi putut distruge Partidul Democrat. Temerile lor păreau justificate—guvernatorul Carolinei de Sud Strom Thurmond⁠(en) s-a lansat drept candidat la președinție pe un mandat susținut de dixiecrați și a condus o revoltă totală a promotorilor drepturilor statelor⁠(en) din Sud. Această revoltă dinspre extrema dreaptă a fost contrată de o alta similară la stânga, condusă de Wallace, ce dorea să candideze din partea Partidului Progresiv⁠(en). Imediat după prima sa convenție post-FDR, Partidul Democrat se găsea în pragul dezintegrării, iar victoria la alegerile din noiembrie părea o perspectivă foarte îndepărtată, partidul nefiind doar împărțit, ci de-a dreptul divizat în trei. Drept candidat la vicepreședinție, Truman l-a acceptat pe senatorul de Kentucky Alben W. Barkley, deși și-l dorea pe judecătorul Douglas, care l-a refuzat.Campania a fost o remarcabilă odisee prezidențială de 35.290 km. Într-un apel personal adresat poporului, Truman a traversat întreaga țară cu trenul înainte și înapoi; Discursurile sale whistle stop⁠(en), ținute de pe platforma din spate a vagonului de observație⁠(en) Ferdinand Magellan⁠(en) au devenit reprezentative pentru campania sa. Aparițiile lui combative, cum ar fi cele din piața orașului Harrisburg⁠(en), Illinois, au captivat imaginația populară și au atras mulțimi numeroase. Șase opriri în Michigan au atras în total o jumătate de milion de spectatori; la o singură paradă cu confetti din New York au venit un milion de oameni.Adunările mari, preponderent spontane din jurul evenimentelor de la vagonul lui Truman au fost un important semn de schimbare a direcției campaniei, dar această schimbare a rămas practic neobservată de presa națională, care a continuat să scrie despre aparent iminenta victorie a republicanului Thomas Dewey. Unul dintre motivele pentru erorile din proiecțiile presei a fost faptul că sondajele se efectuau în principal telefonic, într-o perioadă când mulți oameni, inclusiv mare parte din baza populistă a lui Truman, nu avea telefon. Aceasta a modificat datele indicând o bază de susținere pentru Dewey mai mare decât era ea de fapt, ceea ce a avut ca urmare o eroare de proiecție neintenționată și neobservată care ar fi putut contribui la percepția că Truman ar avea șanse slabe de a câștiga alegerile. Cele trei mari organizații de sondare a opiniei publice s-au oprit și ele din sondaje mult înainte de data alegerilor de la 2 noiembrie—Roper⁠(en) în septembrie, iar Crossley și Gallup⁠(en) în octombrie—acestea nemăsurând perioada în care Truman l-ar fi depășit pe Dewey.În final, Truman și-a păstrat baza sa de alegători progresiști din Midwest, a câștigat mare parte din statele Sudului în ciuda platformei pentru drepturile civile, și a obținut câteva victorii la limită în câteva state critice, între care Ohio, California și Illinois. La numărătoarea finală, președintele și-a asigurat 303 voturi electorale, Dewey 189, iar Thurmond doar 39. Henry Wallace nu a câștigat nimic. Imaginea definitorie a campaniei a venit după ziua alegerilor, o fotografie a lui Truman, fericit, ridicând în mâini prima pagină a ziarului Chicago Tribune cu un titlu cu litere mari care anunța „Dewey l-a învins pe Truman⁠(en)”.
Inaugurarea lui Truman a fost prima televizată la nivel național. Al doilea său mandat a fost unul deosebit de greu, în principal din cauza problemelor de politică externă legate direct sau indirect de politica de restrângere. A trebuit în scurt timp să accepte sfârșitul monopolului nuclear american; cu informații furnizate de rețelele de spionaj ce activau în SUA, proiectul pentru bomba atomică al Uniunii Sovietice înainta mult mai repede decât se aștepta și sovieticii au detonat prima lor bombă nucleară la 29 august 1949. Ca răspuns, la 7 ianuarie 1953, Truman a anunțat detonarea primei bombe cu hidrogen⁠(en).
La 25 iunie 1950, Armata Populară Coreeană⁠(en) a lui Kim Il-sung a invadat Coreea de Sud, declanșând Războiul din Coreea. În primele săptămâni ale războiului, nord-coreenii au înaintat cu ușurință, împingându-și adversarii sudici. Truman a cerut o blocadă navală a Coreei, dar a aflat că, din cauza reducerilor bugetare, Marina Americană nu putea pune în aplicare o asemenea măsură. Truman a cerut de urgență Națiunilor Unite să intervină; organizația a intervenit, autorizând o intervenție armată sub egida ONU condusă de generalul american Douglas MacArthur.
Truman a hotărât că nu mai are nevoie de autorizarea formală din partea Congresului, crezând că majoritatea legislativului îi susține poziția; această decizie avea însă să-l urmărească, unii congressmani denumind conflictul „Războiul Dlui Truman” în perioada în care a intrat în impas. La 3 iulie 1950, Truman i-a înaintat totuși liderului majorității din Senat Scott W. Lucas⁠(en) o propunere de rezoluție intitulată „Rezoluție Comună privind Exprimarea Aprobării asupra Acțiunilor din Coreea”. Lucas a declarat că Congresul susține utilizarea forței, că rezoluția formală va trece, dar că nu este necesară, și că în Congres consensul este în favoarea aprobării tacite. Truman a răspuns că nu vrea „să par că încerc să ocolesc Congresul și că fac uz de puteri extraconstituționale”, adăugând că „este o hotărâre a Congresului dacă o asemenea rezoluție trebuie sau nu să fie introdusă pe ordinea de zi”.Până în august 1950, trupele americane ce au pătruns în Coreea de Sud sub egida ONU au reușit să stabilizeze situația. Ca răspuns la criticile privind pregătirea armatei, Truman l-a demis pe Secretarul Apărării, Louis A. Johnson⁠(en), înlocuindu-l cu generalul în rezervă Marshall. Cu aprobarea ONU, Truman a hotărât o politică de „rollback”—cucerirea Coreei de Nord. Forțele ONU conduse de generalul MacArthur au condus contraatacul, obținând o surprinzătoare victorie cu debarcare de amfibii în bătălia de la Inchon⁠(en) în care era să-i înconjoare total pe invadatori. Forțele ONU au înaintat apoi spre nord, către frontiera cu China de pe râul Yalu, scopul fiind reunificarea Coreei sub auspiciile ONU. China a luat însă prin surprindere forțele ONU în noiembrie cu o invazie pe scară largă. Forțele ONU au fost împinse înapoi până la sud de paralela de 38 de grade, apoi au revenit.   Până la începutul lui 1951 războiul intrase într-un impas sângeros în preajma paralelei de 38 de grade, unde și începuse. Truman a respins cererea lui MacArthur de a ataca bazele de aprovizionare chinezești de la nord de Yalu, dar acesta din urmă a promovat planul în fața liderului majorității republicane din Camera Reprezentanților, Joseph Martin⁠(en), care a înaintat-o presei. Truman era foarte îngrijorat că o nouă escaladare a conflictului ar putea duce la război deschis cu Uniunea Sovietică, care deja furniza armament și avioane (cu însemne coreene dar cu piloți sovietici). Astfel, la 11 aprilie 1951, Truman l-a demis pe MacArthur de la comanda operațiunii.
Demiterea generalului Douglas MacArthur a fost printre cele mai nepopulare hotărâri politice din istoria instituției prezidențiale americane. Aprobarea lui Truman a scăzut drastic în sondaje, și au apărut cereri de a fi pus sub acuzare⁠(en) venite, printre alții, din partea senatorului Robert Taft. Critici dure din partea tuturor sectoarelor vieții publice îl acuzau pe Truman că refuză responsabilitatea pentru prostul mers al războiului și că dă vina pe generali. Alții, între care Eleanor Roosevelt, l-au susținut și au aplaudat hotărârea lui Truman. Între timp, MacArthur s-a întors în SUA și a fost primit ca un erou, și s-a adresat unei ședințe comune a Congresului, discurs pe care președintele l-a numit „o mare grămadă de rahat” (în engleză a bunch of damn bullshit).Războiul a rămas însă în impas timp de doi ani, timp în care au murit peste 30.000 de americani, până când luptele au fost oprite printr-un armistițiu semnat în 1953. În februarie 1952, aprobarea lui Truman în sondaje era la 22% conform sondajelor Gallup⁠(en), ceea ce a rămas un minim istoric pentru un președinte american în funcție, până în 2008 când a fost depășit de George W. Bush.
Escaladarea Războiului Rece a fost evidențiată prin aprobarea de către Truman a raportului NSC-68⁠(en), o declarație secretă de politică externă. Ea cerea triplarea bugetului apărării și globalizarea și militarizarea politicii de restrângere, prin care SUA și aliații săi din NATO să răspundă militar tentativelor sovietice de expansiune. Documentul a fost întocmit de Paul Nitze⁠(en), care a consultat oficiali din Departamentele de Stat și al Apărării; raportul a fost aprobat oficial de președintele Truman și promovat la rang de strategie națională după începutul Războiului din Coreea. Raportul cerea mobilizarea parțială a economiei americane în scopul de a construi armament mai rapid decât sovieticii. Plan cerea întărirea Europei, slăbirea Uniunii Sovietice, și întărirea militară și economică a SUA. La începutul celui de al doilea mandat al lui Truman, a murit fostul secretar al Apărării, Forrestal, la scurt timp după pensionare. Forrestal se consumase de-a lungul anilor de muncă grea din timpul războiului și de după el, și începuse să sufere de depresie. El s-a pensionat în martie 1949; la scurt timp după aceasta, a fost spitalizat și s-a sinucis în mai.Truman era un puternic susținător al Organizației Tratatului Atlanticului de Nord (NATO), în care Statele Unite se angajaseră într-o alianță militară oficială pe timp de pace împreună cu Canada și cu multe dintre țările europene democratice care nu căzuseră sub control sovietic după al Doilea Război Mondial. Tratatul de constituire a NATO a fost foarte popular și a fost cu ușurință aprobat de Senat în 1949; Truman l-a numit drept prim comandant militar al NATO pe generaul Eisenhower. Scopurile alianței erau acelea de a restrânge expansiunea sovietică în Europa și de a transmite un mesaj clar liderilor comuniști că democrațiile lumii sunt dispuse și capabile să construiască noi structuri de securitate pentru susținerea idealurilor democratice. SUA, Regatul Unit, Franța, Italia, Țările de Jos, Belgia, Luxemburg, Norvegia, Danemarca, Portugalia, Islanda și Canada au fost semnatarele primului tratat și au devenit membri fondatori ai NATO. Răspunsul sovietic a fost acela de a forța țările europene aflate sub ocupația și influența ei să semneze o alianță similară, denumită Pactul de la Varșovia.General Marshall a fost principalul consilier al lui Truman pe probleme de politică externă, și i-a influențat mai multe decizii, cum ar fi cea ca SUA să nu ofere ajutor militar direct lui Chiang Kai-shek și forțelor naționaliste chineze în Războiul Civil Chinez pe care îl duceau împotriva inamicilor lor comuniști. Opinia lui Marshall era contrară sfatului dat de aproape toți ceilalți consilieri ai lui Truman—el a înțeles că chiar și un ajutor minor acordat forțelor lui Chaing ar secătui resursele americanilor din Europa, resurse necesare pentru a-i ține departe pe sovietici. Când comuniștii au preluat controlul asupra Chinei continentale, împingându-i pe nationaliști în Taiwan și proclamând Republica Populară Chineză, Truman era dispus să mențină unele relații între SUA și noul guvern, dar Mao nu și le-a dorit. În iunie 1950, Truman a ordonat Flotei a VII-a a Marinei americane să pătrundă în strâmtoarea Taiwan⁠(en) pentru a preveni alte conflicte între guvernul comunist și Republica Chineză ce controla Taiwanul.
În august 1948, Whittaker Chambers⁠(en), fost spion sovietic și editor senior la revista Time, a depus mărturie în fața Comisiei pentru Activități Neamericane⁠(en) (HUAC) din Camera Reprezentanților, declarând că, încă din anii 1930, activează în interiorul guvernului SUA o rețea comunistă subterană, membrul căreia fusese Chambers, împreună cu Alger Hiss⁠(en), până recent, oficial înalt în cadrul Departamentului de Stat. Deși Hiss a negat acuzațiile, el a fost condamnat pentru sperjur în ianuarie 1950. Reușita Uniunii Sovietice de a detona o armă nucleară în 1949 și căderea Chinei naționaliste în același an i-a făcut pe americani să creadă că pentru toate acestea este responsabilă subversiunea spionilor sovietici, și să ceară înlăturarea comuniștilor din guvern și din alte posturi de influență.În urma condamnării lui Hiss, secretarul de stat Dean Acheson a anunțat că rămâne de partea lui. Aceasta și alte evenimente, cum ar fi dezvăluirea faptului că omul de știință britanic Klaus Fuchs, care lucrase la bomba nucleară, era de fapt spion, a convins pe foștii și actualii membri ai HUAC, inclusiv pe congressmanul Nixon din California și pe Karl Mundt⁠(en) din Dakota de Sud să deplângă administrația Truman, și în special Departamentul de Stat și să le acuze de blândețe cu comuniștii. Senatorul de Wisconsin McCarthy a profitat de un discurs de Ziua Lincoln⁠(en) ținut la Wheeling, Virginia de Vest⁠(en), pentru a acuza Departamentul de Stat că adăpostește comuniști, și a insistat cu asemenea controverse, profitând de ele pentru a deveni celebru pe scena politică națională. În anii care au urmat, republicanii s-au folosit de condamnarea lui Hiss pentru a-i acuza pe democrați că adăpostesc comuniști în guvern; congressmanul Nixon a câștigat alegerile pentru Senat în 1950⁠(en) pe o platformă anticomunistă, învingând-o pe liberala Helen Gahagan Douglas⁠(en), pe care a denumit-o „Doamna Roz”.Acuzațiile de infiltrare a guvernului american de către agenți sovietici erau crezute de 78% din cetățeni în 1946, și a devenit o chestiune de campanie electorală pentru Eisenhower în 1952. Truman a încercat să păstreze un echilibru, arătând că îl preocupă securitatea internă, dar temându-se și că ar putea avea de suferit oameni nevinovați și că activitatea guvernului ar putea fi perturbată. În 1949, el i-a făcut „trădători” pe liderii comuniști americani pe care administrația sa îi urmărea penal⁠(en), dar în 1950 a încercat să blocheze Legea Securității Interne McCarran⁠(en), care a fost adoptată în ciuda opoziției sale. Truman avea să declare ulterior în discuții personale cu prietenii că înființarea de către el a unui program de loialitate fusese o „teribilă” greșeală.
În 1948, Truman a ordonat o extindere controversată a exteriorului Casei Albe: un balcon la al doilea etaj în porticul de sud, care avea să fie denumit „Balconul Truman⁠(en)”. Această extindere nu a fost prea populară; unii au spus că strică aspectul fațadei sudice, dar el a oferit mai mult spațiu familiei prezidențiale. Lucrările au scos însă la iveală defecte structurale care i-au făcut pe ingineri să concluzioneze că întreaga clădire, mare parte din care avea peste 130 de ani, era într-o stare de degradare și prezenta un pericol. În luna august, o bucată de podea s-a prăbușit, iar dormitorul și toaleta lui Truman au fost închise pentru că nu prezentau siguranță. Nu s-a făcut niciun anunț public despre gravele probleme structurale ale Casei Albe până după alegerile din 1948, moment în care Truman a fost informat că noul său balcon este singura parte a clădirii fără probleme de rezistență. Ca urmare, familia Truman s-a mutat în Casa Blair, aflată alături. Cum Aripa de Vest⁠(en), inclusiv Biroul Oval, au rămas deschise, Truman s-a găsit în situația de a traversa strada pe jos în fiecare dimineață și după-amiază. În cele din urmă, s-a luat hotărârea de a demola și reconstrui întreg interiorul părții principale din Casa Albă, precum și de a săpa noi etaje de subsol și de a consolida fundația. Celebrul exterior al structurii a fost, însă, sprijinit și păstrat la vedere în timp ce toată această revoluție avea loc în interior. Lucrările au durat din decembrie 1949 până în martie 1952.
La 1 noiembrie 1950, naționaliștii portoricani Griselio Torresola⁠(en) și Oscar Collazo⁠(en) au încercat să-l asasineze pe Truman la Casa Blair. Atacul, care ar fi putut foarte ușor să se soldeze cu moartea președintelui, a atras atenția asupra problemelor de securitate asociate șederii lui Truman la Casa Blair. El a fost trezit de schimbul de focuri de la fereastra deschisă a dormitorului, pe care l-a urmărit până când un agent al Serviciilor Secrete i-a strigat să se adăpostească. Pe strada din afara reședinței, Torresola a rănit mortal un polițist de la Casa Albă, Leslie Coffelt⁠(en). Înainte de a muri, polițistul l-a ucis pe Torresola. Collazo, co-conspirator la o infracțiune ce s-a transformat în omucidere, a fost găsit vinovat și condamnat la moarte în 1952. Truman i-a comutat ulterior acestuia sentința în închisoare pe viață. Recunoscând importanța chestiunii independenței portoricane, Truman a permis un referendum în Puerto Rico în 1952⁠(en) pentru a determina statutul relației acestui teritoriu cu SUA. Aproape 82% din cei prezenți la urne au votat în favoarea unei noi constituții pentru Estado Libre Associado.
Ca urmare a unui impas în negocierile între sindicate și patronate, impas rezultat în urma dezacordurilor privind controlul prețurilor și salariilor, Truman i-a cerut secretarului pentru comerț⁠(en), Charles W. Sawyer⁠(en), să preia controlul asupra mai multor oțelării în aprilie 1952. Truman a invocat autoritatea sa de comandant suprem al forțelor armate, și necesitatea păstrării unei linii permanente de aprovizionare cu oțel și muniții pentru războiul din Coreea. Curtea Supremă a găsit însă neconstituționale aceste acțiuni ale lui Truman, și a anulat ordinul printr-o decizie definitorie pentru separația puterilor în stat, Youngstown Sheet & Tube Co. v. Sawyer⁠(en). Decizia 6–3, conform căreia invocarea de către Truman a autorității este prea vagă și nebazată pe vreo acțiune legislativă a Congresului, a fost dată de o Curte formată exclusiv din judecători numiți fie de Truman, fie de Roosevelt. Această respingere a constituit una dintre cele mai cunoscute înfrângeri ale președinției lui.
În 1950, Senatul, în frunte cu Estes Kefauver⁠(en), a anchetat numeroase acuzații de corupție în rândul înalților oficiali ai administrației, dintre care unii primiseră haine de blană și congelatoare în schimbul unor favoruri. Un număr mare de angajați ai Internal Revenue Bureau (astăzi, IRS) acceptau mită; 166 de angajați fie au demisionat, fie au fost concediați în 1950, mulți fiind și urmăriți penal. Când procurorul general J. Howard McGrath⁠(en) l-a demis pe procurorul special la începutul lui 1952 pentru zelul său prea mare, Truman l-a demis pe McGrath. Truman a propus un plan de reorganizare a IRB, plan ce a fost adoptat de Congres, dar corupția a rămas o mare problemă la alegerile din 1952.La 6 decembrie 1950, criticul de muzică Paul Hume⁠(en) a scris o recenzie critică la un concert al lui Margaret Truman:
Truman a fost foarte criticat pentru această scrisoare. El a susținut însă că a scris-o în calitate de tată iubitor și nu în calitate de președinte.În 1951, William M. Boyle⁠(en), vechiul prieten al lui Truman și președintele Comitetului Național Democrat, a fost obligat să demisioneze după ce a fost acuzat de corupție.
Un raport al administrației Truman din 1947, intitulat To Secure These Rights, (Pentru a asigura aceste drepturi) a prezentat o agendă detaliată în zece puncte pe tema reformei drepturilor civile. În februarie 1948, președintele a transmis Congresului o agendă a drepturilor civile în care propunea înființarea mai multor oficii federale dedicate problemelor dreptului de vot și a practicilor discriminatorii la angajare. Aceasta a provocat o furtună de critici din partea democraților din Sud în ajunul convenției naționale democrate, dar Truman a refuzat vreun compromis, spunând: „Înaintașii mei erau confederați ... dar mi s-a întors stomacul pe dos când am aflat cum soldații negri, abia întorși de peste mări, erau aruncați în Mississippi din mașinile Armatei și bătuți.” Relatări despre abuzurile, violența și persecuțiile suferite de mulți veterani de război afro-americani la întoarcerea din al Doilea Război Mondial l-au înfuriat pe Truman, și au jucat un rol major în hotărârea sa de a da Ordonanța Executivă numărul 9981, din iulie 1948, prin care desegrega Forțele Armate și impunea acordarea de oportunități egale militarilor de toate rasele. După câțiva ani de planificări, recomandări și revizuiri, între Truman, Comisiei pentru Egalitatea Șanselor și Tratamentului⁠(en) și diverse ramuri ale armatei, unitățile militare au devenit integrate din punct de vedere rasial.O altă ordonanță executivă, tot din 1948, făcea ilegală discriminarea pe baza rasei asupra persoanelor care cer posturi în serviciul guvernamental civil. O a treia, din 1951, a înființat Comisia pentru Respectarea Contractelor Guvernamentale⁠(en) (Committee on Government Contract Compliance — CGCC). Această comisie avea rolul de a se asigura că firmele care au contract cu statul în domeniul apărării nu practică discriminări rasiale.
Sherman Minton⁠(en) – 1949Numirile de judecători efectuate de Truman au fost criticate cu epitetul „impardonabile”. Un fost consilier al lui Truman a mărturisit că acesta a fost punctul cel mai slab al președinției lui Truman. New York Times a condamnat în special numirile lui Tom C. Clark și a lui Sherman Minton ca exemple de clientelism politic și favoritism acordat unor candidați insuficient pregătiți.Cei patru judecători numiți de Truman s-au alăturat judecătorilor Felix Frankfurter⁠(en), Robert H. Jackson⁠(en) și Stanley Reed⁠(en) creând un bloc conservator substanțial, de șapte membri, în Curtea Supremă. Pentru o vreme, aceasta a marcat o revenire a Curții la conservatorismul anilor 1920.
Pe lângă cele patru numiri de la Curtea Supremă, Truman a numit și alți 27 de judecători în Curțile de Apel⁠(en) și 101 judecători în tribunalele federale districtuale⁠(en).
La trei luni după depunerea juramântului, a efectuat unica sa călătorie transatlantică în calitate de președinte pentru a participa la Conferința de la Potsdam cu prim-miniștrii Churchill și Attlee și cu premierul sovietic Stalin pentru a discuta cum va fi administrată Germania Nazistă învinsă.
În august 1946, a călătorit în Hamilton, Bermuda, unde s-a întâlnit cu guvernatorul general Ralph Leatham și a inspectat bazele militare americane de pe insulă.
În martie 1947 a efectuat o vizită de stat⁠(en) în Ciudad de México, unde s-a întâlnit cu președintele Miguel Alemán Valdés⁠(en).
În iunie 1947 a călătorit la Ottawa, Ontario, Canada pentru o vizită oficială unde s-a întâlnit cu guvernatorul general Harold Alexander și cu prim-ministrul Mackenzie King⁠(en).
În septembrie 1947 a efectuat o vizită de stat la Rio de Janeiro, Brazilia, unde a ținut o cuvântare la Conferința Inter-Americană pentru Menținerea Păcii și Securității Continentale⁠(en) și la Congresul Brazilian.A mai părăsit partea continentală a Statelor Unite doar de două ori (în Puerto Rico, în Insulele Virgine, și la Baza Navală din Golful Guantanamo⁠(en), Cuba, 20 februarie – 5 martie 1948; și în Insula Wake, 11–18 octombrie 1950) în cei aproape opt ani de președinție.
În 1951, Statele Unite au ratificat Amendamentul 22⁠(en), prin care un președinte devenea ineligibil pentru un al treilea mandat sau pentru un al doilea mandat dacă a îndeplinit funcția timp de mai mult de doi ani din mandatul unui alt președinte ales anterior. Clauza i s-ar fi aplicat și lui Truman în 1952, dar o dispoziție tranzitorie a amendamentului excludea explicit aplicarea lui pentru președintele în funcție la momentul adoptării. Truman însă nu mai dorea să candideze.
La data alegerilor primare din 1952 pe statul New Hampshire, niciun candidat nu beneficia de susținerea lui Truman. Prima sa variantă, președintele Curții Supreme Fred M. Vinson⁠(en), refuzase candidatura; guvernatorul statului Illinois Adlai Stevenson îl refuzase și el pe Truman, vicepreședintele Barkley era considerat prea vârstnic, iar Truman nu avea încredere în senatorul Kefauver, care își făcuse un renume prin anchetarea scandalurilor administrației Truman. Truman spera să-l recruteze pe generalul Eisenhower drept candidat al democraților, dar a constatat că acesta era mai interesat de a obține candidatura din partea republicanilor. În consecință, Truman a permis susținătorilor săi să-i introducă numele în alegerile primare. Devenit între timp foarte nepopular, Truman a fost învins ușor de Kefauver; după 18 zile, președintele a anunțat oficial că nu va mai candida. El a reușit în cele din urmă să-l convingă pe Stevenson să candideze, iar guvernatorul a obținut nominalizarea la Convenția Națională a Partidului Democrat din 1952⁠(en).
Eisenhower a obținut candidatura republicană, cu senatorul Nixon drept candidat viceprezidențial, și a dus o campanie împotriva a ceea ce el a denunțat drept eșecurile lui Truman: „Coreea, comunismul și corupția”. El s-a angajat să curețe „mizeria de la Washington,” și a promis că va „merge în Coreea”. Eisenhower l-a învins detașat pe Stevenson în alegerile generale⁠(en), punând capăt la 20 de ani de președinți democrați. Deși Truman și Eisenhower fuseseră înainte buni prieteni, Truman s-a simțit trădat de Eisenhower când acesta nu l-a denunțat pe Joseph McCarthy în timpul campaniei. La fel, Eisenhower a fost indignat când Truman, care a efectuat un tur cu discursuri scurte pentru a-l susține pe Stevenson, l-a acuzat pe fostul general de ignorarea unor „forțe sinistre ... antisemitism, anticatolicism și xenofobie” în sânul Partidului Republican. Eisenhower a fost atât de indignat încât a amenințat că nu va efectua plimbarea obișnuită pe Pennsylvania Avenue înainte de inaugurare împreună cu președintele la final de mandat, și că în schimb îl va aștepta pe Truman pe treptele Capitoliului, unde are loc depunerea jurământului.
La plecarea din funcție, Truman s-a întors la Independence, Missouri, să locuiască la casa Wallace, în care trăise împreună cu Bess ani de zile cu mama ei. După terminarea mandatului, Truman a hotărât rapid că nu dorește să intre în solda vreunei corporații, considerând că a profita de asemenea oportunități financiare ar știrbi din integritatea celei mai înalte funcții în stat. El a refuzat și multe alte oferte de publicitate. Întrucât primele lui afaceri nu avuseseră succes, el nu avea economii personale. Ca urmare, s-a confruntat cu dificultăți financiare. Odată plecat de la Casa Albă, singurul său venit era vechea sa pensie de veteran, de 112,56 de dolari pe lună. Foștii membri ai Congresului și foștii judecători federali beneficiau de pensii substanțiale; însuși președintele Truman s-a îngrijit ca foștii înalți funcționari ai executivului primesc un ajutor similar. În 1953 nu exista însă un asemenea pachet de beneficii pentru foștii președinți, și pentru perioada în Senat nu primea pensie.
La scurt timp după finalul mandatului, Truman a luat un credit de la o bancă din Missouri, și apoi a început să stabilească un nou precedent pentru viitorii șefi ai executivului: să scrie o carte pentru memoriile sale din timpul președinției. Ulysses S. Grant depășise probleme financiare similare scriindu-și memoriile, dar cartea a fost publicată postum și nu conținea detalii despre viața la Casa Albă. Pentru memoriile sale, Truman a primit doar o sumă inițială de 670.000 de dolari, din care două treimi a trebuit să le plătească drept impozit; după calculele lui, după plata asistenților, a rămas cu 37.000 de dolari. Memoriile au fost însă un mare succes comercial și critic; ele au fost publicate în două volume în 1955 și în 1956 de Doubleday (Garden City, N.Y) și de Hodder & Stoughton (Londra): Memoirs by Harry S. Truman: Year of Decisions și Memoirs by Harry S. Truman: Years of Trial and Hope.În 1957, s-a afirmat că fostul președinte i-ar fi spus pe atunci liderului majorității din Cameră John McCormack⁠(en): „dacă n-ar fi fost faptul că am putut vinde niște proprietăți pe care fratele meu, sora mea și cu mine le-am moștenit de la mama noastră, aș fi practic dependent de ajutorul social, dar cu vânzarea acelor proprietăți nu mai sunt într-un deranj financiar.” În anul următor, Congresul a adoptat Legea Foștilor Președinți⁠(en), oferind fiecărui fost președinte o pensie anuală de 25.000 de dolari; este foarte probabil ca situația lui Truman să fi jucat un rol în adoptarea legii. Singurul alt fost președinte în viață la acea dată, Herbert Hoover, a acceptat și el pensia, deși nu avea nevoie de bani; se spune că a făcut-o pentru a nu-l pune pe Truman într-o situație jenantă.Predecesorul lui Truman, Franklin D. Roosevelt, își organizase propria bibliotecă prezidențială⁠(en), dar legile care aveau să permită foștilor președinți să facă același lucru încă nu intraseră în vigoare. Truman a lucrat pentru a aduna donații private în vederea construirii unei biblioteci prezidențiale, pe care a donat-o guvernului federal pentru a fi întreținută—o practică adoptată și de succesorii săi. A depus mărturie în fața Congresului pentru a primi fonduri în vederea copierii și organizării documentelor sale prezidențiale, și s-a mândrit cu adoptarea legii în 1957. Max Skidmore, în cartea sa despre viața foștilor președinți, a notat că Truman era un om citit, mai ales în domeniul istoriei. Skidmore a adăugat că legislația privind documentele prezidențiale și finanțarea bibliotecii sale „a fost culminarea interesului său în istorie. Împreună, ele constituie o enormă contribuție adusă Statelor Unite—una dintre cele mai mari a oricărui fost președinte.”Truman a susținut și a doua candidatură pentru Casa Albă a lui Adlai Stevenson în 1956, deși la început îl favorizase pe guvernatorul democrat al statului New York W. Averell Harriman⁠(en). Mulți ani a continuat să facă campanie candidaților democrați pentru Senat. La împlinirea vârstei de 80 de ani în 1964, Truman a fost sărbătorit la Washington, și s-a adresat Senatului, prevalându-se de o nouă regulă care a permis foștilor președinți să facă acest lucru. După o căzătură la el în casă la sfârșitul lui 1964, starea sa de sănătate s-a înrăutățit. În 1965, președintele Lyndon B. Johnson a promulgat legea Medicare⁠(en) la Muzeul și Biblioteca Harry S. Truman⁠(en) și a înmânat primele două carduri Medicare lui Truman și soției sale Bess în cinstea luptei dusă de fostul președinte în timpul mandatului său pentru un sistem sanitar de stat.
La 5 decembrie 1972, Truman a fost internat la Research Hospital and Medical Center din Kansas City cu congestie pulmonară cauzată de o pneumonie. În următoarele săptămâni, a suferit multiple insuficiențe ale organelor vitale și a murit la ora 7:50 am în ziua de 26 decembrie, la 88 de ani. Bess Truman a ales o înmormântare simplă pentru soțul ei, refuzând funeralii naționale la Washington. La o săptămână după înmormântare, demnitarii străinți și oficialii de la Washington au participat la un serviciu memorial la Catedrala Națională din Washington. Bess a trăit până în 1982; ambii sunt înmormântați la Biblioteca și Muzeul Harry S. Truman din Independence.
Cu referire la perpetuarea diviziunilor din sânul Partidului Democrat, la Războiul Rece și la ciclul bulă-criză din economie, o carte din 1952, laureată a premiului American Political Science Association⁠(en) afirma că „după șapte ani de activitate agitată, chiar furioasă, a lui Truman, țara părea să fie cam în același punct ca atunci când a venit în funcție ... Nicăieri în întregul parcurs al lui Truman nu se poate indica măcar o singură realizare decisivă ... Toate priceperile și energiile lui—și el era printre cei mai harnici președinți ai noștri—au fost îndreptate către statul în loc”. Când a plecat din funcție în 1953, Truman era unul dintre cei mai nepopulari șefi ai executivului din istorie. Rata sa de aprobare, de 22% în sondajul Gallup din februarie 1952 era mai mică decât cea a lui Richard Nixon de 24% în august 1974, luna în care a fost obligat să demisioneze.
Sentimentele publicului american față de Truman s-au ameliorat constant cu trecerea anilor; încă din 1962, un sondaj efectuat asupra a 75 de istorici de către Arthur M. Schlesinger, Sr.⁠(en) îl plasa pe Truman între „aproape marii” președinți. Perioada de după moartea sa a consolidat o reabilitare parțială a amintirii sale atât între istorici cât și în rândurile publicului. Truman a murit la o vreme când țara era consumat de crizele din Vietnam și Watergate, iar moartea sa a adus un nou val de atenție asupra carierei sale politice. La începutul și mijlocul deceniului anilor 1970, Truman a capturat imaginația populară la fel ca în 1948, de această dată apărând ca un fel de erou popular, un președinte despre care se credea că exemplifică integritatea și responsabilitatea care mulți considerau că lipsește Casei Albe în mandatul lui Nixon. Această reevaluare publică a lui Truman a fost susținută de popularitatea unei cărți de amintiri împărtășite de Truman cu ziaristul Merle Miller⁠(en) începând cu anul 1961, cu acordul ca aceasta să nu fie publicată decât după moartea lui Truman.Truman a fost criticat și după moarte. După o analiză a informațiilor ce stătuseră la dispoziția lui Truman despre prezența activităților de spionaj în guvernul SUA, senatorul democrat Daniel Patrick Moynihan⁠(en) a concluzionat că Truman a fost „aproape intenționat obtuz” în ce privește pericolul comunismului american. În 2010, istoricul Alonzo Hamby trăgea concluzia că „Harry Truman rămâne un președinte controversat.” După plecarea din funcție, Truman a avut rezultate bune în sondajele ce alcătuiau clasamente ale președinților. Niciodată nu s-a clasat mai jos de locul al nouălea, și a fost și pe locul al cincilea într-un sondaj C-SPAN din 2009.Căderea Uniunii Sovietice în 1991 i-a făcut pe susținătorii lui Truman să ceară reevaluarea deciziilor lui Truman din perioada postbelică. Conform biografului lui Truman, Robert Dallek, „contribuția sa la victoria în Războiul Rece fără un conflict nuclear devastator l-a ridicat la statura de mare sau aproape mare președinte.”  Publicarea în 1992 a biografiei favorabile scrise de David McCullough a cimentat și mai mult această imagine a lui Truman de șef al executivului foarte respectat. Conform istoricului Daniel R. McCoy,
În 1956, Truman a călătorit în Europa cu soția sa. În Regatul Unit, a primit o diplomă onorifică în drept civic de la Universitatea Oxford și s-a reîntâlnit cu Winston Churchill. În 1959, a primit o diplomă de 50 de la Masoni, prin care i se recunoștea implicarea: el fusese inițiat la 9 februarie 1909 în Loja Masonică Belton din Missouri. În 1911, a contribuit la înființarea Lojei Grandview, și i-a fost primul Maestru Venerabil. În septembrie 1940, în timpul campaniei pentru realegerea în Senat, Truman a fost ales Mare Maestru al Marii Loji Masonice a statului Missouri; Truman a afirmat mai târziu că alegerea sa în cadrul Masoneriei i-a asigurat victoria în alegerile generale. În 1945, a fost făcut 33° Sovereign Grand Inspector General și membru de onoare al consiliului suprem la sediul Jurisdicției Sudice a A.A.S.R. din Washington D.C.  Truman a fost și membru al societății Sons of the American Revolution⁠(en) (SAR) și membru deținător de legitimație al Sons of Confederate Veterans⁠(en). Două dintre rudele sale au fost soldați confederați.În 1975, a fost înființată Bursa Truman⁠(en) ca program federal pentru a cinsti studenții americani care au dat exemplu de devotament serviciului public și leadership în politicile publice. În 2004, a fost înființat Fellowshipul Președintele Harry S. Truman în Știința și Ingineria Securității Naționale ca poziție post-doctorală de trei ani la Sandia National Laboratories⁠(en). În 2001, Universitatea Statului Missouri⁠(en) a înființat Școala Harry S. Truman de Afaceri Publice pentru a promova studiul și practica guvernării. Programele sportive Missouri Tigers⁠(en) ale Universității din Missouri au o mascotă oficială poreclită Truman the Tiger⁠(en). La 1 iulie 1996, Northeast Missouri State University a devenit Universitatea de Stat Truman⁠(en)—pentru a marca transformarea sa dintr-un colegiu pedagogic într-o universitate foarte selectă de discipline umane și pentru a cinsti singurul missourian care a devenit președinte. Membră a City Colleges of Chicago⁠(en), Colegiul Harry S Truman⁠(en) din Chicago, Illinois, este numit în cinstea lui pentru devotamentul cu care a servit colegiile și universitățile publice. În 2000, sediul Departamentui de Stat, construit în anii 1930 dar nebotezat, a primit numele de Clădirea Harry S Truman⁠(en).În ciuda încercărilor lui Truman de a limita expansiunea portavioanelor, care a dus la Revolta Amiralilor⁠(en) din 1949, un portavion militar este numit în cinstea lui. USS Harry S. Truman (CVN-75)⁠(en) a fost botezat la 7 septembrie 1996.  Regimentul 129 Artilerie Terestră⁠(en) este denumit „Truman's Own” ca recunoaștere a serviciului lui Truman de comandant al Bateriei D din cadrul său în timpul Primului Război Mondial.În 1984, Truman a primit postum Medalia de Aur a Congresului⁠(en) SUA. În 1991, a fost introdus în Hall of Famous Missourians⁠(en), și un bust al său din bronz este expus permanent în rotonda Capitoliului Statului Missouri⁠(en). În 2006, Thomas Daniel, nepot al soților Truman, a acceptat o stea pe Walk of Fame-ul din Missouri în cinstea răposatului său bunic. În 2007, John Truman, un nepot de frate, a acceptat o stea și pentru Bess Truman. Walk of Fame-ul se află în Marshfield, Missouri, un oraș vizitat de Truman în 1948.
Situl Istoric Național Harry S. Truman⁠(en) cuprinde Casa Wallace de la 219 N. Delaware din Independence și ferma familiei din Grandview, Missouri (Truman a vândut mare parte din fermă pentru proiecte imobiliare din orașul Kansas City, între care Centrul Comercial Truman Corners).
Situl Istoric Statal Locul Nașterii lui Harry S. Truman este casa în care Truman s-a născut și a petrecut primele 11 luni din viață în Lamar, Missouri.
Biblioteca și Muzeul Prezidențial Harry S. Truman⁠(en) – biblioteca prezidențială⁠(en) din Independence.
Mica Casă Albă Harry S. Truman⁠(en) – reședința de iarnă a lui Truman de la Key West, Florida.
Ambrose, Stephen E. (1983). Eisenhower: 1890–1952. New York: Simon & Schuster. ISBN 978-0-671-44069-5. 
Binning, William C.; Esterly, Larry E.; Sracic, Paul A. (1999). Encyclopedia of American Parties, Campaigns, and Elections. Westport, Conn.: Greenwood. ISBN 978-0-8131-1755-3. 
Burnes, Brian (2003). Harry S. Truman: His Life and Times. Kansas City, Mo.: Kansas City Star Books. ISBN 978-0-9740009-3-0. 
Chambers II, John W. (1999). The Oxford Companion to American Military History. Oxford: Oxford University Press. ISBN 0-19-507198-0. 
Cohen, Eliot A.; Gooch, John (2006). Military Misfortunes: The Anatomy of Failure in War. New York: Free Press. ISBN 978-0-7432-8082-2. 
Dallek, Robert (2008). Harry S. Truman. New York: Times Books. ISBN 978-0-8050-6938-9. 
Donovan, Robert J. (1983). Tumultuous Years: 1949–1953. New York: W. W. Norton. ISBN 978-0-393-01619-2. 
Eakin, Joanne C.; Hale, Donald R., ed. (1995). Branded as Rebels. Madison, Wisc.: University of Wisconsin Press. ASIN B003GWL8J6. 
Eisler, Kim Isaac (1993). A Justice for All: William J. Brennan, Jr., and the Decisions that Transformed America. New York: Simon & Schuster. ISBN 978-0-671-76787-7. 
Ferrell, Robert Hugh (1994). Harry S. Truman: A Life. Columbia, Mo.: University of Missouri Press. ISBN 978-0-8262-1050-0. 
Freeland, Richard M. (1970). The Truman Doctrine and the Origins of McCarthyism. New York: Alfred A. Knopf. ISBN 978-0-8147-2576-4. 
Giglio, James N. (2001). Truman in cartoon and caricature. Kirksville, Mo.: Truman State University Press. ISBN 978-0-8138-1806-1. 
Gardner, Michael R.; McKeelsey, George; Mfume, Kweisi (2003). Harry Truman and Civil Rights: Moral Courage and Political Risks (ed. revised). Carbondale, Illinois: Southern Illinois University Press. ISBN 978-0-8093-2550-4. 
Hamby, Alonzo L., ed. (1974). Harry S. Truman and the Fair Deal. Lexington, Ma.: D. C. Heath and Company. ISBN 978-0-669-87080-0. 
Hamby, Alonzo L. (1995). Man of the People: A Life of Harry S. Truman. Oxford: Oxford University Press. ISBN 978-0-19-504546-8. 
Holsti, Ole (1996). Public Opinion and American Foreign Policy. Ann Arbor, Mich.: The University of Michigan Press. ISBN 978-0-472-06619-3. 
Hunter, Stephen; Bainbridge, Jr., John (2005). American Gunfight: The Plot To Kill Harry Truman – And The Shoot-Out That Stopped It. New York: Simon & Schuster. ISBN 978-0-7432-6068-8. 
Hurwood, Burnhardt J.; Gosfield, Frank (1969). Korea: Land of the 38th Parallel. New York: Parents Magazine Press. p. 123. 
Kirkendall, Richard S. (1989). Harry S. Truman Encyclopedia. Boston: G. K. Hall Publishing. ISBN 978-0-8161-8915-1. 
Kloetzel, James E.; Charles, Steve, ed. (2012). Scott Standard Postage Stamp Catalog. 1. Sidney, Ohio: Scott Publishing Company. ISBN 978-0-89487-460-4. 
Lenczowski, George (1990). American Presidents and the Middle East. Durham, N.C.: Duke University Press. ISBN 978-0-8223-0972-7. 
McCoy, Donald R. (1984). The Presidency of Harry S. Truman. Lawrence, Kan.: University Press of Kansas. ISBN 978-0-7006-0252-0. 
McCullough, David (1992). Truman. New York: Simon & Schuster. ISBN 978-0-671-86920-5. 
MacGregor, Morris J., Jr. (1981). Integration of the Armed Services 1940–1965. Washington, D.C.: Center of Military History. ISBN 978-0-16-001925-8. 
Martin, Joseph William (1960). My First Fifty Years in Politics as Told to Robert J. Donovan. New York: McGraw-Hill. 
Miller, Merle (1974). Plain Speaking: An Oral Biography of Harry S. Truman. New York: Putnam Publishing Group. ISBN 978-0-399-11261-4. 
Mitchell, Franklin D. (1998). Harry S. Truman and the News Media: Contentious Relations, Belated Respect. Columbia, Mo.: University of Missouri Press. ISBN 0-8262-1180-1. 
Oshinsky, David M. (2004). „Harry Truman”.  În Brinkley, Alan; Dyer, Davis. The American Presidency. Boston: Houghton Mifflin. ISBN 978-0-618-38273-6. 
Pietrusza, David (2011). 1948: Harry Truman's Improbable Victory and the Year That Transformed America. New York: Union Square Press. ISBN 978-1-4027-6748-7. 
Savage, Sean J. (1991). Roosevelt: The Party Leader, 1932–1945. Lexington, Ky.: The University Press of Kentucky. ISBN 978-0-8131-1755-3. 
Skidmore, Max J. (2004). After the White House: Former Presidents as Private Citizens (ed. revised). New York: Macmillan. ISBN 978-0-312-29559-2. 
Stohl, Michael (1988). „National Interest and State Terrorism”. The Politics of Terrorism. New York: CRC Press. 
Stokesbury, James L. (1990). A Short History of the Korean War. New York: Harper Perennial. ISBN 978-0-688-09513-0. 
Troy, Gil (2008). Leading from the Center: Why Moderates Make the Best Presidents. New York: Basic Books. ISBN 978-0-465-00293-1. 
Truman, Harry S. (1955). Memoirs: Year of Decisions. 1. Garden City, N.Y.: Doubleday. 
Truman, Harry S. (1956). Memoirs: Years of Trial and Hope. 2. Garden City, N.Y.: Doubleday. 
Truman, Margaret (1973). Harry S. Truman. New York: William Morrow and Co. ISBN 978-0-688-00005-9. 
Weinstein, Allen (1997). Perjury:  The Hiss-Chambers Case (ed. revised). New York: Random House. ISBN 0-679-77338-X. Reviste și alte periodice
Ayoob, Massad (2006). „Drama at Blair House: the Attempted Assassination of Harry Truman”. American Handgunner (March–April 2006). 
Griffith, Robert, ed. (Autumn, 1975). „Truman and the Historians: The Reconstruction of Postwar American history”. The Wisconsin Magazine of History. 59 (1).  
Hamby, Alonzo L. „1948 Democratic Convention The South Secedes Again”. Smithsonian (August 2008). 
Hechler, Ken; Elsey, George M. (2006). „The Greatest Upset in American Political History: Harry Truman and the 1948 Election”. White House Studies (Winter). 
Matray, James I. (1 septembrie 1979). „Truman's Plan for Victory: National Self-determination and the Thirty-eighth Parallel Decision in Korea”. Journal of American History. 66 (2). doi:10.2307/1900879. ISSN 0021-8723. JSTOR 1900879. 
May, Ernest R. (2002). „1947–48: When Marshall Kept the U.S. Out of War in China”. The Journal of Military History (October 2002). JSTOR 3093261. 
Neustadt, Richard E. (1954). „Congress and the Fair Deal: A Legislative Balance Sheet”. Public Policy. Boston. 5.  reprinted in Hamby 1974, pp. 15–42.
Ottolenghi, Michael (decembrie 2004). „Harry Truman's Recognition of Israel”. Historical Journal. 47 (4). 
Smaltz, Donald C. (1998). „Independent Counsel: A View from Inside”. The Georgetown Law Journal. 86 (6). 
Strout, Lawrence N. (1999). „Covering McCarthyism: How the Christian Science Monitor Handled Joseph R. McCarthy, 1950–1954”. Journal of Political and Military Sociology. 2001 (Summer). 
Wells, Jr., Samuel F. (1979). „Sounding the Tocsin: NSC 68 and the Soviet Threat”. International Security. 4 (2). JSTOR 2626746. 
„Truman Committee Eposes Housing Mess”. Life (30 noiembrie 1942). 1942. Accesat în 10 octombrie 2012. Time
Gibbs, Nancy (10 noiembrie 2008). „When New President Meets Old, It's Not Always Pretty”. Time. Accesat în 4 septembrie 2012. 
„Armed Forces: Revolt of the Admirals”. Time. 17 octombrie 1949. Accesat în 25 iulie 2012.  (necesită abonare)
„The Art of the Possible”. Time. 6 iunie 1949. Accesat în 25 iulie 2012.  (necesită abonare)
„Historical Notes: Giving Them More Hell”. Time. 3 decembrie 1973. Accesat în 25 iulie 2012.  (necesită abonare)
„The Man of Spirit”. Time. 13 august 1956. Accesat în 25 iulie 2012.  (necesită abonare)
„National Affairs: Taft–Hartley: How It Works and How It Has Worked”. Time. 19 octombrie 1959. Accesat în 25 iulie 2012.  (necesită abonare)
„The Presidency: The World of Harry Truman”. Time. 8 ianuarie 1973. Accesat în 25 iulie 2012.  (necesită abonare)
„Truman on Time Magazine Covers”. Time. 2012. Arhivat din original la 4 februarie 2013. Accesat în 25 iulie 2012. 
„The Wonderful Wastebasket”. Time: 3. 24 martie 1952. Accesat în 25 iulie 2012.  (necesită abonare)The Washington Post
Barnes, Bart (29 ianuarie 2008). „Margaret Truman Daniel Dies at Age 83”. The Washington Post. Accesat în 2 aprilie 2010. 
Barr, Cameron W. (11 decembrie 2004). „Listing Madonna Rescued in Bethesda”. The Washington Post. Accesat în 4 aprilie 2010. 
Smith, J. Y. (28 noiembrie 2001). „Paul Hume: Music Critic Who Panned Truman Daughter's Singing and Drew Presidential Wrath”. Pitssburgh Post-Gazette via The Washington Post. Accesat în 22 iulie 2012. New York Times
Nevins, Allan (6 noiembrie 1955). „Year of Decisions a 'volume of distinction'”. The New York Times Book Review. Harry S. Truman Library & Museum
Giangreco, D. M.; Griffin, Robert E (1988). „The Airlift Begins: Airbridge to Berlin – The Berlin Crisis of 1948, its Origins and Aftermath”. Harry S. Truman Library & Museum. Arhivat din original la 6 mai 2015. Accesat în 28 iulie 2012. 
Marks, Ted (1962). „Oral History Interview with Ted Marks”. Harry S. Truman Library & Museum. Accesat în 27 iulie 2012. 
Southern, Mrs. William (28 iunie 1919). „Wedding of Bess Wallace and Capt. Harry S. Truman”. The Examiner. Harry S. Truman Library & Museum. Accesat în 29 iulie 2012. 
Strout, Richard L. (5 februarie 1971). „Oral History Interview with Richard L. Strout”. Harry S. Truman Library & Museum. Accesat în 27 iulie 2012. 
Truman, Harry (14 mai 1948). „Memo recognizing the state of Israel”. Harry S. Truman Library & Museum. Accesat în 28 iulie 2012. 
Truman, Harry (11 noiembrie 1918). „WWI Letter from Harry to Bess”. Harry S. Truman Library & Museum. Accesat în 24 iulie 2012. 
Vest, Kathleen. „Truman's First Democratic Convention”. Harry S. Truman Library & Museum. Accesat în 18 noiembrie 2012. 
„Address before the NAACP, 29 iunie 1947”. Miller Center, University of Virginia. Accesat în 2 decembrie 2012. 
„Address in Harlem, New York, Upon Receiving the Franklin Roosevelt Award”. Harry S. Truman Library & Museum. Accesat în 1 decembrie 2012. 
„Background Information”. The Truman Balcony. Harry S. Truman Library & Museum. Accesat în 16 octombrie 2012. 
„Background Information (Continued)”. The Truman Balcony. Harry S. Truman Library & Museum. Accesat în 16 octombrie 2012. 
„Biographical sketch of Mrs. Harry S. Truman”. Harry S. Truman Library & Museum. Accesat în 29 iulie 2012. 
„Birthplace of Harry S. Truman”. Harry S. Truman Library & Museum. 1988. Accesat în 25 iulie 2012. 
„Chronological Record of the 129th Field Artillery 1917–1919”. Harry S. Truman Library & Museum. Accesat în 27 iulie 2012. 
„Desegregation of the Armed Forces”. Harry S. Truman Library & Museum. Accesat în 28 iulie 2012. 
„Drugstore Clerk at 14 His First Job”. Harry S. Truman Library & Museum. Accesat în 25 iulie 2012. 
„Eleanor and Harry: The Correspondence of Eleanor Roosevelt and Harry S. Truman”. Harry S. Truman Library & Museum. Accesat în 28 iulie 2012. 
„FAQ: Is the letter on display that Truman wrote in defense of his daughter's singing?”. Harry S. Truman Library & Museum. 6 decembrie 1950. Accesat în 29 iulie 2012. 
„Harry S. Truman Post-Presidential Papers”. Harry S. Truman Library & Museum. Accesat în 28 iulie 2012. 
„Harry Truman joins Battery B of the Missouri National Guard”. Harry S. Truman Library & Museum. Accesat în 27 iulie 2012. 
„Memorandum of Information for the Secretary – Blockade of Korea”. Harry S. Truman Library & Museum. 6 iulie 1950. Arhivat din original la 6 mai 2015. Accesat în 28 iulie 2012. 
„Military Personnel File of Harry S. Truman”. Harry S. Truman Library & Museum. Accesat în 27 iulie 2012. 
„President Lyndon B. Johnson Signs Medicare Bill”. Harry S. Truman Library & Museum. 30 iulie 1965. Accesat în 29 iulie 2012. 
„President Truman Addresses Congress on Proposed Health Program, Washington, D.C”. This Day in Truman History. Harry S. Truman Library & Museum. 19 noiembrie 1945. Accesat în 27 iulie 2012. 
„Special Message to the Congress on Civil Rights”. Harry S. Truman Library & Museum. Accesat în 2 decembrie 2012. 
„Use of the Period After the "S" in Harry S. Truman's Name”. Harry S. Truman Library & Museum. Accesat în 24 iulie 2012. Surse online
Bennett, Stephen Earl (mai 2012). „Restoration of Confidence: Polling's Comeback from 1948”. Public Opinion Pros. Arhivat din original la 2 aprilie 2015. Accesat în 1 noiembrie 2012. 
Berdichevsky, Norman (mai 2012). „Israel: From Darling of the Left to Pariah State”. New English Review. Accesat în 3 septembrie 2012. 
Curran, Jeanne; Takata, Susan R. (2002). „Getting a Sample Isn't Always Easy”. Dear Habermas. California State University—Dominguez Hills. Accesat în 6 septembrie 2012. 
Giangreco, D. M. „Capt. Harry Truman & Battery D, 129th Field Artillery In Action in the Argonne”. Doughboy Center: The Story of the American Expeditionary Forces. Worldwar1.com. Accesat în 29 iulie 2012. 
Giangreco, D. M. (7 aprilie 2002). „Soldier from Independence: Harry S. Truman and the Great War”. U.S. Army Command and General Staff College. Accesat în 29 iulie 2012. 
Gilwee, William J. (2000). „Capt. Harry Truman, Artilleryman and Future President”. Doughboy Center: The Story of the American Expeditionary Forces. Worldwar1.com. Arhivat din original la 14 iunie 2008. Accesat în 29 iulie 2012. 
Goldstein, Steve (31 ianuarie 2008). „First Daughter”. Obit-mag. Arhivat din original la 2 decembrie 2013. Accesat în 29 iulie 2012. 
Hamby, Alonzo. „Presidency: How Do Historians Evaluate the Administration of Harry Truman?”. History News Network. George Mason University. Accesat în 8 septembrie 2012. 
Higgs, Robert (1 martie 2004). „Truman's Attempt to Seize the Steel Industry”. The Freeman. The Independent Institute. Accesat în 7 septembrie 2012. 
Jones, Tim. „Dewey defeats Truman”. Chicago Tribune. p. 1. Accesat în 7 septembrie 2012. 
Moynihan, Daniel Patrick (1997). „Chairman's Forward” (PDF). Moynihan Commission on Government Secrecy. Government Printing Office. Accesat în 3 septembrie 2012. 
Reynolds, Paul (3 august 2005). „Hiroshima arguments rage 60 years on”. BBC News. Accesat în 30 iulie 2012. 
Roberts, Geoffrey (decembrie 2000). „Starting the Cold War”. History Today. Accesat în 4 aprilie 2010. 
Smaltz, Donald C. (29 ianuarie 1996). „Speech Delivered by Donald C. Smaltz”. University of North Texas Libraries. Accesat în 3 septembrie 2012. 
Smith, Stephanie (18 martie 2008). „Former Presidents: Federal Pension and Retirement Benefits” (PDF). U.S. Senate Congressional Research Service. Accesat în 3 septembrie 2012. 
Tenuth, Jeff (5 iulie 2002). „Truman on Trial: Not Guilty”. History News Network. Accesat în 1 septembrie 2012. 
Truman, Harry S. (5 august 1963). „Letter from Harry S. Truman to Irv Kupcinet (unsent), 08/05/1963”. National Archives – Online Public Access. Accesat în 2 septembrie 2012. 
Vaccaro, Ernest B. (15 ianuarie 1953). „Truman Puts in Busy Day as Term Comes to Close”. The Victoria Advocate. Accesat în 8 septembrie 2012. 
Weintraub, Stanley (2000). „MacArthur's War Korea and the Undoing of an American Hero”. The New York Times. Accesat în 3 septembrie 2012. 
Winn, Kenneth H. „It All Adds Up: Reform and the Erosion of Representative Government in Missouri, 1900–2000”. Missouri Secretary of State. Accesat în 30 iulie 2012. 
Wooten, James T. (6 ianuarie 1973). „Truman Honored By World Notables At Cathedral Rites”. The New York Times. p. 1. Accesat în 1 noiembrie 2012. 
„America in the Second World War: The Manhattan Project”. U.S. History. 2012. Accesat în 30 iulie 2012. 
„American President: A Reference Resource”. Miller Center, University of Virginia. Accesat în 9 septembrie 2012. 
„Biographical Dictionary of the Federal Judiciary”. Washington, D.C.: Federal Judicial Center. Accesat în 4 martie 2012.  căutările pornesc din pagina, "select research categories" după care se bifează "court type" și "nominating president", apoi se alege U.S. District Courts (sau U.S. Circuit Courts) și Harry Truman.
„C-SPAN Survey of Presidential Leadership”. Arhivat din original la 17 februarie 2009. Accesat în 5 aprilie 2010. 
„Chapter 12: The President Intervenes”. U.S. Army Center of Military History. 2102. Arhivat din original la 18 martie 2013. Accesat în 3 septembrie 2012.  
„Executive Order 9981, Establishing the President's Committee on Equality of Treatment and Opportunity in the Armed Services, Harry S. Truman”. Federal Register. National Archives. 1948. Accesat în 6 septembrie 2012. 
„Hall of Famous Missourians”. Missouri House of Representatives. Accesat în 7 septembrie 2012. 
„Harry S. Truman: 2nd Confederate President”. The Missouri Partisan Ranger. 1995. Accesat în 29 iulie 2012. 
„Harry S Truman – 1948”. United States Federal Archives. Accesat în 7 septembrie 2012. 
„Harry S Truman (1884–1972) Thirty-third President (1945–1952)”. The Grand Lodge of Free and Accepted Masons of Pennsylvania. 2011. Arhivat din original la 28 septembrie 2013. Accesat în 29 iulie 2012. 
„Harry S. Truman, 34th Vice President (1945)”. United States Senate. 2012. Accesat în 30 iulie 2012. 
„Harry S. Truman Birthplace State Historic Site”. Missouri State Parks and Historic Sites. 2012. Accesat în 30 iulie 2012. 
„Harry S Truman School of Public Affairs”. Truman School of Public Affairs, University of Missouri. Accesat în 18 iunie 2008. 
„Inauguration of the President: Fact & Firsts”. United States Senate. 2005. Arhivat din original la 4 martie 2016. Accesat în 3 septembrie 2012. 
„Interview Transcripts: The Potsdam Conference”. The American Experience. PBS. 2012. Accesat în 31 iulie 2012. 
„Job Performance Ratings for President Truman”. Public Opinion Archives. Roper Center. 2010. Arhivat din original la 12 ianuarie 2012. Accesat în 7 septembrie 2012. 
„1 martie 1941: The Truman Committee”. United States Senate. Accesat în 18 noiembrie 2012. 
„Presidential Funerals: Services Following Deaths of American Presidents”. Washington National Cathedral. 2012. Arhivat din original la 25 iulie 2013. Accesat în 3 septembrie 2012. 
„Our History: A Living Memorial”. Harry S. Truman Scholarship Foundation. Accesat în 3 septembrie 2016. 
„Reading 2: Goodwill Ambassador to the World”. National Park Service. 1961. Accesat în 1 septembrie 2012. 
„Records of the Committee on Government Contract Compliance”. United States Federal Archives. Accesat în 7 septembrie 2012. 
„Second Address in Harlem, New York, Upon Receiving the Franklin Roosevelt Award”. Gerhard Peters and John T. Woolley, The American Presidency Project. 11 octombrie 1952. Accesat în 2 decembrie 2012. 
„Special Designation Liting”. Army National Guard, United States Army. Accesat în 8 septembrie 2012. 
„State Department headquarters named for Harry S. Truman”. CNN. Associated Press. 22 septembrie 2000. Arhivat din original la 8 decembrie 2004. Accesat în 4 aprilie 2010. 
„Thoughts of a President, 1945”. Eye Witness To History. 2012. Accesat în 30 iulie 2012. 
„Truman Fellowship”. Sandia National Laboratories. Accesat în 8 septembrie 2012. 
„Truman Reconstruction: 1948–1952”. White House Museum. 1952. Accesat în 3 septembrie 2012. 
„U.S. Constitution: Twenty-second Amendment”. Find Law. Accesat în 7 septembrie 2012. 
„U.S. Domestic Politics in the Early Cold War Era, 1947–1961”. The Ohio State University. Arhivat din original la 14 septembrie 2012. Accesat în 7 septembrie 2012. 
„USS Harry S. Truman (CVN-75)”. NavSource Online. 10 iulie 2012. Accesat în 8 septembrie 2012.
Biografii comentate (XLXIX). Harry Truman, primul campion anticomunist, 6 februarie 2014, Calin Hentea, Ziarul de Duminică
