
Janet Damita Jo Jackson (n. 16 mai 1966, Gary, SUA) este o cântăreață, textieră, actriță, dansatoare și compozitoare americană. Născută în orașul Gary, Indiana din Statele Unite ale Americii, artista este cel mai tânăr copil al familiei Jackson. Solista și-a început cariera la o vârstă fragedă, interpretând diverse roluri în câteva seriale televizate. La cererea tatălui său, interpreta a înregistrat și două albume de studio, însă acestea au cunoscut un succes mediocru.Odată cu promovarea materialului Control, în anul 1986, Jackson a devenit cunoscută la nivel mondial. Discul reprezintă eliberarea artistei de sub tutela tatălui său și declararea independenței. Următorul album, Rhythm Nation 1814, i-a sporit popularitatea grație mesajelor sociale puternice. Prin piesele de pe cele două discuri, ea a reușit să creeze o punte de legătură între muzica R&B și rap, devenind una dintre cele mai apreciate cântărețe ale acelei perioade. Succesul s-a datorat și compozitorilor săi, Jimmy Jam și Terry Lewis, care au devenit ulterior cunoscuți mulțumită colaborării cu aceasta.Cel de-al cincilea album de studio, intitulat janet. a fost lansat sub egida casei de discuri Virgin Records, cu care interpreta a colaborat până în anul 2006. Contractul încheiat cu această companie a transformat-o pe Jackson în una dintre cele mai bine plătite interprete ale vremii. janet. a fost urmat de compilația Design of a Decade 1986/1996 și de albumele The Velet Rope și All for You, toate înregistrând clasări și vânzări notabile. În tot acest interval, solista a fost distribuită și într-o serie de producții cinematografice, primind recenzii pozitive.
Anul 2004 a reprezentat declinul profesional al lui Jackson, începând cu incidentul petrecut la finala Super Bowl XXXVIII, unde în timpul unei interpretări cu Justin Timberlake, lui Jackson i-a fost expus sânul drept de către partenerul de duet. În urma incidentului, popularitatea cântăreței a scăzut, materialele lansate ulterior, Damita Jo (2004), 20 Y.O. (2006), Discipline (2008) și Unbreakable (2015) înregistrând vânzări mediocre.Albumele lui Jackson s-au comercializat în peste 140 de milioane de exemplare la nivel mondial, Billboard cotând-o ca unul dintre cei mai bine vânduți cântăreți din istoria muzicii contemporane. Longevitatea interpretei în industria muzicală, precum și stilul său de interpretare sau coregrafiile sale au inspirat un număr mare de tineri interpreți. Solista este singurul membru al familiei Jackson, cu excepția fratelui său Michael Jackson, care a cunoscut succes la nivel internațional. În 2014, Fuse a clasat-o pe Janet Jackson pe locul al treilea în topul celor mai premiați muzicieni ai tuturor timpurilor.
Janet Jackson s-a născut în Gary, Indiana, fiind cel mai mic copil al cuplului Katherine Esther (născută Scruse) și Joseph Walter Jackson. Familia sa nu era foarte înstărită și era adepta confesiunii Martorii lui Iehova, Jackson încetând ulterior să practice o religie organizată și să vadă relația ei cu Dumnezeu ca fiind una directă. Când avea o vârstă fragedă, frații săi, Jackie, Tito, Jermaine, Marlon și Michael, făceau parte din formația The Jackson 5 și aveau concerte în cluburi și teatre. În martie 1969, grupul a semnat un contract cu Motown Records, până la sfârșitul anului având deja primul cântec ajuns pe primul loc în Statele Unite. Datorită succesului înregistrat, familia s-a mutat în Encino, un cartier al orașului Los Angeles în 1971, unde au locuit într-o proprietate numită Hayvenhurst. Deși s-a născut într-o familie formată din muzicieni profesioniști, Jackson nu a dorit să urmeze aceeași carieră, visul ei fiind să devină jockey. Cu toate acestea, tatăl îi plănuise o carieră în industria muzicală. Solista a declarat într-un interviu: „Nimeni nu m-a întrebat dacă vreau să devin cântăreață... era de așteptat”.În 1974, la vârsta de șapte ani, Jackson a apărut pe scena din Las Vegas alături de rudele sale într-un spectacol de dans la cazinoul MGM. Jane Cornwell, documentându-se pentru biografia solistei, Janet Jackson (2002), a afirmat că Joseph Jackson i-a spus fiicei sale să nu i se mai adreseze cu „tată”, ci cu apelativul „Joseph”, pentru că devenise managerul ei. Jackson a început cariera de actriță în emisiunea difuzată de CBS The Jacksons (1976), alături de rudele sale, Tito, Rebbie, Randy, Michael, Marlon, La Toya și Jackie. În 1977 a fost aleasă de producătorul Norman Lear pentru un rol secundar în serialul Good Times, cel al lui Penny Gordon Woods. În 1979 și 1980 a jucat în A New Kind of Family, portretizând-o pe Jojo Ashton, iar mai apoi s-a alăturat distribuției pentru Diff'rent Strokes, interpretând-o pe Charlene Duprey din 1981 până în 1982. Solista a mai jucat rolul lui Cleo Hewitt în cel de-al patrulea sezon al sitcomului Fame; chiar dacă nu a făcut parte prea mult din distribuția acestuia, ea a declarat că a fost o experiență plăcută.
Chiar dacă inițial Jackson nu își dorea o carieră în muzică, a fost de acord să participe la o serie de înregistrări alături de familia sa. La vârsta de șaisprezece ani, tatăl său i-a obținut un contract de promovare cu casa de discuri A&M Records. Materialul de debut, intitulat Janet Jackson, a fost lansat pe data de 21 septembrie 1982 în Statele Unite ale Americii, ocupând locul 6 în clasamentul celor mai bine vândute discuri de muzică rhythm and blues. Tatăl solistei, Joseph Jackson, s-a implicat și el în conceperea albumului. Cele mai cunoscute cântece ale albumului sunt extrasele pe single „Young Love”, „Come Give Your Love to Me” și „Say You Do”, toate câștigând poziții de top 20 în Billboard Hot R&B/Hip-Hop Songs.Cel de-al doilea material discografic de studio al artistei, Dream Street, a fost lansat la sfârșitul anului 1984. La realizarea discului au participat și frații interpretei, Marlon Jackson compunând două piese, acompaniamentul vocal fiind asigurat de Tito, Michael și Jackie Jackson. Deși a primit ajutor din partea familiei, albumul a înregistrat vânzări mai slabe decât predecesorul său, singurul cântec notabil fiind „Don't Stand Another Chance”, acesta clasându-se pe locul 9 în Bilboard R&B Singles Chart. La finele anului 1984, Jackson s-a căsătorit cu interpretul de muzică rhythm and blues James DeBrage, cu care era prietenă din copilărie, însă au divorțat la scurt timp, căsătoria lor fiind anulată la mijlocul anului 1985.
Imediat după lansarea și promovarea albumului Dream Street, Jackson a hotărât să nu mai colaboreze cu familia sa și să se ocupe singură de carieră. Ulterior, aceasta a declarat: „Îmi amintesc cum încercam să îi spun tatălui meu faptul că nu mai doream ca el să mă mai impresarieze. Ar fi fost mai ușor să îi spună mama pentru mine, dar era un lucru pe care trebuia să-l fac eu însămi”. De asemenea, referitor la aceeași subiect, solista a susținut: „Tot ce doream era să plec din casă și să ies de sub tutela tatălui meu, acesta fiind unul dintre cele mai grele lucruri pe care am fost nevoită să le realizez”. John McClain, directorul executiv al companiei A&M Records i-a angajat pe compozitorii Jimmy Jam și Terry Lewis pentru a lucra cu Jackson. Într-un interval de șase săptămâni, cei trei au completat înregistrările pentru cel de-al treilea material discografic de studio al cântăreței, Control. Interpreta a declarat faptul că în perioada în care se ocupa de crearea albumului a fost acostată pe stradă de un grup de bărbați. În timpul acestui incident, Jackson a susținut faptul că a preferat să se lupte cu agresorii decât să ceară ajutorul colaboratorilor săi. În urma acestei experiențe, Jackson a scris cântece precum „Nasty” sau „What Have You Done for Me Lately”, dintr-un sentiment de auto-apărare.
Cu toate că Jam și Lewis doreau ca ea să obțină sprijinul întregii societăți din S.U.A., cel mai important lucru pentru cei doi era ca solista să fie acceptată de comunitatea afro-americană. Jam a declarat faptul că au dorit să realizeze un album care să se poată regăsi în fiecare casă ce găzduia persoane de culoare din America. Lansat în luna februarie a anului 1986, Control a obținut locul 1 în Billboard 200 și a intrat în clasamentele din Europa și Oceania. Publicația Newsweek consideră albumul „o alternativă la baladele sentimentale și aranjamentele opulente ale lui Patti LaBelle și Whitney Huston”. Rob Hoerburger de la revista Rolling Stone afirmă: „Control este un album mai interesant decât a realizat Diana Ross în cinci ani și o pune pe Janet într-o poziție similară cu cea a tinerei Donna Summer”. Primul disc single al materialului, „What Have You Done for Me Lately”, a devenit primul cântec de top 10 al artistei în Billboard Hot 100, ocupând locul 4. Pentru a promova albumul Control au mai fost lansate șase extrase pe single, patru dintre acestea („Nasty”, „When I Think of You”, „Control” și „Let's Wait Awhile”) au obținut clasări de top 5 în aceeași ierarhie, în timp ce „The Pleasure Principle” a urcat până pe treapta cu numărul 14 în clasamentul american. „When I Think of You” a devenit prima clasare pe locul 1 a lui Jackson în Billboard Hot 100. Coregrafiile celor mai multe videoclipuri din era Control au fost realizate de Paula Abdul.Control a primit cinci discuri de platină în Statele Unite ale Americii, comercializându-se în peste zece milioane de exemplare la nivel mondial. Discul a câștigat o nominalizare la Premiile Grammy din anul 1987, la categoria „Albumul anului” și patru trofee American Music Awards, dintr-un total de doisprezece nominalizări. Richarts J. Ripani, autorul cărții The New Blue Music: Changes in Rhythm & Blues, 1950-1999 susține faptul că succesul materialului Control se datorează combinației de muzică rhythm and blues și muzică rap, Jackson reușind să stabilească astfel o punte de legătură între aceste două genuri muzicale.
În luna septembrie a anului 1989, Jackson a lansat cel de-al patrulea album de studio, intitulat Janet Jackson's Rhythm Nation 1814. Cu toate că directorii casei de discuri A&M Records au dorit ca materialul să aibă o temă similară cu predecesorul său, interpreta a refuzat ca integritatea sa artistică să fie compromisă, dorind să includă în versurile sale mesaje cu caracter social. Jackson a declarat referitor la acest lucru următoarele: „Nu sunt naivă – sunt conștientă de faptul că un album sau un cântec nu pot schimba lumea. Tot ce doresc eu este ca muzica și dansul meu să capteze atenția audienței suficient de mult pentru ca aceasta să asculte versurile și să înțeleagă ce avem de spus”. Compozitorul Jimmy Jam a declarat pentru The Boston Globe: „Întotdeauna aveam un televizor pornit, de obicei pe programul CNN … și cred că încărcătura socială a unor cântece precum «Rhythm Nation», «State of the World» sau «The Knowledge» a venit din acest lucru”. Vince Aletti, jurnalistul revistei Rolling Stone, a observat faptul că Jackson și-a schimbat tema folosită în cântecele sale, pe acest disc existând mesaje despre libertatea personală și adevăratele probleme sociale, precum nedreptatea, crimele sau drogurile. Richard J. Ripani a observat faptul că, la fel ca și predecesorul său, a inclus o serie de elemente ale genului new jack swing.
Janet Jackson's Rhythm Nation 1814 a ocupat locul 1 în Billboard 200, primind șase discuri de platină din partea Recording Industry Association of America. Materialul s-a comercializat în peste șase milioane de copii în Statele Unite ale Americii și în peste paisprezece milioane de exemplare la nivel global. Discul a devenit singurul album de studio din istorie care include piese ce au obținut locul 1 în Billboard Hot 100 în trei ani calendaristici diferiți – „Miss You Much” în anul 1989, „Escapade” și „Black Cat” în 1990 și „Love Will Never Do (Without You)” în 1991. De asemenea, este singurul album din istorie care deține șapte șlagăre de top 5 în Billboard Hot 100. Videoclipul adiacent înregistrării „Rhythm Nation” a primit un trofeu la gala Premiilor Grammy din anul 1989 la categoria „Cel mai bun videoclip de lung metraj” (în limba engleză: „Best Long Form Music Video”). Billboard a numit Rhythm Nation 1814 cel mai bine vândut album al anului 1990 în S.U.A., câștigând numeroase premii. În aceeași perioadă publicația Chicago Tribune descris-o pe Jackson ca fiind „o prințesă a muzicii pop”. În ciuda faptului că unele persoane au atribuit succesul lui Jackson celor doi producători ai săi, Jimmy Jam a declarat: „când cineva spune, «ei bine, ea îi are pe Jimmy Jam și Terry Lewis», trebuie să îți aduci aminte că noi nu eram chiar ... Quincy Jones ... Control a fost primul nostru success. Același lucru poate fi spus și despre Paula [Abdul]. Nu a fost ca și cum Janet l-ar fi angajat pe Fred Astaire ... Ea ne-a dat o șansă tuturor”.Turneul Rhythm Nation 1814 a fost prima serie de concerte realizată de Jackson până în acel moment. Conceptul turneului se baza pe recrearea videoclipurilor promovate de-a lungul erelor Control și Rhythm Nation, rezultatul fiind descris de Entertainment Weekly ca „un spectacol elaborat din punct de vedere coregrafic”. Recitalurile a devenit unul dintre cele mai cunoscute și reușite turnee de debut din istorie. În timpul seriei de interpretări, lui Jackson i-a fost adus la cunoștință impactul cultural pe care l-a creat muzica sa. Jurnalistul Joel Selvin de la publicația San Francisco Chronicle citează: „tânăra în vârstă de douăzeci și trei de ani a realizat înregistrări de succes timp de patru ani, devenind o prezență constantă pe MTV și un adevărat model pentru adolescentele din întreaga țară”. De asemenea, Whilliam Allen, pe atunci directorul general al fundației United Negro College a declarat pentru Los Angeles Times următoarele: „Jackson este un model demn de urmat pentru toți tinerii și mesajele pe care le transmite tinerilor din această țară prin intermediul versurilor de pe Rhythm Nation 1814 au efecte pozitive”. Artista a conceput bursa „Rhythm Nation” în colaborare cu United Negro College, donând din profiturile înregistrate de ea în cadrul turneului pentru a putea finanța o serie de programe educaționale. În urma mai multor intervenții s-au strâns peste 500.000 de dolari americani folosiți în scopuri educative. Routledge International Encyclopedia of Women: Global Women's Issues and Knowledge afirmă faptul că succesul înregistrat de Jackson în această perioadă este la fel de notabil precum cel obținut de artiști precum Madonna, Tina Turner sau fratele său, Michael Jackson.Odată cu lansarea materialului Rhythm Nation 1814, Jackson și-a încheiat contractul cu casa de discuri A&M Records. În anul 1991, solista a semnat un contract cu compania Virgin Records, sub egida căreia au fost lansate următoarele cinci albume ale cântăreței. Valoarea contractului încheiat de cele două părți a fost estimată la aproximativ 32 – 50 de milioane de dolari americani, interpreta devenind cea mai bine plătită interpretă din muzică în acea perioadă. În același an, Jackson s-a căsătorit în secret cu dansatorul, regizorul și textierul Rene Elizondo, Jr., cu care aceasta stabilise anterior o relație de prietenie. Un an mai târziu, în 1992, artista a înregistrat un cântec în colaborare cu Luther Vandross, Bell Biv Devoe și Ralph Tresvant, intitulat „The Best Things in Life Are Free”, ce a fost inclus pe coloana sonoră a peliculei Mo' Money.
În luna mai a anului 1993, cel de-al cincilea material discografic de studio al lui Jackson a fost lansat prin intermediul casei de discuri Virgin Records. Discul, intitulat janet., a debutat pe locul 1 în Billboard 200, devenind cel de-al treilea album de studio al interpretei ce reușește această performanță. Referitor la titlul materialului, artista a declarat următoarele: „Unele persoane consideră faptul că mă folosesc de numele meu de familie pentru a obține succes ... De aceea am hotărât să îmi consemnez doar prenumele pe janet. și nu i-am rugat pe frații mei să îmi compună cântece”. The New Rolling Stone Album Guide (din anul 2004) declară faptul că șlagărul câștigător al unui premiu Grammy, „That's the Way Love Goes”, dar și hiturile de top 10 în Billboard Hot 100 „If”, „Because of Love”, „You Want This” și „Any Time, Any Place” conțin semene ale dorinței de maturizare. Rolling Stone citează: „Ca prințesă a celei mai importante familii de culoare din America, tot ce face Janet Jackson este important. Fie că își declară controlul asupra vieții sale, cum a făcut pe Control (1986) sau conduce o armată de dansatori care luptă împotriva problemelor sociale (Rhythm Nation 1814 din 1989), ea are puterea de a influența. Și în momentul în care își declară maturitatea sexuală, cum o face pe noul său album, janet., este un moment memorabil”. Editorul Robert Johnson de la publicația San Antonio Express-News afirmă faptul că materialul se încadrează între „visător și senzual” și „extrem de erotic”, adăugând „deși janet. nu este perfect ... ar trebui să fie de ajuns pentru a o transforma [pe Jackson] în «Regina muzicii Pop»”. În contradicție cu cele afirmate de publicația menționată, David Browne de la revista Entertainment Weekly a fost mai puțin impresionat de discul artistei, declarând: „vocea sa este de multe ori acoperită de cei doi producători”, considerând materialul janet. „o copie după stilul disco abordat de Madonna pe Erotica”. Albumul a primit șase discuri de platină în Statele Unite ale Americii, fiind comercializat în peste douăzeci de milioane de exemplare la nivel internațional.În luna iulie a anului 1993, Jackson și-a făcut debutul în lumea cinematografiei prin intermediul filmului Poetic Justice. Rolling Stone a descris interpretarea artistei ca fiind „un debut de film seducător”, în ciuda lipsei sale de experiență, în timp ce The Washington Post a considerat prestația ca fiind una „excentrică”. Cântecul lui Jackson „Again” a fost inclus pe coloana sonoră a producției, câștigând și o nominalizare la premiile Academiei Americane de Film, la categoria „Cel mai bun cântec original”.
În septembrie 1993, Jackson a apărut pe jumătate dezbrăcată pe coperta revistei Rolling Stone, soțul său din acea perioadă René Elizondo acoperindu-i sânii cu ambele mâini. Fotografia originală folosită pentru coperta revistei a fost folosită și pentru albumul janet.. Editorul Sonia Murray de la cotidianul The Vancouver Sun citează: „Jackson, 27 [de ani], rămâne stabilă pe cele două paliere ale sale, model social și sex simbol; fotografia din Rolling Stone cu Jackson ... a devenit una dintre cele mai cunoscute coperte ale anului”. În editorialul „Sexual Healing” scris de David Ritz, artista a explicat: „sexul a fost de câțiva ani o parte importantă din mine. Dar nu a devenit public până acum. Am fost nevoită să recurg la câteva modificări și să schimb anumite atitudini înainte de a mă simți împăcată cu propriul meu corp. Ascultându-mi ultimul disc, oamenii au înțele imedit schimbarea care s-a produs în mine”. Ritz a făcut o legătură între transformarea suferită de Jackson cu cea simțită de Marvin Gaye, el declarând: „la fel ca și Gaye care a trecut de la What's Going On la Let's Get It On, de la auster la extaz, Janet, la fel de bine intenționată ca și Marvin, a trecut de la Rhythm Nation la janet., declarația ei de eliberare sexuală”. Cea de-a doua serie de concerte a lui Jackson a fost aclamată de critici, turneul janet. fiind apreciat pentru performanțele artistei. Michael Snyder de la San Francisco Chronicle a descris interpretările cântăreței ca o combinație între „recitalurile de muzică pop și extravaganța teatrală”, în timp ce Steve Pick de la St. Louis Post-Dispatch a observat faptul că spectacolele susținute de Jackson au ajutat numeroasele șlagăre ale albumului janet. să devină mai cunoscute, datorită „persoanei impresionante de pe scenă”.În toată această perioadă, Michael Jackson a fost acuzat de pedofilie, lucru negat de interpret. Cântăreața și-a declarat sprijinul față de fratele său și a negat conflictele invocate de sora sa La Toya Jackson în cartea sa La Toya: Growing Up in the Jackson Family (apărută în anul 1991), unde aceasta susține faptul că părinții au abuzt-o atât pe ea cât și pe frații săi. Într-un interviu cu Lynn Norment de la publicația Ebony, Janet Jackson și-a exprimat poziția referitoare la acest eveniment: „soțul ei [Jack Gordon] i-a spălat creierul atât de mult încât ea este distantă cu noi toți”. Norment relatează și faptul că în timpul înregistrărilor pentru albumul janet. „La Toya a apărut la studioul din Minneapolis și a creat un scandal, în ciuda faptului vă sora [lui Jackson] i-a ignorat telefoanele timp de patru ani”. De asemenea, artista și-a criticat fratele Jermaine Jackson pentru faptul că l-a atacat pe Michael în discul single lansat de el în 1991, „Word To the Badd”. În luna octombrie a anului 1994, interpreta a realizat un duet cu fratele său Michael, cei doi înregistrând piesa „Scream”. Cântecul a fost inclus pe materialul discografic lansat de fratele acesteia în anul 1995, HIStory. Textul compoziției a fost scris de cei doi frați, fiind considerat un răspuns la reacția Mass Mediei referitoare la cazul de abuz în care Michael a fost implicat. Discul single a intrat în Billboard Hot 100 pe locul 5, fiind primul cântec din istorie care debutează în top 5 în ierarhia americană. „Scream” a beneficiat și de cel mai scump videoclip realizat vreodată, costurile producției ridicându-se la aproximativ șapte milioane de dolari americani. Scurt-metrajul a câștigat un premiu Grammy în anul 1995, „Cel mai bun videoclip în formă scurtă” (în limba engleză: „Best Short Form Music Video”).În luna octombrie a aceluiași an, Jackson a lansat primul album de compilație din cariera sa, Design of a Decade 1986/1996. Materialul a fost promovat prin intermediul casei de discuri A&M Records și a debutat pe locul 3 în Billboard 200. Primul extras pe single, „Runaway”, a câștigat poziția cu numărul 3 în Billboard Hot 100 și a urcat în top 10 în țări precum Australia, Canada, Noua Zeelandă sau Regatul Unit. Design of a Decade 1986/1996 a primit dublu disc de platină în Statele Unite ale Americii și s-a comercializat în peste patru milioane de exemplare la nivel global. În ianuarie 1996, Jackson și-a reînnoit contractul cu Virgin Records, valoarea acestuia ridicându-se la aproximativ 80 de milioane de dolari americani. Actul semnat cu casa de discuri a ajutat-o pe cântăreață să devină cel mai bine plătit muzician al acelei perioade, surclasând soliști precum Madonna sau Michael Jackson, contractele celor doi fiind estimate la aproximativ 60 de milioane de dolari americani.
Pe parcursul ultimilor doi ani înainte de lansarea celui de-al șaselea album, The Velvet Rope, au existat zvonuri conform cărora Jackson a suferit de depresie și anxietate. Michael Saunders de la The Boston Globe a considerat materialul discografic ca fiind „o auto-examinare critică și un jurnal audio al drumului unei femei către descoperirea de sine”. Solista a declarat că: „cu toții am mers la premiere sau în cluburi de noapte și am văzut frânghia ce-i separă pe cei ce pot intra de cei care nu. Există o asemena frânghie de mătase în fiecare dintre noi; [aceasta] îi împiedică pe ceilalți să ne descopere sentimentele. Uneori, în special în timpul copilăriei, m-am simțit lăsată pe dinafară sau singură. Mă simțeam neînțeleasă”. Albumul introduce sadomasochismul în tematica muzicală a lui Jackson. Eric Henderson de la Slant a scris că: „The Velvet Rope este o capodoperă plină de întuneric ce ilustrează printre biciuri și lanțuri faptul că nu există nimic mai provocator decât nuditatea spirituală”. Billboard a numit The Velvet Rope „cel mai bun material american al anului”.
Lansat în octombrie 1997, albumul a debutat pe primul loc în Billboard 200 și a primit ulterior triplu disc de platină de la RIAA. În august 1997, primul single lansat, „Got 'Til It's Gone” a ajuns pe locul 36 în Billboard Hot 100 Airplay. Cântecul conținea o mostră din „Big Yellow Taxi” al lui Joni Mitchell și era o colaborare cu rapperul Q-Tip. Videoclipul acestei piese a fost premiat la premiile Grammy în 1997. Cel de-al doilea single promovat de pe album, „Together Again”, a devenit cea de-a opta înregistrare a solistei ce ajunge pe primul loc în Billboard Hot 100, această performanță fiind atinsă și de Elton John, Diana Ross, The Rolling Stones. Discul single a staționat timp de 46 de săptămâni în această ierarhie și 19 ediții în UK Singles Chart. „I Get Lonely” s-a clasat pe locul trei în ierarhia americană.Jackson a donat o parte din câștigurile ei provenite din vânzările piesei „Together Again” fundației American Foundation for AIDS Research. Neil McCormick de la The Daily Telegraph și revista Rolling Stones au observat folosirea temelor legate de homosexualitate în „Together Again” și „Free Xone”. Albumul a fost recompensat de National Black Lesbian and Gay Leadership Forum și a primit premiul pentru „Outstanding Music Album” la GLAAD Media Awards.Jackson a început turneul international The Velvet Rope Tour în 1998, fiind incluse țări din Europa, America de Nord, Africa, Asia și Australia. Robert Hilburn de la The Los Angeles Times a scris: „se află atat de multe din ambiția și strălucirea unui spectacol de pe Broadway în turneul lui Janet Jackson încât ei i s-ar potrivi mai bine titlul de «creator și regizor» al turneului”. The Velvet Rope: Live in Madison Square Garden, spectacolul difuzat de HBO, a fost urmărit de peste 15 milioane de persoane, acest concert de două ore înregistrând audiență mai mare în rândul abonaților decât toate cele patru posturi importante de televiziune. În luna următoare, Jackson s-a despărțit de Elizondo Jr. În timp ce turneul era pe sfârșite, Jackson a colaborat cu numeroși soliști, cum ar fi Shaggy pentru „Luv Me, Luv Me” apărut pe coloana sonoră a filmului How Stella Got Her Groove Back, „God's Stepchild” de pe coloana sonoră a peliculei Down on the Delta, cu BLACKstreet pentru „Girlfriend/Boyfriend”, cu Busta Rhymes pentru „What's It Gonna Be?!” și cu Elton John pentru „I Know the Truth”. La ceremonia din 1999 a premiilor World Music Awards, Jackson a primit alături de Cher distincția Legend Award pentru „contribuția pe durata vieții și contribuția uimitoare adusă industriei muzicii pop”. La sfârșitul anului 1999, Billboard a numit-o a doua cea mai de succes solistă a decadei, după Mariah Carey.
În luna iulie a anului 2000, Jackson și-a făcut apariția în cel de-al doilea film din cariera sa, Profesorul trăsnit 2: Clanul Klump, unde a interpretat rolul profesoarei Denise Gaines, alături de Eddie Murphy. Pelicula a devenit cea de-a doua producție cinematografică a lui Jackson ce a debutat pe locul 1 în Box Office-ul american, grație celor 42,7 milioane de dolari americani încasați în primul sfârșit de săptămână. Contribuția artistei la coloana sonoră a filmului constă în piesa „Doesn't Really Matter”, ce a devenit cel de-al nouălea șlagăr al interpretei ce ocupă prima poziție în Billboard Hot 100, cunoscând succesul și la nivel internațional. În același an, soțul cântăreței a început procedura de divorț. Jurnalistul Jeff Gordinier de la publicația Entertainment Weekly a scris faptul că din cei treisprezece ani în care s-au cunoscut, timp de opt ani „au fost căsătoriți — un aspect pe care au reușit să-l ascundă nu doar de atenția presei internaționale, dar și de cea a propriului tată al lui Jackson”. Elizondo i-a intentat artistei un proces, a cărui miză o constituia o sumă între zece și douăzeci și cinci de milioane de dolari americani; cei doi nereușind să ajungă la un acord comun până în anul 2003.
Interpreta a fost recompensată de către American Music Awards cu trofeul de merit, în martie 2001 pentru „albumele sale câștigătoare a mai multor discuri de platină, bine realizate, aclamate de critici și încărcate cu mesaje sociale”. Ulterior, Jackson a fost laureata unui trofeu MTV, intitulat „Premiul mtvICON”, „un trofeu decernat anual artiștilor care au adus o contribuție semnificativă muzicii, videoclipurilor și culturii pop, în timp ce au avut un impact major asupra generației MTV”. Cel de-al șaptelea album de studio al artistei, All for You, a fost lansat în aprilie 2001 și a debutat direct pe locul 1 în Billboard 200. Cele peste 605.000 de exemplare vândute în prima săptămână au facilitat calea materialului spre poziția fruntașă, devenind în același timp și cea mai bună intrare în clasamente a cântăreței din întreaga sa carieră muzicală.Primul extras pe single al discului, „All for You”, a debutat pe treapta cu numărul 14 în Billboard Hot 100, cea mai înaltă intrare în ierarhie pentru un cântec ce nu era disponibil pentru comercializare. Teri VanHorn de la MTV a numit-o pe Jackson „Regina radioului”, întrucât înregistrarea a făcut istorie din punct de vedere al difuzărilor primite din partea posturilor de radio, fiind adăugat pe listele fiecărei stații de radio pop, R&B sau urban care contribuia la realizarea revistei Radio & Records în prima săptămână. Piesa a câștigat locul 1 timp de șapte săptămâni în S.U.A., devenind un succes și la nivel mondial. De asemenea, interpreta a fost recompensată cu un premiu Grammy la categoria cea mai bună înregistrare dance pentru „All for You”. Cel de-al doilea single al materialului, „Someone to Call My Lover”, a fost considerat de critici unul dintre cele mai interesante cântece de pe album, ocupând treapta cu numărul 3 în Billboard Hot 100. All for You s-a comercializat în peste trei milioane de exemplare doar pe teritoriul Statelor Unite ale Americii, primind dublu disc de platină.Majoritatea recenziilor realizate pentru turneul All for You au adus în discuție diverse comparații între Jackson și artistele ce activau în aceeași perioadă. David Massey de la Los Angeles Times a felicitat-o pe artistă, comentând: „Janet a depășit-o pe fata materialistă Madonna cu mult... Și cum rămâne cu aspectul în care se spune că spectacolul lui Janet este ca și cel al lui Britney Spears? Alo, este exact invers”. În mod similar, Rudy Scalese a complimentat-o pe Jackson pentru interpretările sale, afirmând: „Janet Jackson nu a decăzut deloc. Este încă Regina muzicii Pop”. Cu toate acestea, Charles Passy de la The Palm Beach Post a declarat: „urmărind spectacolul lui Jackson după turneul Drowned World al Madonnei realizezi limitele unui concert pop. Madonna a forțat aceste bariere, îndrăznind să prezinte un hibrid între circ, teatru și muzică. Pe de altă parte, Jackson a supraviețuit în limitele sale”. Cântăreața a donat o parte din câștigurile acumulate în urma seriei de concerte fundației Boys & Girls Clubs of America (ce se ocupă cu stimularea tinerilor pentru a deveni cetățeni productivi și responsabili), președinta acesteia, Roxanne Spillett susținând: „implicarea sa în cauza noastră, cât și contribuția financiară adusă ne va ajuta să obținem un număr mai mare de tineri în căutare de speranță și oportunități”.În 2002, interpreta a colaborat cu artistul reggae Beenie Man la înregistrarea „Feel It Boy”. Ulterior, cântăreața și-a exprimat regretul referitor la colaborare, după ce a descoperit faptul că muzica promovată de artist conținea versuri cu caracter homofob, Jackson cerându-și scuze fanilor de orientare homosexuală prin intermediul revistei The Voice. În același an, solista a început o relație cu producătorul muzical Jermaine Dupri.
În februarie 2004, în timpul pauzei meciului de fotbal Super Bowl XXXVIII, Jackson a cântat în duet cu Justin Timberlake, audiența evenimentului fiind de peste 140 de milioane de telespectatori. La sfârșitul interpretării, solistul a rupt o parte din costumul negru de piele al lui Jackson pentru a fi în acord cu o porțiune din versurile cântecului „Rock Your Body” („gonna have you naked by the end of this song” – en: „o să te dezbrac până la finalul acestui cântec”), dezgolindu-i sânul drept. Ulterior, Timberlake și-a cerut scuze pentru „incident”, numindu-l o „defecțiune a garderobei”, iar Jackson a declarat: „Îmi pare foarte râu dacă am jignit pe cineva. Nu a fost intenția mea... MTV, CBS, NFL nu au știut de acest lucru și, din nefericire, nu a ieșit cum trebuie la final”. Coregraful solistei, Gil Duldulao, a spus: „Nu cred că Super Bowl-ul a mai avut parte vreodată de un astfel de spectacol. Au fost momente șocante... Janet și-a făcut treaba foarte bine”. O purtătoare de cuvânt a canalului CBS (ce a transmis live evenimentul) a afirmat că „regretă incidentul”, iar Joe Browne, vicepreședinte executiv al Ligii Americane de Fotbal, a declarat că este aproape imposibil ca MTV să mai organizeze spectacolele din pauza meciurilor. La rândul său, postul muzical de televiziune s-a apărat: „[incidentul] nu a fost repetat, plănuit, ci complet neintenționat”. Ulterior, guvernul Statelor Unite a sesizat Curtea Supremă cerându-i să dea o amendă de o jumătate de milion de dolari canalului CBS. După trei ani de acțiuni judiciare, curtea de apel federală din Philadelphia a anulat-o în luna iulie 2008. Revista Time a anunțat că incidentul a fost cel mai revăzut moment din istoria TiVo și Monte Burke de la publicația Forbes a estimat creșterea cu 35 000 de noi înscrieri la această firmă de DVR. Jackson a fost adăugată în ediția din 2007 a Guinness World Records pentru „Cea mai căutată persoană pe internet”, „Cea mai mare amenda impusă unui operator de radio” și „Cea mai căutată știre”.Din cauza acestui incident, CBS a anunțat că va permite participarea lui Jackson și a lui Timberlake la ceremonia premiilor Grammy din acel an doar dacă își vor cere scuze postului. Timberlake s-a conformat, însă solista a refuzat. Ca urmare, Jermaine Dupri a demisionat din comitetul premiilor Grammy. S-au lansat zvonuri conform cărora din cauza controversei de la Super Bowl, solistei i s-a reziliat contractul cu ABC-TV pentru apariția într-un rol pentru filmul despre viața cântăreței Lena Horne. Reprezentanții lui Jackson au declarat însă că interpreta a renunțat la proiect din proprie inițiativă.
În martie 2004 a fost lansat cel de-al optulea album de studio al solistei, Damita Jo, ce a debutat pe locul doi în Billboard 200. Steve Jones de la USA Today afirmă că „materialul, ce preia al doilea nume [al lui Jackson], arată diferite părți ale personalității ei”. În timpul interviului pentru această publicație, ea a declarat: „materialul este despre dragoste... Damita Jo este unul din personajele ce trăiesc în mine”. Stephen Thomas Erlewine de la allmusic numește discul „echivalentul acustic al pornografiei - nu lasă nimic imaginației și se repetă la infinit”. În schimb, Ann Powers de la revista Blender afirmă: „structurat artistic, neapologetic explicit, Damita Jo reprezintă erotismul în forma sa prietenoasă și foarte bine cumpătată. Această revărsare tantrică ce durează mai bine de o oră șterge chiar și amintirea incidentului de la Super Bowl”. Lorraine Ali de la Newsweek consideră că albumul interpretei îi arată vulnerabilitatea: „cine ar ști mai bine cum este să fii expus? Dezastrul/incidentul/publicitatea de la Super Bowl este lăsată de-o parte, [solista] este cel de-al nouălea și cel mai tânăr copil al celei mai atent examinate familii din cultura pop”.Jackson a fost gazda emisiunii Saturday Night Live pe 10 aprilie 2004, unde a parodiat incidentul de la Super Bowl. Cântăreața a mai avut o apariție și în serialul Will & Grace interpretându-se pe ea însăși, interacționând cu actorii Megan Mullally și Sean Hayes, solista organizând o audiție pentru noi dansatori. Până la sfârșitul lui 2004, Damita Jo a fost comercializat în peste 942 000 de exemplare în Statele Unite, primind ulterior discul de platină de la RIAA. Deși albumul a beneficiat de succes comercial, cele trei discuri single promovate nu au intrat în top 40 în Billboard Hot 100. Keith Caulfield de la Billboard a comentat situația: „[pentru Jackson] care a avut 27 de piese în top 10, inclusiv 10 înregistrări ce au ajuns pe primul loc, acest lucru poate fi considerat o dezamăgire”. Clover Hope de la aceeași publicație consideră că „[albumul] a fost în mare parte pus în umbră de scandalul de la Super Bowl”. Jermaine Dupri, ce era atunci președintele departamentului de muzică în stil urban la Virgin Records, și-a exprimat „sentimente de nesusținere” din partea companiei.În noiembrie 2004, Jackson a fost onorată cu titlul de Model de urmat pentru afro-americani de către 100 Black Men of America, Inc.: „comitetul de organizare pentru Premiile realizărilor artistice salută o carieră ce a evoluat de la una de succes la una de și mai mare succes”. Chiar dacă New York Amsterdam News a scris că „au existat câțiva pretendenți [la titlu] care și-au exprimat dezaprobarea pentru acordarea premiului interpretei de 38 de ani” din cauza incidentului de la Super Bowl, președintele organizației, Paul Williams, a răspuns: „un efort individual nu poate fi judecat doar pentru un singur moment din viața acelei persoane”. În iunie 2005, solista a primit un premiu umanitar din partea Human Rights Campaign și AIDS Project Los Angeles pentru munca și implicarea ei în strângerea de fonduri pentru lupta anti-SIDA.
Pentru a promova cel de-al nouălea album, Jackson a apărut pe coperta revistei Us Weekly în iunie 2006, această ediție devenind una dintre cele mai bine vândute ale publicației. Virgin Records a lansat materialul 20 Y.O. în septembrie 2006, debutând pe locul 2 în Billboard 200. Janine Coveney de la Billboard a afirmat că titlul discului este „o sărbătorire a unei fericite eliberări și al unui stil muzical de pe debutul său din 1986, Control, ce a făcut istorie”. Jackson a declarat că piesele abordează genurile R&B și dance și că „albumul conține mostre din cântecele ce m-au inspirat acum 20, 25 de ani”.Rolling Stone a remarcat că: „titlul albumului se referă la cei douăzeci de ani care au trecut de la lansarea lui Control, ce conținea șlagăre ca «Nasty» sau «What Have You Done for Me Lately». Dacă am fi fost ea, nu am fi făcut această comparație”. Totuși, Glenn Gamboa de la Newsday a acordat materialului o recenzie pozitivă: „pe 20 Y.O. [Jackson] renunță la dramatizările despre eliberare și despre impunerea punctului de vedere. De asemenea, ascunde și sexualitatea prezentă pe lansările precedente. Acest album se referă doar la dans și la întoarcerea ei spre rădăcinile R&B”. Primul single, „Call on Me”, o colaborare cu Nelly, a urcat până pe locul 25 în Billboard Hot 100. 20 Y.O. a primit discul de platină de la RIAA. Revista Billboard a anunțat că albumul satisface contractul cu Virgin Records; totuși, Jermaine Dupri care a fost co-producător, a demisionat din funcția sa de șef al departamentului de muzică în stil urban de la casa de discuri, motivul fiind „performanța dezamăgitoare” a discului lui Jackson.În ianuarie 2007, Jackson a fost plasată de revista Forbes pe locul șapte în clasamentul celor mai bogate femei, având o avere estimată la peste 150 de milioane de $. În același an, solista a jucat rolul psihoterapeutei Patricia în Why Did I Get Married?, pelicula înregistrând încasări de 21,4 milioane de $ în prima săptămână. Este al treilea film consecutiv al lui Jackson care debutează pe primul loc în Statele Unite. Revista Variety a descris interpretarea cântăreței ca fiind încântătoare, dar blândă, iar The Boston Globe a afirmat că a portretizat personajul cu o „autoritate slabă”. În februarie 2008, Jackson a câștigat premiul pentru Outstanding Supporting Actress la NAACP Image Award pentru acest rol.
În luna iulie a anului 2007, Jackson a semnat un contract de promovare cu casa de discuri Island Records, o diviziune a companiei Universal Music Group. Prin intermediul acesteia interpreta și-a lansat cel de-al zecele material discografic de studio, intitulat Discipline. Discul, care a fost disponibil în magazine începând cu luna februarie a anului 2008, a debutat pe locul 1 în clasamentul american Billboard 200 datorită celor 180.000 de exemplare vândute în prima săptămână. Cântăreața împreună cu Jermaine Dupri au fost denumiți producătorii principali ai albumului, vechii colaboratori Jimmy Jam și Terry Lewis nefiind incluși pe lista compozitorilor ce au participat la crearea materialului. De asemenea, Discipline a devenit primul album de după succesul lui Control care nu include cântece ale căror texte să fie scrise de Janet sau în colaborare cu ea. Editorul Paul Grein de la Yahoo! Music a subliniat faptul că datorită celor șase albume ce au obținut locul 1 în lista Billboard 200, muziciana „l-a depășit pe fratele său Michael Jackson, care a câștigat cinci discuri [de locul 1]”. Referitor la titlul materialului, artista a declarat într-un interviu cu Larry King următoarele: „«Discipline». este numele unei înregistrări de pe album ... dar am dorit să numesc albumul «Discipline» deoarece pentru mine această noțiune are o mulțime de sensuri, dintre care cel mai important ar fi munca”.
Discipline a primit în general recenzii pozitive din partea criticilor muzicali de specialitate. Revista Now subliniază: „Jackson nu ar dori ca noi să considerăm albumul o revenire – dar cu siguranță așa sună”, în timp ce publicația Prefix afirmă: „Discipline nu este nici pe departe cel mai bun album din cariera sa, dar este mult mai interesant decât predecesorii săi”. The Guardian descrie întregul albumul, cu excepția piesei „Can't B Good”, ca fiind de neremarcat. Primul extras pe single al albumului, „Feedback” a fost compus de Rodney Jerkins și promovat înaintea lansării discului Discipline. Cântecul a devenit prima intrare a lui Jackson în primele douăzeci de poziții ale clasamentului Billboard Hot 100 într-un interval de șapte ani, de la șlagărul din 2001 „Someone to Call My Lover”. La nivel mondial piesa a obținut clasări notabile în Canada (locul 3) și în Noua Zeelandă (locul 17). De pe material au mai fost extrase alte trei piese, „Rock with U”, „Luv” și „Can't B Good”, ultimele două obținând clasări de top 100 în Billboard Hot R&B/Hip-Hop Songs. În aprilie 2008 artista a primit din partea unei asociații ce militează pentru drepturile persoanelor LGBT un premiu onorific pentru sprijinul pe care Jackson îl oferă acestei comunități.În luna septembrie a anului 2008 interpreta și-a început cel de-al cincilea turneu de promovare, intitulat turneul Rock Witchu. Percepția asupra interpretărilor lui Jackson a fost în general favorabilă, publicații precum The Vancouver Sun sau The Oakland Tribune apreciind concertele într-un mod pozitiv. Pe parcursul turneului artista a întâmpinat o serie de probleme de sănătate, fiind nevoită să anuleze o serie de interpretări. Cântăreața s-a declarat dezamăgită de strategia de promovare a materialului, acuzând casa de discuri pentru eșecul întâmpinat de discul Discipline. În cele paisprezece luni de colaborare cu Island Records, albumul s-a comercializat în aproximativ 415.000 de exemplare pe teritoriul Statelor Unite ale Americii și în mai puțin de un milion de exemplare la nivel global, înregistrând cele mai slabe vânzări de după era Control. La cererea cântăreței, compania și-a încheiat colaborarea cu Janet Jackson.În iunie 2009, fratele interpretei, Michael, a încetat din viață în urma unui stop cardiac. În cadrul ceremoniei Premiilor BET, Jackson a vorbit în public pentru prima dată referitor la moartea fratelui său, comentând: „Pentru voi, Michael a fost un model, pentru noi a fost o familie. Va trăi pentru totdeauna în inimile noastre”. De asemenea, artista a confirmat faptul că și-a încheiat relația de șapte ani cu producătorul muzical Jermaine Dupri.În luna septembrie a anului 2009, Jackson a interpretat piesa „Scream” în cadrul premiilor MTV Video Music Awards, în timpul unui omagiu adus fratelui său, Michael. În urma apariției sale, a fost anunțat faptul că artista va lansa un album de compilație, numit Number Ones, de pe care a fost promovat discul single „Make Me”.
2010–2012: „Why Did I Get Married? too” și „Number Ones, Up Close and Personal”
Cantautoarea a apărut și în filmul Why Did I Get Married Too?, reluându-și rolul Patriciei din Why Did I Get Married?, ce a fost lansat la 2 aprilie 2010. Filmul a debutat în clasamentul încasărilor pe locul secund, având încasări totale de șaizeci de milioane. Jocul său actoricesc a fost considerat unul „revigorant și surprinzător de amuzant”, în timp ce scenele cu certurile din căsătorie au fost „dorința [ei] de a fi văzută într-o mare dezordine.” Tema muzicală a filmului, „Nothing”, a fost interpretat în finala sezonului al nouălea al American Idol. În iulie, Janet a fost modelul liniei vestimentare Blackglama. Universal Music a lansat și Icon: Number Ones, prima din seria compilațiilor Icon. În noiembrie, Janet Jackson a jucat în filmul de dramă For Colored Girls, adaptat din piesa de teatru For Colored Girls Who Have Considered Suicide When the Rainbow Is Enuf de Ntozake Shange. Pentru acest rol, Janet a primit o nominalizare la Premiile Black Reel, la categoria „Cea mai bună actriță într-un rol secundar”.
Jackson a anunțat în noiembrie 2010 că dorește să susțină un nou turneu pentru promovarea celui de-al doilea album de hituri, Number Ones. În cadrul turneului, intitulat Number Ones, Up Close and Personal, Janet a susținut concerte în treizeci și cinci de orașe din jurul lumii, alese de fani pe site-ul ei oficial. Acestea au avut loc pe scene mai mici, în loc de stadioane, având încasări de 60 de milioane de dolari. După turneu Janet a lansat cartea de autoperfecționare True You: A Journey to Finding and Loving Yourself, în care descrie problemele sale cu greutatea și încrederea, răspunzând totodată și la scrisori din partea fanilor. A fost pe primul loc în Lista de best-sellere a The New York Times. Mattel a lansat pentru o licitație o ediție limitată a păpușii Barbie cu Jackson, iar încasările au fost donate organizației non-profit Project Angel Food. A semnat și un contract cu Lions Gate Entertainment prin care își poate alege și produce mai multe filme de lung metraj.Janet Jackson a fost prima femeie care a cântat în piramida de sticlă I. M. Pei a muzeului Luvru din Paris, pentru a strânge fonduri în vederea restaurării unor opere de artă de mare importanță. Alegând-o pe Jackson, Henri Loyrette a declarat despre ea că este „una din cele mai mari comori artistice ale lumii”. Jackson a fost aleasă pentru a doua oară să reprezinte gama Blackglama, fiind primul artist care reușește acest lucru. A fost și imaginea Nutrisystem, sponsorizând programul ei de pierdere în greutate, după ce s-a confruntat și ea cu probleme cu greutatea în trecut . În cadrul acestui program, Janet a donat zece milioane de dolari în mese pentru sărmani. Apoi a participat la balul caritabil amFAR Cinema împotriva SIDA din Cannes, pentru care a mai slăbit. Jackson a primit onoruri pentru contribuțiile sale pentru cercetările împotriva SIDA, conducând gala amfAR din următorul an de după Festivalul de Film de la Cannes.
În timpul pauzei de la lansarea unui nou album, piesele lui Janet au primit numeroase coveruri și remixuri, iar fragmente din aceasta au fost folosite în alte melodii, intrând în cultura remixurilor. În februarie 2013, Jackson a anunțat că s-a măritat pentru a treia oară, de această dată cu miliardarul quatarez Wissam Al Mana, în cadrul unei ceremonii private din anul precedent. În mai 2013, în timpul celei de-a douăzecea aniversare a albumului janet., ea a declarat că lucrează la un nou album, pentru care a „creat conceptul și ideile în linii mari” în ceea ce privește muzica de pe acesta. La album a colaborat cu Rodney „Darkchild” Jerkins, Jean Baptiste, Jam & Lewis și Bangladesh.În iulie 2014, producătorul și inginerul de sunet Ian Cross a anunțat că Janet participă la sesiunile de înregistrări. Jackson a dezmințit această informație prin intermediul rețelei de socializare Twitter, scriind „Dacă va fi un nou proiect, veți auzi de acesta de la mine”. Pe 22 aprilie 2015, tot pe twitter, ea a scris că „Luând o pauză nu înseamnă că te oprești”, după ce un fan a creat un poster cu Janet dată persoană dispărută, poster care a circulat pe Internet și care i-a fost adus la cunoștință lui Janet de către Jimmy Jam. Pe 15 mai 2015, Jackson a anunțat că vrea să lanseze un nou album, pe care îl va promova într-un nou turneu. Și-a exprimat intenția de a lansa noul său album în toamna anului 2015 prin propria sa casă de discuri, Rhythm Nation, distribuit de BMG Rights Management. Lansarea lui Rhythm Nation a făcut-o pe Jackson una dintre puținele femei afro-americane din industria muzicală care dețin o casă de discuri.Pe 15 iunie 2015, Jackson a anunțat data primelor concerte din cadrul etapei nord-americane ale turneului mondial Unbreakable. Pe 22 iunie a fost lansat primul single de pe album, intitulat „No Sleeep”. Varianta solo a lui Jackson a debutat în clasamentul Hot 100 pe poziția a 67-a, fiind a patruzecea piesă a ei care intră în clasament. La puțin timp după lansare, piesa a ajuns până pe locul întâi în  clasamentul Billboard și în Twitter Trending 140. Varianta de pe album, înregistrată în colaborare cu J. Cole, a făcut ca piesa să reintre în Hot 100 clasându-se mai bine decât varianta solo, ajungând pe poziția a 63-a, fiind totodată și pe primul loc în clasamentul Adult R&B Songs.
BET i-a acordat lui Jackson primul premiu Ultimate Icon: Music Dance Visual la gala Premiilor BET din 2015, acompaniat de un număr dance interpretat de Ciara, Jason Derulo și Tinashe. Pe 30 iunie 2015 s-a anunțat lansarea unei linii de bijuterii intitulată „Colecția Janet Jackson Unbreakable Diamonds ”, la care Janet Jackson a colaborat cu Paul Raps New York. Pe 20 august,  ea a lansat o mostră a piesei „The Great Forever”, confirmând totodată titulul celui de-al unsprezecelea album al ei de studio, Unbreakable.Jimmy Jam și Terry Lewis au declarat că conceptul lui Jackson pentru album a fost dezvoltat simultan cu producția turneului de promovare a albumului și că piesele sale vor fi diferite față de cele din trecut. Ei au mai declarat că tema albumului reflectă „faptul de a putea fi vulnerabil și de a putea să reziști la ceea ce te așteaptă.”, fiind inspirat de experiențele trăite de Janet în ultimii ani. Prima piesă de pe album, „Unbreakable" a fost lansată pe 3 septembrie 2015, fiind pentru prima dată difuzată pe postul de radio Beats 1 al Apple Music, găzduit de Ebro Darden. Albumul a fost făcut disponibil pentru pre-comandă pe iTunes în aceeași zi. „Burnitup!”, piesă la care a colaborat cu Missy Elliott, a fost difuzată pentru prima dată la BBC Radio 1 pe 24 septembrie 2015. Unbreakable a fost lansat pe 2 octombrie 2015. A primit recenzii pozitive din partea unor publicații precum The Wall Street Journal, The New York Times, USA Today, Los Angeles Times, și The Guardian. În următoarea săptămână, Jackson a primit prima nominalizare la Rock and Roll Hall of Fame. Albumul său a debutat pe locul întâi în clasamentul Billboard 200, devenind al șaptelea său album care ocupă această poziție în Statele Unite.Pe 6 aprilie 2016, Jackson a anunțat că „își pune lucrurile în ordine în familie” cu soțul Wissam Al Mana, lucru care a dus la amânarea turneului ei. Pe 1 mai 2017, Jackson a anunțat că își va relua Turneul Mondial Unbreakable, sub o nouă denumire, State of the World Tour. Acesta a fost lansat pe 7 septembrie 2017. Tema turneului a fost schimbată pentru a reflecta mesaje cu caracter social din întreaga carieră a lui Jackson, din lista pieselor interpretate făcând parte piese care fac referire la rasism, supremația albilor, fascism, xenofobie și abuzurile poliției. Turneul a primit recenzii pozitive, cu mai mulți critici lăudând forma fizică a lui Jackson după naștere, spectaculozitatea sa și mesajele cu caracter social.Interpretarea emoționantă a „What About”, un cântec despre violența domestică înregistrat inițial pentru The Velvet Rope, a atras atenția mass-mediei în contextul separării recente de soțul ei; fratele lui Janet, Randy, a susținut că ea a fost abuzată verbal de Al Mana, lucru care a dus la destrămarea mariajului dintre cei doi. Încasările concertului de pe 9 septembrie 2017, care a avut loc la Toyota Center din Houston, Texas au fost donate pentru sinistrații Uraganului Harvey. Jackson s-a întâlnit cu primarul Houstonului, Sylvester Turner, și cu sinistrați la Centrul de Convenții George R. Brown înainte de concert. În mai 2018, s-a anunțat faptul că Janet va primi premiul Billboard Icon la gala Premiilor Muzicale Billboard 2018.. Într-un interviu acordat revistei Billboard, Jackson a dezvăluit faptul că lucra la piese noi. Pe 16 august 2018, s-a anunțat faptul că Jackson și Rhythm Nation au intrat într-un parteneriat cu Cinq Music. În ziua următoare, Janet a lansat piesa „Made for Now”, în colaborare cu Daddy Yankee. În octombrie 2018, a primit a treia nominalizare pentru a fi inclusă în Rock and Roll Hall of Fame. Pe 13 decembrie 2018, ea a fost unul din cei nouă artiști incluși în Rock and Roll Hall of Fame. Pe 26 februarie 2019, Jackson a anunțat că va susține mai multe concerte în Las Vegas în cadrul turneului intitulat Metamorphosis. Programul inițial cuprindea paisprezece spectacole la Park Theater din resortul Park MGM; au mai fost anunțate alte trei în mai. În iunie 2019, Jackson a cântat la Festivalul Glastonbury. Jackson va interpeta un concert pentru cea de-a 30-a aniversare a Rhythm Nation 1814 pe 21 septembrie 2019 la Chase Center din San Francisco.
Jackson este o mezzosoprană, revista Rolling Stone observând că „vocea ei subțire este un ecou palid a celei lui Michael” și că în piesele de pe albumele sale, solista nu se axează pe interpretare, ci pe „ritmuri izbitoare, pasaje muzicale carismatice și o producție impecabilă”. Eric Henderson de la Slant Magazine i-a criticat pe cei care au contestat calitățile vocale ale lui Jackson. David Ritz a comparat stilul ei muzical cu cel al lui Marvin Gaye: „ca și în cazul lui Marvin, autobiografia pare a fi singura sursa de inspirație în muzica sa. Arta ei, la fel ca cea a lui Marvin, se varsă peste un rezervor plin de durere ținută în secret”. Jackson a afirmat că frații săi mai mari, Michael și Jermaine, au fost prima ei sursă de inspirație, ulterior exprimându-si admirația pentru Tina Turner: „Tina a devenit o figură eroică pentru multe persoane, mai ales pentru femei, datorita puterii sale extraordinare. Pentru mine, Tina nu are sfârșit sau început. Simt că muzica ei a fost mereu prezentă și asa va fi mereu”. Conform Rolling Stone, alți cântăreți care au influențat-o sunt The Ronettes, Dionne Warwick, Tammi Terrell și Diana Ross.Interpreta a abordat o varietate de genuri de-a lungul anilor, inclusiv R&B, pop, soul, rap, hip-hop, rock și dance. Qadree EI-Amin, fostul manager personal al lui Jackson, a declarat: „este [o] mai mare [artistă] decât Barbra Streisand deoarece Streisand nu poate prezenta interes pentru mulțimea străzii, asa cum Janet o face. Dar oamenii de elită și bogați ce o admiră pe Streisand o iubesc pe Janet”. Când Jimmy Jam si Terry Lewis au colaborat cu Jackson pentru albumul Control, Richard J. Ripani a declarat că cei trei au combinat elemente ritmice de funk și disco cu sintetizatoare, percuții, efecte sonore și sensibilitatea stilului rap.
Jackson și-a schimbat temele abordate de-a lungul anilor. Gillian G. Gaar, autorul cârtii She's a Rebel: The History of Women in Rock & Roll (2002), a descris albumul Control ca fiind „o poveste autobiografică despre viața cu părinții săi, primul ei mariaj și libertate”. Rickey Vincent a afirmat în Funk: The Music, The People, and The Rhythm of The One (1996) că materialul Janet Jackson's Rhythm Nation 1814 „a fost cea mai îndrăzneață și mai de succes încercare din muzica pop de a combina temele sociale cu sărbătoririle (...) de la efortul fratelui său, Michael, de a fi Bad”. Pe discul janet., Jackson începe să abordeze teme cu tenta sexuală. Joshua Klein de la The Washington Post a scris că imaginea publică a interpretei s-a schimbat în decursul anilor „de la inocență la experiență, inspirând albume carnale ca janet. din 1993 și The Velvet Rope din 1997”, ultimul abordând teme ca legăturile dintre persoane, dragostea și dorința. Solista a declarat în timpul promovării albumului janet. că „ador să mă simt într-adevăr sexuală și nu mă deranjează să afle lumea acest lucru. Pentru mine, sexul a devenit o celebrare, o parte plăcută a unui proces creativ”. Cântăreața a explicat folosirea acestei teme astfel: „iubesc dragostea și iubesc sexul”.Stephen Thomas Erlewine de la allmusic observă că piesele de pe All for You sunt despre „divorț, muzică și sex” și că albumul „[în mare parte] încurajează indulgența”. Jon Pareles de la New York Times consideră că pe material există „balade de budoar [ce se] ondulează pe ritmuri lente în timp ce d-șoara Jackson geme” și „cântece într-un tempo rapid ce se îndreaptă spre disco”, solista abordând și stiluri ca hard rock sau muzica pop a anilor 1960. Criticul concluzionează astfel recenzia: „numeroasele supraînregistrări de pe vocea ei o transformă într-un cor aeropurtat”. Sal Cinquemani de la Slant Magazine a aclamat piesa „Trust a Try”: „înfrumusețat cu aranjamente vocale teatrale, chitări electrice și corzi cinematice, piesa demonstrează faptul că Jackson este cea mai bună când este implicată într-o dramă la nivel înalt”. Entrtainment.ie consideră că Damita Jo este plin de „ritmuri energice, negative sinuoase și, cel mai important lucru, refrene explozive”. Steve Jones de la USA Today afirmă că pe 20 Y.O., Jackson pare să fie „fericită, grijulie și în continuare provocatoare”. Digital Spy a scris că „Feedback” conține „destulă atitudine ca să compenseze vocea ei fragilă”.
Jackson s-a inspirat pentru videoclipurile ei din musicalurile pe care le urmarea în timpul tinereții și a fost foarte influențată de coregrafiile realizate de Fred Astaire și Michael Kidd, printre alții. De-a lungul carierei, interpreta a lucrat cu numeroși coregrafi profesioniști cum ar fi Paula Abdul, Michael Kidd și Tina Landon. Landon a participat și la realizarea mișcărilor pentru videoclipul piesei „Scream”, o colaborare a lui Michael Jackson cu sora sa. Janine Coveney de la Billboard a observat că „declarația ei de independență [Control] a lansat numeroase șlagăre, o producție incontestabilă în materie de sunet și o imagine de durată bazată pe videoclipuri ce au o coregrafie cutremurătoare și o imagine pe care mulți soliști pop încearcă să o întreacă”. Qadree EI-Amin remarcă faptul că interprete ca „Britney Spears și Christina Aguilera îi urmează exemplul de divă care se axează și pe dans”.
Chris Willman de la Los Angeles Times a numit turneul Rhythm Nation 1814 Tour „conceput ca un spectacol de dans de proporții uriașe”. Nicholas Barber a scris în recenzia pentru The Independent la turneul The Velvet Rope Tour: „concertele lui Janet reprezintă echivalentul în muzica pop a unui film de vară de mare succes, cu toate exploziile, efectele speciale, sentimentalismele”. Când reporterul de la Los Angeles Times a întrebat-o pe Jackson cum se simte când oamenii îi compară spectacolele din cadrul The Velvet Rope Tour cu unul de pe Broadway, ea a răspuns: „Sunt înnebunită după Broadway... Cu asta am crescut”.Thor Christensen de la Dallas Morning News a observat că solista face playback în timpul concertelor, scriind că „Janet Jackson –una dintre figurile muzicii pop cele mai cunoscute pentru playback... utilizează «câteva» voci înregistrate pentru a da forță interpretării sale. Însă ea refuză să declare cât la sută din vocea utilizată pe parcursul spectacolelor este live”. Michael MacCambridge de la Austin American-Statesman, care a realizat o recenzie pentru Rhythm Nation 1814 Tour, a declarat că „Jackson a cântat frecvent peste vocea sa preînregistrată pentru ca piesele ei să sune cât mai aproape de versiunile difuzate la radio”. MacCambridge a afirmat că „este aproape imposibil ca cineva –inclusiv un membru al Primei Familii a Muzicii Soul– să danseze ca ea timp de 90 de minute și să poată susține o interpretare live în forță”. Similar, Chris Willman a comentat: „chiar și pentru o cântăreață antrenată vocal în modul clasic ar fi o presiunea prea mare să mențină un anume volum –sau, mai bine zis, un «Control» [al vocii]” în timp ce execută o coregrafie atât de solicitantă.
Cea mai tânără soră a „prestigiosului clan Jackson”, Janet Jackson a încercat să își distanțeze cariera profesională față de cea a fratelui său Michael și de restul familiei Jackson. Phillip McCarthy de la Sydney Morning Herald a observat faptul că de-a lungul carierei sale de interpretă, una dintre condițiile comune impuse intervievatorilor săi era aceea ca numele lui Michael Jackson să nu fie adus în discuției. Joshua Klein citează: „în prima jumătate a carierei sale, Janet Jackson părea un artist ce avea ceva de dovedit. Începând cu anul 1982 [...], Jackson și-a umplut albumele mai mult cu declarații, decât cu cântece, de la «The Pleasure Principle», la radicalul «Rhythm Nation» și până la clarificatorul «Control». Steve Huey de la Allmusic susține faptul că deși s-a născut într-o familie de artiști, Janet Jackson a devenit un superstar prin forțe proprii, rivalizând nu doar cu unele interprete precum Madonna sau Whitney Houston, ci și cu fratele său, „în timp ce imaginea ei a trecut de la o femeie puternică și independentă la un adult matur și sexy”. Klein constată faptul că „celebritata nu a fost chiar atât de greu de prevăzut, dar puțini au putut crede că Janet — Domnișoara Jackson, dacă ești rău — îl va înlocui într-o zi pe Michael ca adevărata imagine a familiei Jackson”.
Jim Cullen a ajuns la concluzia că deși materialul Thriller al lui Michael Jackson a fost primul care a sincronizat videoclipurile cu vânzările de albume, Janet Jackson a fost ridicată la rangul de „Model al culturii pop” prin intermediul muzicii sale, acestea fiind înscrise în cartea Popular Culture in American History (2001). De asemenea, conform lui Larry Starr și lui Alan Waterman, autorii volumului American Popular Music : The Rock Years (2006), în perioada în care industria muzicală americană se afla într-o perioadă de revenire în mijlocul anilor '80 după decăderea erei disco, Janet Jackson, alături de alte nume importante ale muzicii din acea perioadă, a fost recunoscută pentru stimularea consumului de albume, casete audio sau compact discuri. Routledge International Encyclopedia of Women: Global Women's Issues and Knowledge (2000) susține faptul că interpreta, alături de alte femei de origine Afro-Americană, au cunoscut un mare succes financiar, primind și statutul de „superstar”. În The New Blue Music: Changes in Rhythm & Blues, 1950-1999 (2006), Richard J. Ripani consideră faptul că albumele Control și Rhythm Nation 1814 au devenit unele de referință în dezvoltarea R&B-ului contemporan, primul fiind „unul dintre primele [discuri] care a creat o punte între muzica rap și cea R&B”, în timp ce Rhythm Nation 1814 a apelat la elemente din afara genului R&B. Același autor afirmă faptul că înregistrarea de semnătură a lui Jackson, „Nasty” a influențat genul new jack swing, dezvoltat de Teddy Riley.Stilul muzical și coregrafia lui Jackson au influențat într-un mod pozitiv o serie de artiste. Pam Sitt de la The Seattle Times susține faptul că „starurile pop Britney Spears și Christina Aguilera, printre altele, o creditează pe Jackson ca fiind o persoană ce le-a influențat [cariera]”. Interpreta de muzică R&B Cassie a făcut referire ea ca fiind un „fan înfocat al lui Janet Jackson”, continuând: „Mi-aș dori să am o carieră ca a lui Janet — sub toate aspectele ... Ea este incredibilă, de la mișcările sale până la vocea sa”. Chicago Tribune indică faptul că „[interpreta] Cassie nu este primul artist care este comparat cu Jackson și cu siguranță că nu este și ultimul”. Cartea Aaliyah Remembered (2005) afirmă faptul că solista de muzică R&B Aaliyah ar fi dorit întotdeauna să lucreze cu Janet Jackson, artista afirmând înainte de moartea sa: „O admir [...] este un interpret complet ... Mi-ar plăcea să realizez un duet cu Janet Jackson”. Fosta componentă a grupului muzical Destiny's Child, interpreta Beyoncé Knowles a declarat despre autoarea șlagărului „What Have You Done for Me Lately”: „O iubesc pe Janet Jackson! ... Nu pot spune decât lucruri frumoase despre ea”. Ciara o citează și ea pe artistă ca fiind una dintre cele mai importante modele ale sale, afirmând: „Mi se pare că doar ieri urmăream videoclipurile ei la televizor; acum, unele persoane mă compară cu ea”. Jennifer Lopez apreciază într-un mod pozitiv scurtmetrajele realizate de Jackson, declarând: „au avut un impact foarte mare asupra mea ca fan dar și ca artist”. De asemenea, soliste ca Brandy sau Rihanna au fost comparate cu Janet Jackson.
Janet Jackson a influențat mulți cântăreți, fiind considerată de critici drept „Regina muzicii Pop.” Tris McCall a considerat-o „precursoarea majorității vedetelor pop de sex feminin din prezent”. Rolling Out o consideră „barometrul pentru orice cântăreață sau dansatoare care devine celebră”. Este principala sursă de inspirație a lui Beyoncé, influențând reinventarea stilului muzical și a imaginii sale; Britney Spears, inspirată de „tot ceea ce face ea”, și Lady Gaga, care o consideră „o legendă incredibilă”. Justin Timberlake și Jennifer Lopez au declarat că Janet i-a convins să devină cântăreți. Other artists also include Rihanna, among her main influences and the first artist she felt relation to; Mariah Carey a declarat că „oricine cu atât de mul talent și determinare cere respect”. Christina Aguilera a apreciat-o ca fiind „o artistă care va fi considerată întotdeauna ca una din cele mai bune”, și Pink, care o consideră influența primară în pregătirea propriilor spectacole. Ariana Grande și Miley Cyrus s-au inspirat din coregrafia lui Jane pentru dansurile din concerte.A influențat și artiști europei precum Robyn, care consideră muzica sa drept sursa primară de inspirație în Suedia, Cheryl Cole, și MNEK, precum și artiști asiatici: Girls' Generation, Wonder Girls, Utada Hikaru, Lee Hyori, Namie Amuro, și BoA. Cântăreața braziliană Kelly Key, venezueleanca Marger Sealey și rusoaica Nyusha și-au exprimat și ele dorința de a o imita. Jackson a atras atenția și artiștilor de muzică rock, influențând formații precum Panic! At the Disco, Deerhoof, Anti-Flag, Sleigh Bells și The Black Keys, dar și DJ-ii Little Dragon, Grimes și Armin van Buuren. Observând că ea atrage o „foarte mare atenție în comunitatea muzicală a prezentului”, Shea Kopp a menționat și „numeroasele reinterpretări ale muzicii sale”. Fabian Brathwaite a remarcat că „Oricând vezi o coregrafie a unei trupe de dans, un trunchi tonifiat, un videoclip elaborat, o piesă de teatru de mare succes, un rol de film între lansarea albumelor, sau un microfon la ureche - amprentele lui Janet sunt peste tot.”
Brackett, Nathan. Hoard, Christian David. The New Rolling Stone Album Guide. Simon and Schuster, 2004. ISBN 0-7432-0169-8
Cullen, Jim. Popular Culture in American History. Blackwell Publishing, 2001. ISBN 0-631-21958-7
Cutcher, Jenai. Feel the Beat: Dancing in Music Videos. The Rosen Publishing Group, 2003. ISBN 0-8239-4558-8
Dean, Maury. Rock-N-Roll Gold Rush. Algora Publishing, 2003. ISBN 0-87586-207-1
Gaar, Gillian G. She's a rebel: the history of women in rock & roll. Seal Press, 2002. ISBN 1-58005-078-6
Gates, Henry Louis. Appiah, Anthony. Africana: The Encyclopedia of the African and African American. Basic Civitas Books, 1999. ISBN 0-465-00071-1
Halstead, Craig. Cadman, Chris. Jacksons Number Ones. Authors On Line, 2003. ISBN 0-7552-0098-5
Jaynes, Gerald David. Encyclopedia of African American Society. Sage Publications, 2005. ISBN 0-7619-2764-6
Kramarae, Cheris. Spender, Dale. Routledge International Encyclopedia of Women: Global Women's Issues and Knowledge. Routledge, 2000. ISBN 0-415-92091-4
Mitoma, Judy. Mitoma, Judith. Zimmer, Elizabeth. Stieber, Dale Ann. Heinonen, Nelli. Shaw, Norah Zuňiga. Envisioning dance on film and video. Routledge, 2002. ISBN 0-415-94171-7
Ripani, Richard J. The New Blue Music: Changes in Rhythm & Blues, 1950–1999 Univ. Press of Mississippi, 2006. ISBN 1-57806-862-2
Starr, Larry. Waterman, Christopher Alan. American Popular Music : The Rock Years. New York Oxford University Press, 2006. ISBN 978-0-19-530052-9
Strong, Martin Charles. The Great Rock Discography: Complete Discographies Listing Every Track Recorded by More Than 1200 Artists. Canongate U.S., 2004. ISBN 1-84195-615-5
Vincent, Rickey. Clinton, George. Funk: The Music, The People, and The Rhythm of The One. Macmillan, 1996. ISBN 0-312-13499-1

Jigoku Shoujo (地獄少女, Jigoku Shōjo?), cunoscut în engleză de asemenea și ca Jigoku Shōjo: Girl from Hell, Hell Girl (în română: Fata Iadului) este un serial anime produs de Aniplex și Studio Deen. Regizorul serialului este Takahiro Ōmori, iar scenaristul este Hiroshi Watanabe și este distribuit în Statele Unite ale Americii și Canada de către Funimation și Sentai Filmworks.
Acțiunea anime-ului este bazată pe existența unui sistem supranatural care le permite oamenilor să se răzbune prin trimiterea altor oameni în Iad, datorită serviciilor unui personaj misterios și al asistenților acestuia. Ajutoarele lui Ai încearcă să îi determine pe răufăcători să își dea seama de culpabilitatea lor și să-și recunoască greșelile, însă rezultatul este același: trimiterea lor în Iad. Răzbunarea, ura, nedreptatea și alte emoții de natură umană sunt teme comune care sunt prezente pe parcursul seriilor anime.
Acest anime a fost difuzat pe teritoriul Japoniei prin numeroase posturi de televiziune, precum Animax, Tokyo MX, MBS și altele, în perioada 4 octombrie 2005 și 4 aprilie 2006. Urmând succesul primei serii, o serie secundă, Jigoku Shōjo Futakomori (地獄少女 二籠, Jigoku Shōjo Futakomori?), a fost programată pe 7 octombrie 2006 pe Animax. Postul Nippon Television a realizat o serie televizată live-action, difuzată din data de 4 noiembrie 2006.
Al treilea sezon al anime-ului a fost anunțat pe versiunea mobilă a site-ului oficial Jigoku Tsūshin. Titlul oficial al acestuia a fost prezentat ca fiind Jigoku Shōjo Mitsuganae (地獄少女 三鼎, Jigoku Shōjo Mitsuganae?). și a fost emis pe posturile de televiziune nipone la data de 4 octombrie 2008A patra serie televizată, numită "Jigoku Shōjo: Yoi no Togi" (地獄少女 宵伽, "Jigoku Shōjo: Yoi no Togi"?) a fost anunțată pe 25 februarie 2017 ca și punct culminant al seriei, emisia începând pe 14 iulie 2017. Aceasta constă în 12 episoade, fiind împărțită în 6 episoade noi, precum și 6 "reminiscențe'.
Majoritatea episoadelor conțin scurte povestiri unde indivizi diferiți sunt prezentați când suferă datorită unor antagoniști. În general, în timpul fiecărui episod, drama protagonistului este explicată în mod detaliat de la începutul chinului, până în punctul când chinul devine de nesuportat și acesta accesează un site special, numit Corespondența Iadului. Deși în general, clientul îi oferă antagonistului o șansă de scăpare, acesta va sfârși prin a fi trimis în Iad în momentul când o sfoară de la gâtul unei păpuși va fi trasă. Când sfoara este trasă, Ai Enma pedepsește persoana respectivă pentru păcatele ei cu ajutorul companionilor acesteia.
Primul sezon se axează pe un jurnalist pe nume Shibata Hajime, fost șantajist și fiica lui, Tsugumi, care are o conexiune ciudată cu Fata Iadului, pe măsură ce aceștia investighează adevărul din spatele Fetei Iadului.
După o scurtă întrevedere cu Ai, Tsugumi este capabilă să vadă prin ochii acesteia, astfel cei doi sunt implicați tot mai mult în acțiunile Fetei Iadului. Hajime consideră că oamenii ar trebui să încerce să își rezolve conflictele prin alte metode, și nu prin răzbunare, încercând astfel să identifice oamenii cu care Ai intră în contact prin intermediul viziunilor lui Tsugumi. Pe parcursul seriei, aceasta începe să se îndoiască de faptul că acțiunile lui Ai ar fi greșite.
Cu mult timp în urmă (de peste 400 de ani), Ai a trăit într-un mic sat de agricultori. Mai mulți săteni erau înfricoșați de aceasta, cauza fiind puterile ei de ordin supranatural. Singurul ei prieten din copilărie a fost doar vărul ei, Sentarou Shibata, care locuia în același sat cu ea și îi luă apărarea când alți copii o chinuiau. Pentru ca satul să fie prosper, se obișnuia ca o fată de șapte ani să fie sacrificată zeului muntelui; când Ai a împlinit șapte ani, Sentarou a fost șocat de faptul că ea urma să fie sacrificată doar pentru ca sătenii să nu mai fie îngroziți de aceasta; cu toate că le reproșează sătenilor că nu procedează corect, nu este ascultat și părinții ei îl roagă să o ascundă în munți. Planul a reușit dar, în urma unei foamete de șase ani, sătenii îl suspectau pe Sentarou de faptul că-l supărase pe zeul muntelui prin ascunderea lui Ai. L-au urmat pe acesta când merge spre Ai și-l surprind în compania acesteia; o capturează și o aduce înapoi la sanctuarul zeului, împreună cu părinții ei. Cei trei sunt legați, bătuți și aruncați într-un mormânt comun, Sentarou fiind obligat să-i îngroape de vii; presiunea sătenilor l-a făcut pe acesta să arunce prima lopată de pământ, lucru care a făcut-o pe Ai să se simtă trădată de acesta, Sentarou fiind cel care i-a promis că o va proteja. Confuzia provocată i-a permis acestuia să evadeze, iar Ai jură răzbunare înainte ca sătenii să o îngroape complet.
Într-o noapte Sentarou își adună lucrurile și pleacă din sat, însă privindu-și satul pentru ultima dată, observă strălucirea unui incendiu și se întoarce. Ajuns în sat, o vede pe Ai cum pășește și cântă, arzând casele cu o simplă mișcare a mâinii. Îngrozit și simțindu-se vinovat, fuge; aceste sentimente îl determină să construiască un altar dedicat victimelor sacrificate zeului muntelui.
Când Tsugumi are viziuni ce îi conferă lui Hajime informația că este descendentul lui Sentarou, având astfel o legătură directă cu Ai, cei doi se reîntorc la altarul construit de el. Același lucru l-a înțeles și Ai, iar furia acesteia o consumă, încercând să-i omoare pe Tsugumi și Hajime. Cu toate că cei trei asistenți intervin și încearcă să o calmeze, Ai își continuă acțiunile și va fi dusă în Iad de către Păianjen, salvându-i involuntar pe cei doi. Ai reușește să scape din Iad și decide să o determine pe Tsugumi să-și trimită tatăl în Iad. Hajime este trimis în lumea ei crepusculară și lui Tsugumi îi sunt prezentate circumstanțele în care mama acesteia a murit și refuzul tatălui ei de a-și recunoaște vina, deoarece datorită lui a decedat. Bunica lui Ai îl va elibera, iar acesta în urma confruntării cu moartea soției sale, își va recunoaște vina și îi cere lui Tsugumi să dezlege ața roșie. Cu toate acestea, Tsugumi afirmă că nu acțiunile lui au înfuriat-o, ci faptul că trimiterea lui în Iad ar echivala cu negarea momentelor frumoase petrecute împreună. Îi va înapoia păpușa lui Ai, spunând că nu are nevoie de ea și menționează faptul că Sentarou regretă ce-a făcut, motiv pentru care a construit sanctuarul.
Seria secundă începe cu un flashback, prezentând-o pe Ai înviată și incendiind satul. Păianjenul își va face apariția, teleportând-o într-o altă lume, unde îi prezintă corpurile descompuse ale părinților ei, ce sunt prizonieri în rădăcinile unui arbore. Păianjenul îi spune lui Ai să lucreze pentru el, în schimbul eliberării sufletelor părinților ei.
Ca și în sezonul 1, oamenii accesează Corespondența Iadului pentru a se putea răzbuna. Din episodul 4 își face apariția Kikuri, o ființă ce are abilitatea de a traversa cele două lumi cu ușurință. În cele din urmă, își face apariția Takuma, un băiat care va avea aceeași soartă ca și Ai, fiind persecutat de concetățenii săi.
După ce mama sa a fost ucisă de un prieten al tatălui său, rănit de asemenea în incident, ucigașul a fost trimis în Iad; în acest moment poliția și cei din oraș consideră că Takuma este criminalul. Nu se specifică dacă posedă aceleași puteri spirituale ca și Ai, însă are abilitatea de a prevedea și a fost observat de Ai pentru mult timp de-a lungul seriei.
Către finalul seriei, Corespondența Iadului va fi accesată de tot mai mulți oameni din oraș, Takuma fiind învinuit pentru disparițiile ce au loc. Un ofițer responsabil de acest caz și sora acestuia, Hotaru, nu îl consideră pe Takuma vinovat și-l protejează, iar toți locuitorii din Lovely Hills se regrupează pentru a încerca să-l ucidă pe Takuma.
Takuma și Hotaru sunt răpiți, iar cei din oraș hotărăsc să-i ucidă pe amândoi. Inspectorul în cauză vine să-i salveze, însă va fi trimis în Iad de către orășeni. Convinsă de faptul că el este de vină pentru dispariția fratelui ei, Hotaru va apela la Fata Iadului pentru a-l trimite în Iad. Este condus în Iad, însă Ai va manifesta milă față de acesta (experimentând același lucru) și pentru prima dată va reîntoarce luntrea din cursul acesteia. Păianjenul decide să-i returneze lui Ai viața ei umană, însă cu un preț: aceasta nu-și recunoaște cei trei asistenți și cei 400 de ani ce au trecut încep să-și pună amprenta asupra corpului ei, fiind rănită și sângerând. A făcut tot ce a fost posibil să-l salveze pe Takuma, însă orășenii o vor bate cu lopeți până când aceasta va muri. După ce moare, se va transforma într-o ploaie de petale de cireș, iar cei trei asistenți împreună cu Kikuri sunt afectați de dispariția acesteia. Cu toate că Ai a dispărut, o tânără care contactase site-ul Corespondenței Iadului va primi pe mobil un mesaj care indica „Cerere acceptată. Fata Iadului”.
După moartea stăpânei lor, Hone Onna, Ichimoku Ren și Wanyūdō duc o viață obișnuită, însă Kikuri reapare și îi reunește, împreună cu un nou asistent: Yamawaro. Într-o zi, Yuzuki Mikage va fi vizitată de Ai, care o va săruta, iar în urma sărutului, mintea lui Ai se va uni cu corpul lui Yuzuki. Cei care contactează Corespondența Iadului vor putea primi o păpușă neagră, roșie, albastră sau galbenă, culoarea asistentului nou recrutat. Odată ce sfoara a fost dezlegată, Yuzuki se va transforma într-un cocon din care va apărea Ai îmbrăcată într-un kimono, iar după acest ritual aceasta va porni după victimele sale. La Festivalul celor 6 lanterne, un glob luminos o va lovi pe Yuzuki în spate, iar Ai se va elibera de corpul ei.
Cu toate că a fost separată de Ai, Yuzuki va continua să fie legată de aceasta. Când o persoană utilizează site-ul Fetei Iadului, aceasta aude un sunet de clopot, iar Yuzuki încearcă din răsputeri să avertizeze oamenii să nu folosească site-ul, dar în zadar. Află că este destinată să devină următoarea Fată a Iadului, respingând acest rol în totalitate, însă fără rezultat; nu înțelege existența Corespondenței Iadului și motivul pentru care oamenii îl folosesc. Ai îi explică totuși că adevăratul Iad exisă în interiorul fiecăruia.
La final, este prezentat trecutul lui Yuzuki: a murit abandonată în apartamentul ei când era mică. În urma unui accident cauzat de tatăl său, Yuzuki și mama ei sunt denigrate de toți din oraș. În realitate, tatăl ei avusese o problemă cu frâna, incident mușamalizat de compania de autobuze unde lucra acesta. Treptat, starea de sănătate a mamei ei se agravează, fiind trimisă de la un spital la altul. Moare lângă fiica sa într-un templu shinto și Yuzuki o îngroapă în florile unui cireș, mergând să aștepte ajutor în apartamentul lor vechi. Yuzuki moare după puțin timp, singură și îmbrățișând un ursuleț de pluș. Cu durere, își acceptă noul rol pentru a-i putea răzbuna pe alții în numele lor.
După ce devine Fata Iadului, prima misiune pe care Yuzuki o are este de a-l răzbuna pe tatăl lui Akie, cea mai bună prietenă a ei. Deoarece acesta nu este capabil să o trimită pe cea care-i făcuse singura fiică să dispară în Iad, cu toate că era nevinovată, Yuzuki încearcă să-l determine să facă acest lucru, însă fără rezultat. Va refuza, iar Yuzuki decide să facă ea acest lucru, fără ca respectivul contract să fie încheiat; Stăpânul Iadului nu-i permite acest lucru și o va pedepsi, ducând-o în Iad. Ai va interveni, o va salva pe Yuzuki și o va înlocui; cu un ultim sărut, Ai îi va conferi lui Yuzuki amintirea trecutul ei, iar aceasta îi va mulțumi. Se preschimbă într-o lumină albastră, ce se ridică spre cer, sugerând faptul că se va duce în Rai alături de părinții ei. Seria se încheie cu plecarea lui Ai și a companionilor acesteia și reînceperea activităților de răzbunare.
Este mediul prin care un client o contactează pe Ai Enma, mediu care s-a schimbat de-a lungul secolelor. Inițial, cei interesați de serviciul ei scriau numele celor pe care-i urau pe un ema, care mai târziu s-a schimbat într-o scrisoare a cărei adresă era vizibilă doar celor care aveau destulă ură interioară. Când Internetul a devenit accesibil, oamenii puteau căuta site-ul Corespondenței Iadului, cunoscut de altfel ca fiind „Linia Spre Iad”. Curând după aceea, site-ul a fost adaptat într-o versiune mobilă, care putea fi accesat de pe telefoanele mobile.Fiecare mediu poate fi folosit doar la miezul nopții de o persoană care are o dorință de răzbunare puternică sau ură intensă. Dacă cineva introduce un nume al persoanei care este obiectul urii, și cerința este acceptată, Ai Enma îi va aduce într-un mediu crepuscular unde le oferă o păpușă din paie, care este unul din asistenții ei, cu o sfoară roșie în jurul gâtului și le descrie detaliile contractului lor; dacă clientul trage sfoara din jurul gâtului păpușii, ea va duce persoana vinovată de durerea clientului ei în Iad. Cu toate acestea, odată ce viața clientului s-a încheiat, de asemenea, clientul va fi trimis în Iad și un semn negru crestat îi va apărea pe piept, ca amintire permanentă a contractului și a deciziei personale de a trimite pe cineva în Iad. Totuși, acest semn nu este o garanție că însuși clientul nu ar putea fi trimis în Iad de către altă persoană.
Ai Enma este un personaj ficțional și protagonist din seria anime și manga Jigoku Shoujo. Entitate cu un trecut tragic, este cea care finalizează acțiunile de răzbunare ale clienților ei. Începutul activității de Fată a Iadului a început cu primul ei act de răzbunare asupra sătenilor care au îngropat-o de vie; ceea ce face ea ca și Fata Iadului este o pedeapsă de 400 de ani.
Ai trăiește împreună cu bunica sa și asistenții într-un tărâm aflat în crepuscul etern. Prin intermediul unui calculator vechi, Ai primește numele clienților care au scris pe site și îi răzbună cu ajutorul asistenților ei, Wanyūdō, Ren Ichimoku și Hone Onna.
Modul de operare al Fetei Iadului constă în întâlnirea cu clientul care îi solicită ajutorul, predarea păpușii cu sfoara roșie, prezentarea instrucțiunilor necesare îndeplinirii sarcinii sale, dar și consecințele înfăptuirii actului de răzbunare. Ea apare în toate cele trei sezoane din "Jigoku Shoujo" deși pare să aibe un rol mai mic, în cea mai mare parte din "Jigoku Shoujo Mitsuganae".  În versiunea originală, Ai este exprimată de Mamiko Noto iar în dublajul din engleză de Brina Palencia și apoi de Andrea Kwan. Ea este jucată de Sayuri Iwata în seria live-action.
În mod ironic se poate spune, că ea are de asemenea o parte antagonistă, în același timp, asta din cauza naturii sale și a sarcinii sale, și datorită faptului că ea se opune chiar și de cei care încearcă să o oprească pentru o cauză bună.
Ai are părul lung și negru care-l poartă mereu despletit , ochi rubinii, piele palidă; ochii ei erau căprui când era vie, însă au devenit roșii când sătenii au îngropat-o de vie. De obicei, este văzută purtând seifuku (uniforma de marinar), însă întotdeauna poartă un kimono cu motive florale atunci când răzbună o anumită persoană. Kimono-ul ei tinde să-și schimbe stilul subtil odată cu fiecare sezon.
Când își face apariția, Ai este la început tăcută și serioasă, fără a-și dezvălui emoții. Ea pare să vorbească doar atunci când este nevoie, și rareori vorbește doar de dragul de a vorbi. Chiar și atunci când nu vorbește de dragul ei, acesta este de obicei, ceva ce crede că este necesar ca cineva să știe, sau să corecteze pe cineva acolo unde este nevoie. În cea mai mare parte ea face acest lucru, probabil pentru că ea s-a ocupat incredibil de mult și s-a obișnuit. Mai târziu Wanyuudou afirmă că ea încă are sentimente, însă nu și le poate exprima în mod puternic, lucru indicat ulterior de ordinul Păianjenului de a-și închide inima.
În sezonul 2, Ai devine mult mai expresivă și dezvăluie mai multe emoții, interacționând mai mult cu victimele și clienții ei. Ea arată un semn al victoriei ("V este pentru Victorie") în fața unei victime pentru a o batjocori înainte să meargă în Iad. Totodată, a fost observată citind o revistă de modă în timp ce asistenții ei îi urmăresc clientul și și-a arătat îngrijorarea pentru o mamă care s-a sinucis pentru ca fiica acesteia să nu fie nevoită să meargă în Iad.
Cândva, Ai era o tânără normală, ce trăia într-un sat îndepărtat, aflat lângă munți. Ea era chinuită de săteni pentru că era diferită, iar singurul ei prieten era Sentarou, vărul acesteia. La vârsta de 7 ani, ea a fost aleasă să fie sacrificată Zeului Muntelui, însă a fost scăpată când părinții ei au ascuns-o între munți, unde doar Sentarou o putea vizita pentru a-i aduce mâncare. Până la urmă, a fost descoperită și readusă în sat, unde ea și părinții ei au fost aruncați într-o groapă pentru a fi sacrificați. Au fost îngropați de vii, Sentarou fiind cel care a aruncat prima lopată de pământ; pământul îi lovise ochii, făcându-i astfel roșii.
Ulterior, ea va ieși din mormânt și va începe să se răzbune, arzând satul întreg datorită urii sale. Datoria ei de îndeplinire a răzbunării oamenilor și trimiterea lor în Iad este o pedeapsă, care a fost îndeplinită pentru 400 de ani după acel incident. Un păianjen, care ulterior s-a dovedit a fi Stăpânul Iadului, i-a dat o nouă viață și făcuse un pact cu ea; în schimbul formei sale nemuritoare, ea nu poate intra în Iad și trebuie să rămână pe malurile Iadului, fiind corespondentul urii și răzbunării oamenilor. Pentru ca aceasta să poată îndeplini sarcinile, Stăpânul Iadului i-a cerut să uite de propria ură, să se detașeze de sentimentele celorlalți și să fie doar un observator al celor ce se întâmplă. Dacă nu ispășea această pedeapsă, sufletele celor iubiți de Ai ar fi rătăcit pentru eternitate în Iad. Neavând de ales, Ai a acceptat condițiile Păianjenului și a devenit Fata Iadului.
Atac energetic: Ai a dezvăluit abilitatea de a emite raze mari, letale de energie neagră. Aceasta a fost indicată când s-a întâlnit cu membrii familiei Shibata, atunci când i-au reamintit trecutul tragic.
Teleportare: De-a lungul seriilor, Ai apare de nicăieri, de obicei când își întâlnește clienții.
Inducerea morții: După ce victimele ei sunt terorizate cu iluziile acesteia, Ai îi omoară instant, pe măsură ce modelele florale de pe kimono-ul ei vin peste victimă. Victima pare să dispară sau să fie disipată.
Invulnerabilitate: Ai nu poate fi rănită, până la un anumit nivel, ca și în momentul când Gilles a lovit-o de pereți telekinetic; totodată, când acesta a incendiat-o, Ai avea o privire indiferentă și nu indica faptul că suferă datorită focului. Totuși, când a trimis-o pe Yuuna Serizawa în Iad, a fost lovită în stomac și pare să fi simțit durerea (continuând astfel până spre finalul episodului). Acest lucru poate fi contra-argumentat, pentru că pur și simplu s-a întâmplat cu ajutorul corpului lui Yuzuki.
Posedare: Când Ai a fost "moartă", aceasta posedase corpul lui Yuzuki Mikage, pentru a avea un vasal în scopul îndeplinirii datoriei sale de Fată a Iadului, însă mai târziu când Poarta Iadului a fost deschisă pentru un timp, datorită Festivalului Celor 6 Lanterne, ea părăsește corpul lui Yuzuki și pare aparent "înviată".
Creare de iluzii: Înainte să ia o victimă în Iad, Ai adesea creează iluzii pentru a-și teroriza țintele. De asemenea, creează iluzii când dorește să o convingă pe Tsugumi Shibata să-și trimită tatăl în Iad.
Retrospecția și Prevestirea: Ai posedă abilitatea de a indica viitorul unei acțiuni de ranchiună, după cum îi arătase lui Yuzuki Mikage în episodul 16 din Mitsuganae, sau trecutul unei persoane, cum îi arătase trecutul clientului ei în sezonul 2. Totuși, această abilitate este limitată la un anumit nivel, Ai nefiind abilă să prezică confruntarea ei cu Băiatul Iadului, Gilles de L'enfer.
Înviere: Când a fost îngropată de săteni, ea s-a "ridicat" din lumea morților pentru a-și incendia satul. De asemenea, în timpul Festivalului celor 6 lanterne, unde Poarta Iadului a fost deschisă temporar, ea părăsește corpul lui Yuzuki și pare să fie reînsuflețită.
Pirokinezie: Ai incendiase întreg satul cu o singură mișcare a mâinii. De asemenea, Ai distrusese templul contruit de Sentaro cu o lovitură explozivă (ucigând preotul din interiorul său). Se pare că Ai creează foc sau poate își menține capacitatea de a crea foc numai atunci când ea devine de obicei, evocată emoțional cu furie.
Wanyūdō este primul din cei trei companioni ai lui Ai. De obicei, acesta apare sub forma unui bătrân care poartă haine tradiționale japoneze și o eșarfă roșie în jurul gâtului. În caz de nevoie, acesta se transformă într-o păpușă neagră din paie pe care Ai o înmâneazâ clienților. De asemenea, acesta poate lua forma trăsurii cu care Ai se duce în lumea oamenilor pentru a lua un suflet. Numele acestuia derivă de la "yōkai" care înseamnă "o roată care intră pe drum". În episodul 12 din Futakomori, este prezentat că Wanyūdō fusese roata trăsurii unei prințese, care a căzut de pe o stâncă. Trăsura a luat foc și toți oamenii din interior au fost uciși. Ca rezultat, el a devenit un yōkai care teroriza oamenii în forma unei roți în flăcări, până când a întâlnit-o pe Ai.
Aspectul lui Wanyūdō este cel al unui om bătrân normal, dar vârsta sa este mai mult de 400 de ani. Dar, așa cum el a fost un tsukumogami(spirit din folclorul japonez), care posedă de obicei un obiect ca să trăiască cu 100 de ani înainte de a deveni unul, el ar putea fi de fapt puțin mai mult de 500 de ani. Apariția lui a fost întotdeauna așa de când a avut forma umană, datorat faptului că nu are vârstă, la fel ca Ai și ceilalți însoțitori.
Wanyūdō este chel, până la momentul în care el își arată capul complet ras. Culoarea părului său este negru după cum se arată sprâncenele. Sprâncenele sale sunt mai mari decât dimensiunea medie. Ochii lui sunt atât de restrânși încât sunt închiși tot timpul. El își deschide ochii larg atunci când se transformă într-o roată, dezvăluind că ochii lui sunt negri.
Wanyūdō poartă tipuri de îmbrăcăminte tradiționale japoneze. Ținuta sa normală este un haori maro sau roșu închis care-l poară pe o yukata de culoare kaki. Obi-ul care îi ține yukata legată este de culoare neagră. Sub yukata, el poartă o nagajuban de culoare albă. Pentru încălțămintea sa, poartă o pereche de zori din paie peste o pereche de tabi negri. În plus el poartă întotdeauna un fedora (pălărie cu boruri largi) gri. El poartă de asemenea, o eșarfă roșie în jurul gâtului de cele mai multe ori.
În Jigoku Shoujo Mitsuganae, ținuta sa obișnuită s-a schimbat la un haori brun purtat pe o yukata gri închisă și sub ea poartă un nagajuban violet. El poartă în continuare aceelași tip de fedora, dar numai rareori pare să poarte eșarfa roșie.
În trecut, atunci când a apărut prima dată ca om, el a purtat un set alb de haine, cu un pulover negru. De asemenea el nu a purtat tabi cu zori atunci. Pe cap, el a purtat o pălărie de paie, care au avut șiruri de caractere agățate pe ambele părți, care au fost legate în apropiere de bărbie.
Ca o păpușă de paie, el este de culoare neagră, cu o sfoară roșie legată în jurul gâtului său. El are de asemenea, o altă formă a unei roți de lemn, cu fața ca și capac de roată și învăluit de flăcări care nu se sting.
El se poate transforma chiar într-o trăsură, unde apare din nou sub forma sa de roată din stânga, deși ambele roți din acest transport sunt în flăcări. Ca o trăsură, el are culoarea neagră și roșie, și are simbolul negru pe spate care apare pe pieptul oameniilor care sunt legați de înțelegerea lui Ai de a merge în iad după moartea lor.
De cele mai multe ori, Wanyūdō este calm și manierat. El de obicei, pare să fie reticent în a lua calea agresivă de a face ceva, și este capabil să-și păstreze cumpătul rece în situații care nu sunt ușor de făcut. De asemenea el pare să aibe cunoștințe vaste despre o mulțime de lucruri și evenimente care sunt de obicei supranaturale, de la care tovarășii lui Ai nu știu prea multe. El de multe ori își dă seama de o mulțime de lucruri și evenimente înaintea celorlalți tovarăși care nu reușesc să-și dea seama pe cont propriu. Ca și ceilalți tovarăși, el este foarte ascultător la comenzile lui Ai.
De asemenea s-a demonstrat că Wanyūdō poate glumi uneori, deși este încă neobișnuit pentru a face acest lucru. El păstrează pe fața lui un zâmbet frecvent bun. De asemenea, el este un fumător obișnuit. Lui pare să-i placă de tovarășii lui Ai, și de Ai de asemenea, dar pare să o displacă pe Kikuri de cele mai multe ori.
Wanyūdō a fost o roată de trăsură pe două roți, care a fost folosită pentru a fi trasă cu doi boi, în care se spune că el a fost un tsukumogami. În mod special, el a fost roata din stânga când trăsura a fost privit din spate. Trăsura a aparținut unei familii regale în urmă cu mai mult de 400 de ani, deși cerințele lui Wanyūdō pentru un tsukumogami înseamnă că ar fi aparținut familiei pentru chiar mai mult de 500 de ani.
Într-o zi, un război a izbucnit în acea familie regală, și trei războinici au protejat prințesa și alți doi în interiorul acelei trăsuri pentru a evada. Unul din cei trei războinici a fost vizitiul trăsuri, iar ceilalți doi erau în spate pentru a-și asuma o poziție defensivă. Dar din păcate, dușmanii i-au prins în timp ce erau în mișcare de-al lungul unei stânci, și au fost înconjurați într-o luptă. Dușmanii au împușcat trăsura cu săgeți în flăcări, aceasta curând a prins foc, încât vizitiul și boii au pierdut controlul. Cei doi războinici din spate au reușit să coboare sărind, dar antrenorul lor a căzut în scurt timp de pe stâncă, și toată lumea de la bord a murit într-un incendiu care de asemenea s-a încadrat la înălțime.
După ce trăsura s-a prăbușit în pământ, roata din stânga, care era însuși Wanyūdō s-a transformat de la un tsukumogami la un yōkai și a luat o nouă formă. În acea nouă formă, el a reapărut ca și aceeași roată de lemn care a fost, dar cu o față umană, care recent a înlocuit capacul de la roată, și era în flăcări, arzând pentru eternitate. De atunci, el a avut capacitatea de a face ce vrea, și a avut mai multe abilități misterioase, unul dintre ele fiind motivul pentru care nu a ars, chiar dacă a fost în flăcări. De atunci el a început să alerge în susul și în josul aceleiași stânci în fiecare noapte, terorizând și speriind pe  oricine care a trecut prin stâncă la acel moment.
Zvonurile despre el s-au răspândit în satul din apropiere, în care s-au gândit că el ar fi o fantomă care deține o ranchiună împotriva oameniilor. Ai, la un moment dat care s-a întâmplat să vină la acel sat pentru a oferii servici, în timp ce era sub acoperire, a auzit de el de la oamenii din sat. În noaptea următoare, ea a fost destul de interesată să-l caute pe Wanyūdō. Apoi s-a întâmplat să se întâlnească unul cu altul, iar Ai la invitat să adere la ea. După ce Wanyūdō a acceptat oferta, Ai ia dat o nouă formă care este forma s-a actuală. Și astfel, Wanyūdō a devenit primul asistent al lui Ai. De fapt, nu a trecut mult înainte să devină primul ei asistent, și înainte ca Ai să se transforme în Fata Iadului, la ambii întâmplându-se cu aproximativ 400 de ani.
În Jigoku Shoujo Mitsuganae, după moartea lui Ai, Wanyūdō își trăiește viața în pace ca muncitor de construcții pentru o vreme, până când Kikuri a ajuns din nou să-l recruteze prin cuvintele lui Ai care este înapoi. Pentru restul serii a treia, el a devenit un om de serviciu la Saigawara City, școala lui Yuzuki. El a fost unul dintre tovarășii lui Ai până la episodul final, în care a devenit ajutorul lui Yuzuki, care temporar a devenit recent Fata Iadului, dar după ce Ai a redevenit Fata Iadului, el s-a întors la a fi asistentul ei.
Capacitatea lui Wanyūdō este cea de a deveni o păpușă de paie și se poate transforma într-un transport cu roți de foc pentru a o duce pe Ai.Carul poartă aceelași semn al Iadului pe piept de cei care încheie înțelegera cu Fata Iadului.
Specialis Combat: În ciuda aspectului său fragil Wanyūdō posedă competențe considerabile în artele marțiale.
Ren este cel de-al doilea companion al lui Ai, care de obicei ia forma unui tânăr. Acesta se poate transforma și într-un ochi imens care îi conferă abilitatea de a vedea prin clădiri, proiectănd ochiul pe pereți sau tavan. Ochiul poate fi de asemenea folosit ca o armă, acesta proiectând lumina intensă. La nevoie, Ren se transformă într-o păpușă albastră de paie, prin sărutarea pandantivului pe care îl poartă la gât. Într-un târziu, este prezentat faptul că Ren este un tsukumogami (un spirit artificial), un tip de spirit care aparține unui artefact. În cazul lui Ren, acesta a fost o katana. Ai i-a daruit forma curentă, după ce acesta a fost abandonat pe o piatră.
Hone Onna este cea de-a treia însoțitoare a lui Ai. Aceasta ia de obicei forma unei femei într-un kimono cu obi-ul legat în față--semnul distinctiv al unei oiran. Îi displace să i se spună "bătrână" și devine păpușa roșie din paie când este nevoie, prin aruncarea obi-ului în jurul gâtului. Hone Onna și Ren investighează oamenii care i-au chemat și oamenii care trebuie trimiși în iad. De obicei, ea se infiltrează în societatea umană îmbrăcată în haine casual pentru a investiga cazurile, în aceste ocazii ea folosește pseudonimul "Sone Anna". Numele Hone Onna vine de la creatura legendară cu același nume, care literal înseamnă "Femeia din oase" (bone woman), care subliniază abilitatea acesteia de a-și expune oasele pentru a speria victimele. În episodul 8 din Futakomori, aceasta dezvăluie că are 200 de ani. Inițial , ea a fost o prostituată cu numele Tsuyu. A fost trădată de un bărbat de care se îndrăgostise, care a forțat-o să se prostitueze pentru a-și plăti datoriile. Tsuyu a fost pentru o a doua oară trădată când a încercat să fugă alături de o altă prostituată pe nume Kion și de bărbatul pe care îl iubea. Tsuyu și bărbatul au fost omorâți de un samurai in fața lui Kion și același samurai a aruncat-o apoi pe Tsuyu în râu. Spirite ale oaselor oamenilor aruncați în râu s-au ridicat și au transformat-o pe Tsuyu în yokai-ul Hone Onna, formă în care , mai tarziu a întâlnit-o pe Ai.
Aceasta nu este văzută exact în serie, în afara unei siluete în spatele unui ecran din hârtie. Stă în camera ei și ocazional vorbește cu Ai și îi dă sfaturi. Un singur om a văzut-o pe bunica lui Ai, fugind apoi speriat, sugerând că bunica lui Ai nu era o ființă umană.
Acesta este un păianjen cu o colorație ciudată, ce posedă trei ochi pe abdomen. Vorbește cu vocea unui bărbat și pare să fie superiorul lui Ai, fiind cel care îi dă sentința după ce îi omoară pe oamenii din satul ei. Susține că are sufletele celor dragi lui Ai și îi ține ostatici; în caz că Ai nu va îndeplini fiecare sarcină care îi este dată acestea vor rătăcii în întuneric pentru eternitate. Păianjenul nu este plăcut de asistenții lui Ai, cu care nu obișnuieste să vorbească. În ultimul episod al celei de-a doua serii, Wanyūdō îl identifica pe păianjen ca fiind Stăpânul Iadului.
Fiind Stăpânul Iadului, personalitatea sa este malefică, fiind prezentat drept crud și manipulator, forțând-o pe Ai Enma să devină Fata Iadului ținând sufletele părinților ei captive. Ocazional, se folosește de forma sa de păianjen ca să o spioneze și să se asigure ca Ai își îndeplinește misiunea în mod obiectiv. Cu toate acestea, nu ezită să o conducă spre situații unde temperamentul ei este pus la încercare. În ciuda acestor aspecte, își menține promisiunea față de Ai, atunci când eliberează sufletele părinților ei în momentul când își încheie misiunea.
Păianjenul, identificat de Wanyuudou ca fiind Zeul Iadului, este cel care o pedepsește pe Ai cu povara de a fi Fata Iadului. După ce Ai incendiază satul, ucigând majoritatea locuitorilor, Păianjenul va ține sufletele părinților ei drept ostatice, amenințând-o că îi va face să rătăcească în Iad pentru eternitate - pentru ca acest lucru să nu se întâmple, Ai trebuie să îi urmeze ordinele, iar la finalul termenului părinții ei vor fi eliberați. 
Păianjenul este foarte atent la acțiunile lui Ai, căutând mereu o ocazie să o facă să acționeze pe bază emoțională, lucru care este împotriva regulilor statutului de Fată a Iadului. Același efect este dorit atunci când Păianjenul o face să înfrunte situații care îi amintesc de trecutul ei - succesul acestui efort s-a observat mult mai bine în cazul lui Yuzuki în timpul scurt când a fost ea Fata Iadului. Cu toate că este numit "păianjenul", aceasta este singura formă pe care o are pe tărâmul muritorilor și în Crepusculul Etern, sau pentru a comunica. La finalul seriilor Futakomori și Mitsuganae, este indicat faptul că era prezent în corpul lui Kikuri; nu este specificat de cât timp acesta o posedă și cât din comportamentul ei este datorat acestuia. În Iad, Păianjenul apare sub forma unui soare compus din patru linii - când Ai este adusă în Iad pentru a i se arăta sufletele părinților ei, 3 dintre linii se măresc pentru a forma niște ochi, identici cu cei de pe păianjen.
Trimitere în Iad - Păianjenul este arătat ca fiind capabil să vâslească râul spre Iad, acțiune prezentată doar de Ai. Totodată, este capabil să aducă oameni în Iad, fiind modul în care o capturează pe Ai și părinții ei. 
Teleportare - Păianjenul apare ocazional în crepuscul pentru a o supraveghea pe Ai și asistenții ei. Totodată, când a recrutat-o pe Ai, apăruse subit în fața ei. 
Invulnerabilitate - Yamawaro încearcă să atace Păianjenul cu energie, iar acesta reușește să îl doboare, dar observă că Păianjenul nu este rănit deloc. 
Scut - Cu toate că Yuzuki a încercat să atace Păianjenul, acesta a proiectat un scut care a respins atacul ei. 
Țesut -  Păianjenul folosește pânze pentru a o captura pe Ai (și ulterior pe Yuzuki) când încearcă să se întoarcă împotriva lui. Cu toate că Ai reușește să se elibereze de pânze, Yuzuki pare să nu aibă aceeași putere.
O fetiță mică și enigmatică introdusă în sezonul doi, episodul al treilea. Puține se știu despre ea, pe lângă faptul că nu este o ființă umană, aceasta având abilitatea de a vizita și lumea oamenilor și lumea în care traiește Ai, câteodată interacționând cu ea și cu treburile asistenților ei. Apariția ei este adesea acompaniată de o melodie asemenea cântecelor de leagăn. Spre deosebire de Ai, Kikuri are ochii violet și o personalitate de departe mai copilăroasă decât a lui Ai. A declarat că îi place de Ai, dar puterile ei cauzează prea multă suferință și frică.
Un fost jurnalist care acum își câștigă banii șantajând celebritățile. A început să investigheze zvonurile despre site-ul Corespondenței Iadului în mare parte din interes, dar devine tot mai implicat odată ce realizează că oamenii chiar sunt duși în Iad. Cu atât mai mult, fiica lui, Tsugumi are întâlniri misterioase cu Enma Ai care îi permite să vadă lucruri pe care le vede și ea.
Fiica lui Hajime, care îl menționează adesea ca "Hajime-chan". A văzut-o pe Ai odată și de atunci există o conexiune misterioasă între ele. Prima dată raportează tot ceea ce vede lui Hajime, dar pe parcursul seriei, dezaprobă tot mai mult opiniile tatălui ei, chiar dacă Ai ar trebui într-adevăr oprită.
Soția decedată a lui Hajime. Hajime acordă mai mult timp muncii sale decât familiei, cu intenția de a-și face soția fericită câștigând sume mari de bani în scopul îmbunătățirii stilului de viață. Ayumi din nefericire avusese o aventură cu un politician pe care Hajime îl spiona. Din cauza incidentului, Hajime a dat-o afară din casa și i-a interzis să o mai vadă pe Tsugumi. Câteva momente mai târziu, Ayumi moare din cauza unui accident de mașină. Tsugumi păstrează cerceii mamei ei ca amintire. Hajime încă o iubește pe Ayumi foarte mult și regreta că n-a iertat-o considerând că dacă ar fi făcut-o , ea n-ar mai fi murit.
Takuma este un băiețel liniștit care locuiește în Lovely Hills. Este neînțeles și adesea bruscat de ceilalți locuitori care cred că el este "Copilul Diavolului", la fel ca Ai în satul ei. Prima dată când a apărut, mama lui a fost omorâtă de un prieten de-al tatălui lui, care a fost de asemenea rănit în accident. Cand ucigașul era aproape de punctul de a-l omorî pe Takuma, acesta a fost trimis în Iad, dar oamenii au început să creadă că Takuma e ucigașul. Nu este specificat dacă posedă aceleași puteri ca Ai. În final, Ai îl salvează de oamenii din oraș dar sfârșește cu moartea ei.
Seriile anime Fata Iadului sunt produse de Aniplex și Studio Deen. Regia a fost executată de Takahiro Ōmori și scrisă de către Hiroshi Watanabe.
Primul sezon a avut 26 de episode și premiera lor a fost executată de Animax în perioada 4 octombrie 2005 și 4 aprilie 2006. Seria secundă, cu premiera în 7 octombrie 2006, a fost de asemenea prezentată pe Animax. De asemenea, Animax a tradus și dublat prima și a doua serie în engleză pentru a le difuza în rețelele anglofone din Asia de Sud-Est și Asia de Sud, și de asemenea să fie difuzate și la alte rețele din alte regiuni, precum Hong Kong, Taiwan, Coreea de Sud, Vietnam, Europa. Prima serie a fost licențiată pentru distribuirea în America de Nord de către FUNimation. Canalul prin cablu/satelit IFC anunțase în septembrie 2007 că a obținut licența pentru Fata Iadului de la Funimation, cu premiera în 9 iulie 2008. Section23 Films a anunțat că Sentai Filmworks licențiase al doilea sezon al seriei, cu primul set DVD eliberat pe 25 mai 2010 și al doilea set pe 27 iulie 2010. Pe 24 iunie 2010, Section23 Films anunțase că Sentai are de asemenea și sezonul al treilea al Fetei Iadului, sub subtitlul Cele trei vase. Primul set va fi lansat pe 28 septembrie 2010, fiind urmat de o serie secundă lansată pe 30 noiembrie 2010.
Două albume cu soundtrack-uri originale au fost lansate pentru Fata Iadului. Primul album conține 24 de piese și a fost lansat pe 25 ianuarie 2006 de către Sony Music Entertainment cu numărul de catalog SVWC-7331. Al doilea album conține 26 de piese și a fost lansat pe 19 aprilie 2006 de către Sony Music Entertainment sub numărul de catalog SVWC-7348.Pentru Jigoku Shōjo Futakomori au fost lansate două albume. Primul album conține 23 de piese, fiind lansat pe 24 ianuarie 2007 de către Sony Music Entertainment sub numărul de catalog SVWC-7440. Al doilea album conține 23 de piese și a fost lansat pe 21 martie 2007 de către Sony Music Entertainment cu numărul de catalog SVWC-7454.Jigoku Shōjo: Mitsuganae a avut de asemenea două albume pentru soundtrack-uri. Primul album conține 28 de piese, fiind lansat pe 17 decembrie 2008 de către Sony Music Entertainment cu numărul de catalog SVWC-7597. Albumul secund conține 27 de piese, fiind lansat pe 4 martie 2009 de către Sony Music Entertainment cu numărul de catalog SVWC-7612.
Seria anime Fata Iadului a fost adaptată într-o serie manga, fiind realizată de către Miyuki Etō (永遠 幸, Etō Miyuki?). A fost serializată în revista shōjo Nakayoshi, ce aparține companiei Kodansha, din octombrie 2005. În timp ce majoritatea povestirilor sunt cele originale, capitolele 4 și 10 sunt adaptate de la respectivele episoade din anime (în primul sezon), în timp ce al doilea capitol este adaptat de la episodul 9. Capitolul 17 este adaptat de la episodul 8 al seriei secunde.
Datorită diferenței în media, modul de operare al Fetei Iadului din manga este oarecum diferit de cel din anime. Ai este observată ca urmând aceleași cursuri ca și clienții ei. De asemenea, în primele capitole, figurina din paie nu a fost introdusă. Ca urmare, nu mai este la fel de omniprezentă ca și echivalentul ei din anime. Clienții Fetei Iadului trebuie doar să accepte contractul, iar tortura victimelor de către Ai și ajutoarele ei poate să înceapă. Apariția luntrei pe care Ai obișnuia să-și trimită victimele în Iad este de asemenea redusă. Sentaro Shibata este menționat, însă Tsugumi și Hajime nu sunt. De asemenea, Kikuri își face apariția de la volumul 4. Takuma apare spre finalul seriei manga, însă nu la fel de tânăr ca și apariția sa din anime. Detectivul Meshiai și Hotaru Meshiai apar de asemenea. Deși Hajime nu este prezent, biografia scrisă de acesta apare ca și sursă de informare despre Ai pentru Meshiai și Takuma, astfel având ca și rezultat prezența lui Hajime în universul manga. Sugestii subtile despre anime sunt făcute de-a lungul seriei manga, cum ar fi apariția scurtă în volumul 6 a lui Gill du Ronfell.
Recent, seria manga a fost licențiată de către Del Rey Manga, iar primul volum intitulat Fata Iadului a fost lansat în ianuarie 2008, iar al doilea volum a fost lansat în mai 2008.
Volumul 1: From Within the Darkness, Sweet Trap, Fallen Idol, The Inaudible Scream, Dangerous Extracurricular Activities.
Volumul 3: A Gloomy Job, The Cheat, Love Betrayed(urmat de un capitol bonus, „Tacking Stiches”)
Volumul 4: Melody of Sorrow, Puppy Waltz, Beautiful Friendship, The Fake Hell Correspondence
Volumul 5: The Smiling Celebrity, Letters to Hell, Days of Love, Request from Hell
Volumul 6: A Request for Hell, The Bright Dream, The Winners in Love (urmat de un capitol special, „Ichimokuren”)
Volumul 7: A Moment of Anger, A Tiny Regret, Time Wasting (urmat de un capitol special, „Paper Balloons”)
Volumul 9: Outcasts (Partea întâi), Outcasts (Partea a doua), Indigo Dye (urmat de un capitol special, „Steaming Hell: The Story of a Guesthouse”)
Fata Iadului a fost adaptată într-o singură serie televizată live-action cu premiera pe Nippon Television din 4 noiembrie 2006, având 12 episoade, cu durata de 23 de minute. Seriile au fost regizate de Makoto Naganuma, iar tema seriilor a fost „Dream Catcher”, executată de Olivia Lufkin.Hisahiro Ogura, actorul care îl interpretează pe Wanyūdō la începutul adaptării live-action este de asemenea naratorul de la începutul fiecărui episod al seriei anime. Eriko Matsushima își menține rolul bunicii lui Ai din seria live action.
Fata Iadului a fost de asemenea adaptat într-un joc video pentru Nintendo DS intitulat Jigoku Shōjo Akekazura, care a fost dezvoltat de Compile Heart și lansat în Japonia pe 27 septembrie 2007. Compile Heart a lansat versiunea PS2 intitulată Jigoku Shōjo Mioyosuga, lansată pe 17 septembrie 2009.
Dominic Nguyen a scris: „Vinieta de 40 de pagini nu posedă aceeași profunzime ca și 25 de minute de televiziune, iar dacă termini întreaga carte la o primă citire, ai impresia că ai citit același capitol de 5 ori, cu personaje diferite. Însă dacă îți oferi puțin timp să analizezi fiecare poveste, vei putea înțelege frumusețea sinistră a Fetei Iadului.”
Anime and memory: aesthetic, cultural and thematic perspectives, Dani Cavallaro
The Year in Television, 2009: A Catalog of New and Continuing Series, Miniseries, Specials and TV Movies, Vincent Terrace

Jordin Sparks (pe numele întreg  Jordin Brianna Sparks; n. 22 decembrie 1989) este o cântăreață de muzică pop și R&B, din Statele Unite ale Americii. Ea a devenit cunoscută în urma participării la emisiunea-concurs American Idol, pe care a câștigat-o la începutul anului 2007. Primul său cântec, „This Is My Now”, a debutat pe locul 15 în Billboard Hot 100, fiind inclus pe albumul de debut al cântăreței, Jordin Sparks. La finele anului 2007, Sparks a lansat discul single „Tattoo”, ce s-a clasat pe locul 8 în Statele Unite ale Americii și pe locul 3 în Canada. Un alt extras pe single, „No Air”, a devenit cel mai bine poziționat cântec al interpretei la nivel mondial, ocupând treapta cu numărul 1 în Australia, Israel și Noua Zeelandă.Începând cu cea de-a doua jumătate a anului 2008, cântăreața a pornit înregistrările pentru cel de-al doilea material discografic de studio, Battlefield. Primul extras pe single de pe acesta, piesa ce poartă numele albumului, a fost lansat în luna mai a anului 2009. Aceasta a ajuns pe locul al zecelea în Billboard Hot 100, Jordin fiind singura concurentă de la American Idol a cărei prime cinci single-uri se clasează în primele 20 din acest clasament. Al doilea single, „S.O.S. (Let the Music Play)” a fost primul single al artistei care s-a clasat pe primul loc în clasamentul Hot Dance Club Play. De-a lungul carierei sale, Jordin Sparks a câștigat numeroase premii, printre care Premiul NAACP Image, un Premiu BET, un Premiu American Music, un People's Choice Award și două Teen Choice Awards. În 2009, revista Billboard a clasat-o pe locul al nouăzeci și unulea printre artiștii deceniului 2000. În 2012, Sparks s-a aflat pe locul 92 în lista „100 cele mai mari femei din muzică”, creată de VH1. Din februarie 2012, ea a vândut peste 1,3 milioane de albums și 10,2 milioane de discuri single numai în Statele Unite, fiind una din cele mai de succes cântărețe lansate de American Idol.Pe lângă muzică, Jordin Sparks a încercat să-și formeze o carieră în film și pe Brodway, precum și în crearea de parfumuri. A fost invitată în mai multe seriale, începând cu O viață minunată pe punte în 2009, și mai târziu în Big Time Rush în 2010. În același an, Jordin a debutat pe Broadway în musicalul In The Heights, jucând rolul Ninei Rosario. A debutat într-un film de lung metraj în 2012, într-o nouă ecranizare a musicalului Sparkle, avându-i în distribuție, printre alții, pe Whitney Houston, Derek Luke, Carmen Ejogo și Tika Sumpter. În octombrie 2010, Jordin Sparks a lansat primul ei parfum, Because of You..., urmat de Fascinate în martie 2012 și Ambition în noiembrie 2012.
După cinci ani de la lansarea ultimului album, Jordin a lansat la 25 noiembrie 2014 primul său EP, intitulat #ByeFelicia. Lansarea acesteia a făcut parte din noua înțelegere avută cu casa de discuri Louder than Life/Red Associated, subsidiară a Sony Music Entertainment. Al treilea album al lui Jordin, Right Here, Right Now, va fi lansat în 2015.
Sparks s-a născut în Phoenix, Arizona, Statele Unite ale Americii, pe data de 22 decembrie 1989, părinții săi fiind Jodi Weidmann și jucătorul NFL, Phillippi Sparks. Jordin are un frate mai mic, Phillippi Sparks, Junior. Ea a locuit în Ridgewood, New Jersey, unde a urmat cursurile școlii primare Orchard Elementary School. După o scurtă perioadă petrecută în această localitate, interpreta și-a continuat perioada de școală gimnazială (până la terminarea clasei a opta).În anul 2004, Sparks a participat la emisiunea America's Most Talented Kids, unde a câștigat prima rundă, dar nu a reușit să obțină marele trofeu. În aceeași perioadă, interpreta a primit două premii din partea asociației Academia de Muzică Gospel, iar producătorul Chaz Corzine a pus-o în legătură cu muzicianul Michael W. Smith. Smith își amintește că „Sparks nu era doar o foarte bună cântăreață pentru vârsta sa, ci o mare cântăreță pentru orice vârstă.”Interpreta și-a continuat studiile liceale în cadrul colegiului Sandra Day O'Connor, până în anul 2006, când aceasta alături de părinții săi au hotărât ca ea să își completeze studiile la domiciliu. S-a optat în favoarea acestui lucru pentru ca Jordin să își poată concentra atenția asupra educației muzicale și aprofundarea acesteia.În adolescență, Sparks a participat la câteva competiții muzicale regionale, câștigând concursuri precum Colgate Country Showdown sau Drug Free Arizona Superstar Search. În statul său natal, Arizona, Sparks a fost desemnată trei ani consecutiv „cea mai bună interpretă”, la categoria juniori.În vara anului 2006, Jordin a participat la audițiile concursului American Idol din Pasadena, California, dar nu a reușit să se califice în etapa următoare. Ulterior, cântăreața a câștigat versiunea regională din Arizona a competiției și a primit dreptul de a participa la o a doua audiție. Tânăra în vârstă de șaisprezece ani a interpretat în fața juriului format din Simon Cowell, Paula Abdul și Randy Jackson propria variantă a șlagărului „Because You Loved Me”, de Celine Dion. Cowell descria interpretarea sa spunându-i: „Momentul a fost prea siropos pentru gusturile mele. [Totuși] îmi placi”. Astfel, Sparks și-a câștigat dreptul de a participa la concursul American Idol.
În anul 2007, interpreta a participat la emisiunea-concurs American Idol. După încheierea audițiilor și stabilirea participanților, Sparks și-a făcut debutul în spectacolul de deschidere al celui de-al șaselea sezon, pe data de 16 ianuarie 2007. Pe parcursul competiției, Sparks nu s-a aflat niciodată printre primii trei favoriți, dar nici în coada clasamentului, prin această situație trecând și alți patru câștigători ai concursului, Kelly Clarkson, Carrie Underwood, Taylor Hicks și David Cook.După o serie de interpretări apreciate atât de public cât și de juriul de specialitate, cântăreața a fost numită câștigătoarea sezonului 2007. Simon Cowell, membru al juriului și-a exprimat anterior convingerea faptului că o persoană cu părul creț va fi câștigătoarea din acel an, interpreta având părul creț natural.După încheierea competiției Simon Cowell a spus că „Jordin a evoluat cel mai mult pe durata întregului sezon – nu a început foarte bine, dar în toiul concursului fata aceasta și-a găsit echilibrul.” Acesta a mai adăugat următoarele „Tânăra cântăreață agreabilă a triumfat asupra comediantului [Blake Lewis].”Referitor la participarea sa în competiția American Idol, publicația Rolling Stone a concluzionat, spunând că „Jordin Sparks a fost Idolul American perfect, pentru că se putea vedea faptul că lucrează din greu, învățând noi lucruri în fiecare săptămână, ceea ce se potrivește perfect cu fantezia creată de Idol”.
Cântecele interpretate și rezultatele obținute de Jordin Sparks în al șaselea sezon al concursului muzical American Idol.
^Nota 1 Când Ryan Seacrest a anunțat rezultatele pentru acea seară, Sparks s-a aflat printre primii trei salvați.
^Nota 2 Datorită concertului caritabil Idol Gives Back, Top 6 a rămas intact pentru încă o săptămână.
Piesele interpretate de Sparks la American Idol au fost adăugate în magazinul virtual iTunes și pe pagina web oficială a emisiunii imediat după încheierea finalei. Primul său disc single, „This Is My Now”, a debutat pe locul 15 în Billboard Hot 100 și a obținut locul 41 în Canada. La cererea fanilor, cântecul a fost inclus pe primul album de studio al interpretei, Jordin Sparks.Albumul a primit în general recenzii pozitive din partea criticilor muzicali de specialitate. Entertainment Weekly a apreciat într-un mod favorabil discul, lăudând cântecul „Shy Boy”, despre care susține că „este cel mai interesant cântec de pe album”, completând astfel: „este adevărat că [American] Idol a avut învingători cu voci mai bune, dar nu ne ne-a oferit unul care să fie mai ușor de ascultat”. Gary Graff, critic muzical al publicației Billboard, apreciază în mod deosebit piesele „Tattoo”, „One Step at a Time” și „Now You Tell Me”. Jordin Sparks a debutat pe locul 10 în Billboard 200, înregistrând vânzări de peste un milion de exemplare și primind discul de platină în S.U.A.. Datorită succesului obținut de piesa „No Air”, materialul a obținut clasări de top 40, într-o serie de țări din Europa și Oceania. În Australia și Regatul Unit, albumul a primit discul de aur.Primul disc single promovat de pe album, intitulat „Tattoo”, a fost lansat în august 2008, obținând locul 8 în Statele Unite ale Americii și clasări de top 5 în Australia și Canada. Cântecul a fost lansat și la nivel european în vara anului 2008, obținând succes notabil într-o serie de clasamente. Pentru alegerea celui de-al doilea single, cântăreața a postat pe site-ul său oficial un sondaj de opinie, prin care fanii erau rugați să voteze cel de-al doilea extras pe single din următoarele piese: „No Air” (duet cu interpretul de muzică R&B Chris Brown), „Freeze”, „One Step at a Time” sau „Shy Boy”. În final, s-a ajuns la concluzia că „No Air” va beneficia de un videoclip și de o campanie de promovare. Cântecul a devenit un hit la nivel mondial, ocupând cea mai înaltă treaptă a clasamentelor din Australia, Israel și Noua Zeelandă și poziționându-se în top 10 în majoritatea ierarhiilor unde a fost lansat. Cel de-al treilea și ultimul single al albumului, „One Step at a Time”, a devenit cel de-a patra clasare de top 20 a cântăreței în Billboard Hot 100, Sparks fiind primul participant American Idol ce atinge poziții de top 20 cu primele patru cântece promovate. De asemenea, cântecul a obținut locul 1 în Bulgaria și locul secund în Noua Zeelandă.
Sparks și-a făcut apariția și în cadrul turneului de promovare al materialului As I Am al interpretei Alicia Keys și a luat parte la un turneu alături de Jesse McCartney în august 2008. În luna septembrie a aceluiași an, cântăreața a luat parte la gala premiilor MTV Video Music Awards 2008, în Los Angeles. Interpreta a fost nominalizată la două dintre premii, „Cel mai bun debut” și „Cea mai bună interpretă”, însă acestea au fost adjudecate de grupul muzical german Tokio Hotel, respectiv de cântăreața americană Britney Spears. Gazda premiilor, Russell Brand, a stârnit o controversă în momentul în care a ridiculizat inelele purtate de Jonas Brothers, ca dovadă a abstinenței până la data căsătoriei lor. Ea însăși fiind o adeptă a acestei practici, Sparks le-a luat apărarea fraților Jonas declarând „Vreau să zic că nu e chiar așa rău să porți un inel de genul ăsta. Nu toți își doresc să ajungă târfe, chiar și masculine!”. Comentariul său a stârnit controverse în S.U.A., fiind criticată de presă pentru insinuarea sa, conform căreia persoanele care nu poartă acel tip de inele sunt promiscue.La gala premiilor American Music Awards, Sparks a fost nominalizată la categoria „Artistul favorit” pentru secțiunea balade, câștigând trofeul.
Începând cu finele anului 2008, cântăreața a pornit înregistrările pentru cel de-al doilea album de studio. În ciuda faptului că Sparks nu a oferit detalii în mod direct, pe toată perioada premergătoare lansării au apărut declarații și melodii demonstrative, ce au fost compuse pentru acest proiect. Discul se dorește a deține un profil superior albumului de debut, mulțumită noii echipei de producție și datorită succesului înregistrat de Jordin Sparks și cele patru discuri single ale sale. În cadrul emisiunii Johnjay & Rich, difuzată de un post radio american, cântăreața a prezentat câte un fragment din patru piese compuse pentru noul material, acestea fiind „Let It Rain”, „Walking on Snow”, „Faith” și „Papercut”.Primul extras pe single al albumului îl constituie balada „Battlefield”. Acesta a fost lansat în format digital pe data de 12 mai 2009, fiind trimis posturilor de radio la data de 23 mai 2009. Albumul, care poartă numele discului single, a fost lansat pe data de 16 iulie 2009. Piesa a debutat în top 40 atât în Billboard Hot 100 dar și în Canadian Hot 100. Deși Jordin își exprimase anterior dorința de a colabora cu interpreți precum Leona Lewis, Fergie, Alicia Keys sau Justin Timberlake, niciuna dintre aceste conlucrări nu a fost materializată.
Jordin Sparks a declarat că noul său material discografic reprezintă o evoluție, mai ales din punct de vedere vocal. Interpreta a dorit ca albumul Battlefield să fie un material calitativ, ce posedă valoare sentimentală. Aceasta a menționat că una dintre piesele sale favorite este „Faith”, compusă în memoria unei prietene apropiate ce a decedat cu doi ani în urmă.Pentru a promova albumul Battlefield, Sparks a participat în vara anului 2009 la câteva emisiuni și evenimente muzicale din S.U.A., printre acestea numărându-se Good Morning America, Live with Regis and Kelly, Late Night with Jimmy Fallon sau Premiile Teen Choice. De asemenea, Jordin va concerta alături de formația Jonas Brothers în turneul Jonas Brothers World Tour 2009, sprijinindu-i pe parcursul secțiunii Nord Americane, compusă din patruzeci și cinci de recitaluri. Materialul Battlefield a debutat pe locul 7 în Billboard 200, datorită celor peste 48.000 de exemplare comercializate în prima săptămână de lansare. Discul a obținut o poziționare mai bună decât predecesorul său, însă vânzările înregistrate sunt cu 40% mai scăzute, Jordin Sparks intrând în clasament mulțumită unui număr de peste 119.000 de compact discuri comercializate. La nivel global albumul a activat modest, obținând clasări de top 40 în Australia, Irlanda, Noua Zeelandă și Regatul Unit, în cea din urmă regiune ocupând locul 11, grație celor 12.810 exemplare vândute.Cântecul „S.O.S. (Let the Music Play)” a fost lansat pe disc single în vara anului 2009 și a beneficiat de o campanie de promovare adiacentă. Piesa este o compoziție ritmată care folosește un sample al hitului „Let the Music Play”, lansat de Shannon în anul 1983. Înregistrarea s-a bucurat de succes în Regatul Unit, teritoriu unde a obținut locul 13 în ierarhia principală.
În martie 2011, Sparks a înregistrat videoclipul piesei „The World I Knew” pentru filmul African Cats, lansat pe 22 aprilie 2011. Ea a colaborat cu formația Big Time Rush la piesa „Count on You”, și la emisiunea intitulată „Big Time Sparks” din 18 iunie 2010.
La 5 mai 2011 Jordin Sparks a declarat că va lansa single-ul „I Am Woman”, care nu va face parte dintr-un album. Pentru a-l promova, Sparks l-a interpretat în deschiderea turneului de vară NKOTBSB. La 12 mai 2011, Sparks a interpretat „I Am Woman” în cadrul emisiunii American Idol. Single-ul a debutat în US Billboard Hot 100 pe locul 82, fiind vândut de 33.000 de ori. În US Billboard Digital Songs a debutat pe locul al cincizeci și șaptelea. Sparks a interpretat „I Am Woman” și la Regis and Kelly la 14 iunie.La 16 iunie 2011, Jordin a pozat pentru prima dată în bikini pentru numărul revistei People pe tema celor mai bine lucrate trupuri. Într-un interviu acordat Access Hollywood, în care a vorbit despre dietă și pierderea în greutate, Jordin a declarat că „Dieta mea a rămas aceeași în mare măsură; încă mai mănânc o felie de pâine, dar iau decizii mai sănătoase cum ar fi: în loc să mănânc o pungă de chipsuri ca gustare, caut să mănânc un măr. Mănânc mai multe legume și beau mai multă apă.”Într-un interviu din august 2011, Jordin a declarat că nu are o dată fixă pentru lansarea celui de-al treilea album, dar lucrează la el. Unul din cântecele de pe acesta, „You Gotta Want It”, a făcut parte dintr-o compilație a NFL intitulată Official Gameday Music of the NFL Vol. 2. Acesta a devenit disponibil pentru descărcare digitală pe 27 septembrie pe site-urile iTunes și Amazon. Versurile cântecului au fost scrise de Chris Weaver și Matthew J. Rogers, în timp ce de producerea lui s-a ocupat casa de discuri Cash Money Records’ Cool & Dre.
La 7 octombrie 2011, RCA Music Group a anunțat că va desființa Jive Records, precum și Arista Records și J Records. Datorită desfințării, Jordin (și alți artiști aflați sub contract cu aceste case de discuri) își vor lansa următoarele materiale sub marca  RCA Records.  La 14 noiembrie 2011, s-a anunțat că Sparks a înregistrat piesa „Angels Are Singing” pentru filmul „12 Dates of Christmas” produs de ABC Family. A fost lansat pentru descărcare digitală la 27 noiembrie 2011 pe iTunes și amazon.com.
La 29 februarie 2012, prietenul lui Jordin, Jason Derulo, a anunțat pe Twitter că va lansa remixul single-ului „It Girl” alături de Sparks. S-a filmat și un videoclip al remixului în care Jason și Jordin apar împreună, fiind incluse și imagini cu cei doi.
La 12 septembrie 2011 s-a anunțat că Jordin va juca în primul ei film de lung metraj în musicalul Sparkle, o nouă variantă a filmului din 1976 cu același nume inspirat din activitatea formației The Supremes. Această variantă își desfășoară acțiunea în Detroitul anului 1968, în timpul creșterii casei de discuri Motown. Povestea o are în prim-plan pe cea mai mică dintre surori, o cântăreață talentată pe nume Sparkle Williams (Sparks), și încercările sale de a deveni o vedetă care se lovesc de probleme care le distruge familia. Cântăreața R&B Aaliyah a fost inițial aleasă pentru acest rol, însă decesul său în 2001 cauzat de prăbușirea unui avion a amânat și producerea filmului, care trebuia să înceapă în 2002. Filmările pentru Sparkle au început în toamna anului 2011 și au durat timp de două luni . Filmul, care în care mai juca și Whitney Houston, a fost lansat în Statele Unite pe 17 august. Pe 21 mai 2012, „Celebrate”, ultima piesă înregistrată de Whitney Houston în colaborare cu Sparks, a fost lansată pe RyanSeacrest.com și făcută disponibilă pentru descărcare digitală pe iTunes la 5 iunie. Cântecul a făcut parte de pe albumul Sparkle: Original Motion Picture Soundtrack, fiind și primul single al acestuia. Videoclipul piesei Celebrate a fost filmat pe 30 mai 2012. Filmările la acesta au luat 2 zile, iar videoclipul a fost lansat pe 27 iunie. O secvență a videoclipului a fost prezentată la Entertainment Tonight pe 4 iunie 2012.La 24 iulie 2012, s-a anunțat oficial că Sparks va juca în cel de-al doilea film al său, drama indie „The Inevitable Defeat of Mister & Pete”. Filmul, regizat de George Tillman Jr, îi mai are în distribuție pe Jennifer Hudson, Jeffrey Wright și Anthony Mackie. Scenariul, scris de Michael Starrbury, urmărește viața a doi tineri de la oraș din timpul verii care trebuie să-și poarte singuri de grija după ce mamele lor sunt luate de autorități. Filmările au început pe 23 iulie 2012 în Brooklyn. Alicia Keys este producătorul executiv al filmului celor de la Street State Pictures. La 9 august 2012, Jordin a susținut într-un interviu dat revistei Billboard că a înregistrat șapte cântece care vor face parte din cel de-al treilea album. Ea a declarat „Va fi diferit față de ceea ce fanii mei au ascultat în trecut. „Battlefield” din 2009 a fost pop/rock și puțin pop/R&B, dar voi insista mai mult pe latura R&B acum, deci este mai mult R&B/pop decât pop/R&B.” Îmtr-un interviu pentru MTV, Sparks a confirmat că pentru album a înregistrat și un duet cu Jason Derulo, servind și ca un potențial disc single. Jordin a interpretat mai multe cântece la VH1 Divas 2012, alături de Miley Cyrus, Kelly Rowland și Ciara. Concertul a avut loc pe 16 decembrie 2012. Sparks a cântat alături de Ledisi și Melanie Fiona, într-un tribut adus lui Whitney Houston.
În mai 2013, Jordin a anunțat prin intermediul Twitter că a ajuns la o înțelegere cu RCA Records în legătură cu lansarea noului album. La 22 iulie 2013, ea a anunțat că prima piesă promoțională de pe album, Skipping a Beat, va fi lansată la 1 august 2013. Ea a fost lansată și pentru descărcare digitală pe 13 august 2013. Jordin a colaborat cu Jason Derulo pentru cel de-al treilea album al său, Tattoos, lansat pe 24 septembrie 2013, la piesa „Vertigo”. Lansarea celui de-al treilea album al lui Jordin a fost din nou amânat până la începutul anului 2014 din cauza calendarului încărcat cauzat de concertele și rolurile pe care artista le acceptase, precum și neînțelegeri cu casa de discuri RCA.La 9 august 2013, Jordin s-a alăturat distribuției filmului Left Behind, film de acțiune și SF, în care ea a jucat rolul lui Shasta. Unul din producătorii filmului, Paul Lalonde, a declarat că „Ea va fi un pasager din avionul pe care personajul principal al filmului, căpitanul Rayford Steele, îl pilotează. Jordin a jucat alături de Nicolas Cage ca Captain Rayford Steele, Chad Michael Murray ca Cameron "Buck" Williams și Nicky Whelan ca Hattie Durham. Filmările au început pe 9 august 2013 în Baton Rouge, Louisiana. Filmul a fost lansat pe 3 octombrie 2014. Pe 7 octombrie 2013, s-a anunțat faptul că Jordin va apărea în episodul „Check In & Check Out” din cel de-al paisprezecelea sezon al serialului CSI – Crime și Investigații, difuzat la 30 noiembrie 2013. Jordin a jucat rolul lui Alison Stone, o profesoară de liceu.La 9 decembrie 2013, Jordin a semnat un parteneriat cu Glade și Young People’s Chorus of New York City pentru a lansa un nou imn de Crăciun intitulat „This Is My Wish”. Cântecul a fost disponibil pentru descărcare digitală gratuită pe site-ul Glade din 9 decembrie până pe 31 decembrie 2013. În ziua lansării Jordin a interpretat piesa la The Today Show.După ce RCA Records a refuzat să mai amâne înregistrările la album întârziate de rolurile lui Jordin, înțelegerea a căzut. Sparks a fost concediată de RCA și a semnat cu noua casă de discuri a lui Salaam Remi, Louder than Life, o subsidiară a Sony Music. Remi a mai lucrat cu Sparks la coloana sonoră a filmului Sparkle. Din cauza noii înțelegeri, Jordin a fost nevoită să renunțe la toate cântecele înregistrate în studiourile RCA, începând din ianuarie 2014 să compună noi cântece. Această mutare a fost anunțată oficial un an mai târziu, în august 2014.
La data de 8 mai 2014 Jordin a fost aleasă ca gazdă a Premiilor Muzicale Billboard pe „covorul roșu Samsung”, alături de Lance Bass și Ted Stryker.Într-un interviu acordat site-ului AOL Radio News la 30 mai 2014, Sparks a anunțat că al treilea său album de studio va fi lansat în vara anului 2015, de către casa de discuri RCA Records. La 15 august 2014, Salaam Remi a scris pe Instagram că artista a ales să lanseze albumul prin noua subsidiară a Sony Music, „Louder than Life”. Într-un articol din „Music Connection”, Remi a mai anunțat că este și producătorul albumului. La sfârșitul anului 2014, în timpul turneului promoțional destinat filmului Left Behind, Sparks a anunțat că aproape a terminat înregistrările pentru noul album, casa de discuri fiind cea care va alege primul single extras de pe album, grafica și numele acestuia.La 30 septembrie 2013, casa de discuri „Louder than Life” a lansat un single promoțional pentru filmul Left Behind, intitulat „I Wish We'd All Been Ready” și interpretat de Sparks. La 23 octombrie 2014, Salaam Remi a fost gazda unui concert la care Sparks a interpretat trei cântece, dintre care două live. La 4 noiembrie, Sparks a anunțat că primul single de pe cel de-al treilea album va fi lansat în două săptămâni, cu Lance Bass înaintând ca dată a lansării 18 noiembrie 2014. Pe 23 noiembrie, Sparks a anunțat că single-ul va fi lansat pe 25 noiembrie, lansând și videoclipul cântecului „How Bout Now”. De asemenea, Sparks a mai declarat că pe 24 noiembrie va lansa un EP intitulat #ByeFelicia.Pe 25 noiembrie s-a anunțat oficial că Right Here, Right Now va fi lansat în 2015 de către casele de discuri Louder Than Life/Red Associated Labels,subsidiare ale Sony Music Entertainment, în colaborare cu 19 Recordings. Pe 2 decembrie cântecul „It Ain't You” extras de pe EP-ul #ByeFelicia a fost lansat pentru precomenzi de către marile magazine de muzică și a fost încărcat pe pagina de Youtube a Vevo Sparks. Single-ul, care a fost lansat oficial pe 15 decembrie 2014, face parte și de pe al treilea album al lui Sparrks. Pe 16 decembrie, albumul Right Here, Right Now a fost lansat pentru precomandă pe site-ul oficial al lui Sparks. Pe 3 martie 2015 a fost lansat single-ul principal al albumului, Double Tap, în colaborare cu 2Chainz.
Sparks a interpretat „The Star-Spangled Banner” la Indianapolis 500 din 2015. În mai 2016, Sparks a făcut parte din distribuția filmului God Bless the Broken Road, inspirat din cântecul cu același nume. Deși trebuia să fie lansat în 2016, filmul a fost lansat abia în 2018 din cauză că nu a fost preluat de către vreun distribuitor. Pe 20 mai 2016, Sparks și-a reziliat contractul cu casa de discuri Louder Than Life.Pe 15 august 2017, ABC a anunțat că Jordin Sparks va face parte din juriul Miss America 2018, alături de Thomas Rhett și Molly Sims.
Pe 12 februarie 2018, Sparks a declarat într-un interviu pentru revista „OK” că lucra la înregistrările pentru cel de-al patrulea album al ei. Jordin, care nu avea un contract cu o casă de discuri, a declarat pentru OK! că a înregistrat deja șase cântece pentru album, și că s-a inspirat pentru acestea din noua sa căsătorie și din fiul său, DJ.Pe 5 mai 2018 s-a anunțat faptul că Jordin și Dana au început filmările la un nou reality show. „Ei o vor vedea doar pe Jordin. Renunțăm la Sparks și o veți vedea pe Jordin și pe Dana, și ne veți vedea împreună și cum interacționăm”, a declarat ea. „Sunt super entuziasmată și aștept ca oamenii să-l urmărească. A fost puțin obositor. Nu sunt obișnuită să am camere în fața mea tot timpul, dar cred că va arăta o parte frumoasă a noastră.” Pe 28 august s-a anunțat faptul că primul episod, intitulat „Jordin Sparks: A Baby Story” va fi difuzat pe 6 septembrie de Lifetime.Pe 29 august 2018, KIN Network a anunțat o serie web intitulată „Heart of Batter with Jordin Sparks”. Aceasta se concentrează asupra pasiunii lui Jordin pentru gătit și a fost difuzată pe YouTube timp de șase luni între august 2018 și ianuarie 2019.
Primul turneu la care a luat parte artista a fost cel susținut alături de finaliștii celui de-al șaselea sezon al emisiunii American Idol, el fiind intitulat American Idols LIVE! Tour 2007. Seria de concerte s-a desfășurat pe perioada anului 2007, însă nu s-a bucurat de succesul întâmpinat de producțiile anterioare (turneele realizate de American Idol în anii precedenți). În total, soliștii au vizitat peste cincizeci și cinci de locații, audiența cea mai mare fiind obținută în orașul natal al lui Sparks, unde s-au comercializat 93% din biletele puse în vânzare.În anul 2008 interpreta a acompaniat-o pe solista de muzică R&B Alicia Keys în turneul său de promovare As I Am Tour. Alături de Sparks, în cadrul spectacolelor lui Keys i s-au alăturat artiști precum Ne-Yo sau Solange Knowles. În primăvara aceluiași an cântăreața s-a confruntat cu o hemoragie acută la nivelul corzilor vocale, ceea ce a determinat-o să anuleze o serie de interpretări.Primul turneu la care Sparks a participat în postura de artist principal a fost Jesse & Jordin LIVE Tour, realizat în colaborare cu interpretul de muzică pop Jesse McCartney. Susținută pe parcursul anului 2008, seria de concerte a vizitat aproximativ cincisprezece orașe de pe continentul nord-american.În anul 2009 Sparks a participat la alte două serii de concerte, susținând artiști precum Britney Spears sau Jonas Brothers. Solista a cântat în deschiderea unor evenimente susținute de Spears în cadrul turneului The Circus Starring: Britney Spears, în timp ce în concertele realizate de Jonas Brothers artista a fost prezentă sub titulatura de invitat special.
Genurile muzicale abordate de Jordin Sparks variază de la RnB la pop sau soul. Tema omniprezentă în cântecele interpretei este dragostea, motive precum încrederea, senzualitatea și dramatismul apărând și ele frecvent în materialele sale discografice.Stilurile muzicale abordate pe albumele Jordin Sparks și Battlefield au stârnit interesul criticii din S.U.A, site-ul allmusic apreciind cele două materiale discografice în comparație cu tendințele stilistice ale muzicii pop contemporane. Primul disc al cântăreței este numit „un debut satisfăcător”, iar abilitățile interpretative ale acesteia sunt comparate cu cele ale unor mari personalități ale muzicii internaționale precum Rihanna sau Beyoncé Knowles.
Încă de la debutul său din emisiunea American Idol, Jordin Sparks a stârnit interesul ascultătorilor prin intermediul vocii sale puternice, iar abilitățile sale interpretative au fost remarcate de critica specializată. Profilul vocal al interpretei se încadrează în categoria altistelor, iar întinderea sa vocală însumează două octave și o cvartă perfectă. Vocea cântăreței poate coborî până la mi din octava mică și atinge la din a doua octavă.Din punct de vedere vocal și interpretativ, primul său album a primit recenzii mixte, Sparks fiind apreciată pentru felul în care și-a folosit vocea, nefiind nevoită să interpreteze precum un adult. Revista Rolling Stone a criticat materialul discografic, numind-o pe cântăreață o nouă „divă pop”  și atrăgând atenția că tinerele debutante își formează prost stilul interpretativ, creând o stereotipie prin alegerea unor balade precum cele cântate de Mariah Carey. Concluzionând, jurnalistul Larry Rodgers spune că Jordin Sparks are tehnica și abilitățile vocale pentru a-și face simțită prezența în viitor. Cel de-al doilea album al interpretei, Battlefield (2009), a fost aclamat datorită modului în care Jordin Sparks și-a conturat vocea pentru a fi în concordanță cu liniile melodice ale pieselor sale, compuse în general cu ajutorul instrumentelor cu coarde.În primăvara anului 2008 Jordin Sparks s-a confruntat cu o hemoragie acută la nivelul corzilor vocale, ceea ce a determinat-o să anuleze câteva concerte și să renunțe la turneul plănuit alături de Alicia Keys. Forțându-și prea mult corzile vocale, interpreta a fost nevoită să ia o perioadă de repaus vocal total pentru a-și recăpăta vocea.
În 2009, Sparks a debutat ca actriță în episodul „Crossing Jordin” din serialul Disney Zack și Cody, ce viață minunată, difuzat pe 23 octombrie 2009. Sparks a jucat și într-un episod din Big Time Rush, difuzat de Nickelodeon pe 18 iunie 2010. Pe 3 mai 2010 s-a anunțat faptul că Jordin va face parte din distribuția piesei de pe Brodway In the Heights, în rolul Ninei Rosario. Jordin a jucat în această piesă din 19 august până pe 14 noiembrie, timp de 12 săptămâni consecutiv. În plus, Sparks a dublat rolul Sirenei Albastre din episodul „The Legend of the Blue Mermaid” al serialului animat Echipa Umizoomi difuzat pe 13 martie 2011. În 2012, Sparks a debutat în filmul de lung metraj Sparkle, jucând rolul tinerei Sparkle Anderson care încearcă să-și facă o carieră în muzică. După lansarea lui Sparkle în 2012, Jordin a dat audiții pentru mai multe seriale de televiziune și roluri în filme, primind și mai multe scenarii din partea companiilor de film care și-o doreau în producțiile lor.În 2013, ea a jucat în The Inevitable Defeat of Mister & Pete, o dramă independentă care urmează povestea a doi adolescenți care trebuie să-și poarte singuri de grija în timpul verii după ce mamele lor sunt reținute de autorități. Sparks joacă rolul lui Alice, o vecină și prietenă a personajului Mister. Jordin Sparks a jucat rolul lui Abby din Dear Secret Santa, o comedie romantică de Crăciun pentru televiziune, difuzată pe 30 noiembrie 2013. 
Tot în noiembrie 2013 Sparks a apărut într-un serial din seria CSI – Crime și Investigații, în care a jucat rolul lui Alison Stone, o profesoară de liceu care se trezește plină de sânge într-o cameră de hotel. Episodul, intitulat „Check In & Check Out” , a fost difuzat în noiembrie 2013.Sparks a jucat în rolul lui Shasta Carvell din Left Behind, un thriller apocaliptic inspirat de seria de romane cu același nume. Este o nouă ecranizare a Left Behind: The Movie, care se bazează pe o răpire. Filmul a fost lansat pe 3 octombrie 2014.
Ea a jucat și rolul lui Nicole Lovely, fiica predicatorului din filmul The Grace of Jake, care spune povestea unui fost pușcăriaș și muzician Jake care merge până într-un mic oraș din Arkansas având intenția de a se răzbuna pe tatăl său. Filmul a fost lansat pe 13 mai 2015.
În aprilie 2008, Avon a anunțat că Jordin va deveni purtătorul de cuvânt al companiei pentru linia de produse Mark, destinată tinerilor. În noiembrie 2008, Jordin a colaborat cu Wet Seal la crearea unei linii vestimentare care să-i poarte numele, „Sparks”. Aceasta a fost lansată la 19 noiembrie 2008, fiind disponibilă în mărimi variind de la XS la XL. Sparks a declarat: „Sunt atât de bucuroasă că Wet Seal și cu mine am reușit să creem o linie vestimentară care se va potrivi mai multor fete decât s-ar fi potrivit înainte.”În octombrie 2010, Jordin Sparks a scos pe piață primul său parfum, „Because of You...”. Acesta a fost distribuit exclusv în lanțul de magazine  Dots Department Stores, dar în noiembrie ele au fost livrate și altor magazine. Sparks a dorit ca acest produs să fie unul accesibil ca preț fanilor săi, dar și sofisticat. „Când am început lucrul la acest parfum, mi-am dorit ca el să fie accesibil. M-am uitat peste parfumuri ale altor celebrități, și costau cam 80. Chiar și acum, când văd că un parfum costă 80$, nu-mi vine să cheltui atât de mult pe el.” În martie 2012, datorită succesului primului parfum, Sparksa lansat Fascinate, tot exclusv în Dots Fashions. La 22 octombrie 2012 s-a anunțat și lansarea celui de-al treilea parfum al lui Sparks, Ambition. În legătură cu acesta, Sparks a declarat: „Acum mă simt ca și cum aș putea cuceri lumea. Ambiție este cuvântul perfect pentru ceea ce reprezint acum în viață”. Acesta a fost lansat la 8 noiembrie 2012 în magazinele Bon-Ton și online, Sparks prezentându-l la o petrecere oficială dedicată lansării acestuia în Milwaukee, la 1 decembrie 2012.
Jordin Sparks s-a implicat în activități caritabile înainte de a participa la American Idol. În 2005, ea a a apărut la conferința Arizona Right to Life. În 2007, Sparks a fost rugată de o rudă care lucrează pentru SOS Children's Villages USA în Florida să proiecteze designul unei jachete din denim încrustată cu cristale Swarovski Crystal pentru a ajuta copiii orfani. În februarie 2008, Sparks a călătorit spre Ghana. Acolo a făcut parte din delegația americană condusă de președintele american George W. Bush și fosta primă doamnă Laura Bush care a sprijinit organizația Malaria No More, a cărui scop este eradicarea malariei în Africa. Sparks l-a însoțit pe George Bush la Policlinica Maamobi, unde Prima Doamnă a donat mai multe plase anti-țânțari pentru paturi unor femei negustoare pentru a combate malaria din Ghana. Acolo Sparks a cântat „Amazing Grace” pentru mai multe oficialități care s-au strâns la masa organizată de Laura Bush. Sparks a declarat „Călătoria din Ghana cu Malaria No More mi-a dat incredibila oportunitate de a vedea cu ochii mei ca o simplă plasă anti-țânțari poate face diferența în viața unui copil .”În 2008, Sparks a sprijinit campania Do Something 101 filmând un anunț de interes public în legătură cu achiziționarea de rechizite. Ea a continuat să susțină campania, participând ca voluntară la evenimentul ținut de Do Something la Staples Center în Los Angeles. Tot în 2008, Jordin Sparks și fratele său au inițiat campania „I’m M.A.D. Are You?”, care cultivă spiritul de susținere al comunității și voluntariatul în rândul tinerilor campaign. Campania a reușit să strângă până în prezent peste 500.000$. Pe 20 mai 2009, Sparks a devenit susținătoare a campaniei Got Milk?, care încuraja consumul de lapte de vacă. Pe 17 septembrie 2009, Sparks a luat parte la concertul VH1 Divas, care venea în sprijinul Fundației Save The Music. Concertul s-a ținut la Academia de Muzică Brooklyn din New York unde Jordin a interpretat al doilea single de pe albumul  Battlefield, S.O.S. (Let the Music Play), precum și piesa „A Broken Wing” cu Martina McBride. În februarie 2010, Sparks a fost unul din artiștii care au contribuit la „We Are the World 25 for Haiti”, un cântec caritabil dedicat victimelor cutremurului din Haiti din 2010. Jordin a colaborat cu creatorul și designerul de modă Tim Foster de la Pennyroyal Silver, pentru a crea un colier care să reprezinte compania. Încasările au fost donate unui fond care sprijinea unitățile medicale din Haiti.La 28 iulie 2011, Sparks a susținut un concert surpriză live în Times Square. Cu această ocazie Sparks a fost numită „Ambasador al Fundației VH1 Save The Music Foundation” în 2011. La 9 noiembrie 2011 Sparks a fost numită ambasador al aceleași fundații și pentru anul 2012 susținând un nou concert alături de Chris Daughtry, Lupe Fiasco, Katy Perry și alții. Sparks și VH1 a organizat un concurs de eseuri pe tema „Ce înseamnă muzica pentru tine?”, câștigătorul Deavan Ebersole, din Hagerstown, Maryland și partenera sa având șansa să stea alături de Sparks la concertul ei. Sparks a mai susținut și organizația non-profit Little Kids Rock, a cărui activitate este restaurarea și revitalizarea educației muzicale în școlile defavorizate din Statele Unite, prin donarea de lucruri în cadrul unor licitații care au rolul de a strânge bani pentru fundație.
Următoarea listă prezintă premiile și nominalizările obținute de Jordin Sparks pe parcursul carierei sale.
en Prezența discurilor single lansate de Jordin Sparks în clasamente pe site-ul αCharts
Joseph Barbera (n. 24 martie 1911, Manhattan, New York – d. 18 decembrie 2006, Los Angeles, California) a fost un animator, regizor, scenarist și producător de filme de animație american de origine siciliană, ale cărui personaje animate sunt urmărite de milioane de fani din întreaga lume.
Anii tinereții i-a petrecut în New York City, unde a urmat cursurile Liceului Erasmus și unde și-a început cariera. După ce a prestat diverse meserii, printre care și cea de funcționar bancar, Barbera s-a angajat la studioul de animație Van Beuren Studios în 1932, iar, în 1936, s-a angajat la Terrytoons. În anul 1937 s-a mutat în California, unde l-a cunoscut pe William Hanna, în timp ce lucra la studiourile Metro-Goldwyn-Mayer (MGM). Cei doi au început să colaboreze, iar în anul 1957 au fondat Hanna-Barbera Productions, Inc., care a devenit unul din cele mai de succes studiouri de filme de animație, producând seriale animate precum Familia Flintstone, The Huckleberry Hound Show, Familia Jetson, Scooby-Doo, Ștrumfii și Ursul Yogi. Cel mai de succes proiect al lor sunt filmele de animație din seria Tom și Jerry. În anul 1967 studioul Hanna–Barbera a fost achiziționat de către Taft Broadcasting pentru suma de 12 milioane de dolari, cei doi rămânând, însă, conducătorii companiei până în 1991, an în care studioul a fost vândut companiei Turner Broadcasting System, care, la rândul ei, a fuzionat în 1996 cu Time Warner, deținătorii companiei Warner Bros.. Hanna și Barbera au rămas în cadrul companiei și au activat pe post de consilieri.
Hanna și Barbera au câștigat șapte premii Oscar și opt premii Emmy. Filmele lor de animație au devenit simboluri culturale, iar personajele acestora au fost folosite și în alte materiale media precum filme, cărți sau reviste și au fost, de asemenea, transformate și comercializate ca jucării, articole vestimentare etc. Filmele lor de animație au fost vizionate la nivel global de peste 300 de milioane de persoane și au fost traduse în peste 20 de limbi.
Joseph Barbera s-a născut la 24 martie 1911 pe strada Delancey Street, nr. 10, din cartierul Mica Italie din Manhattan, New York, fiind primul copil al cuplului Vincent Barbera și Frances Calvacca, descendenți sicilieni, și a crescut vorbind italiana. Când a avut patru luni, familia s-a mutat în Flatbush (Brooklyn, New York). A avut doi frați mai mici, Larry și Ted, care au participat la cel de-al Doilea Război Mondial. Larry a luat parte cu Armata Statelor Unite ale Americii la invadarea Siciliei, iar Ted a fost un pilot în Forțele Aeriene ale Statelor Unite și a luptat în Campania din Insulele Aleutine. Tatăl lui Barbera, Vincent, a fost un prosper deținător a trei frizerii, dar a risipit averea familiei la jocuri de noroc și i-a părăsit când Barbera avea 15 ani, iar unchiul din partea mamei, Jim, a devenit modelul tatălui.Barbera și-a arătat talentul la desen încă din clasa I. A absolvit liceului Erasmus Hall High School din Brooklyn în 1928. În perioada liceului, Barbera a câștigat mai multe titluri la box, iar Al Singer, campion mondial la box la categoria semi-ușoară, i-a fost impresar, dar și-a pierdut repede interesul pentru acest sport. În 1935 s-a căsătorit cu iubita sa din liceu, Dorothy Earl, împreună cu care erau cunoscuți în școală ca „Romeo și Julieta”. S-au despărțit temporar când Barbera a plecat în California, apoi s-au împăcat, dar au fost pe punctul de a se separa din nou când au descoperit că Dorothy era însărcinată cu primul lor copil. În cele din urmă au divorțat în anul 1963, iar la puțin timp după divorț, Barbera a cunoscut-o pe cea care avea să fie a doua soție, Sheila Holden, la restaurantul Musso & Frank, unde Sheila era contabilă și casieră. Spre deosebire de Dorothy, care prefera să stea acasă cu copii, Sheilei îi plăcea viața socială a Hollywood-ului la care Barbera participa frecvent.
În timpul liceului Barbera a muncit livrând marfă croitorilor. În timpul marii crize economice, a încercat să se angajeze pe postul de caricaturist pentru revista The NY Hits Magazine. Și-a câștigat existența lucrând la o bancă și a făcut eforturi să publice desene. Desenele erau scurte și nu grupate în benzi desenate. Acestea au început să fie publicate în Redbook, Saturday Evening Post și Collier's, revista la care a avut cel mai mult succes. De asemenea, Barbera i-a cerut în scris lui Walt Disney sfaturi pentru a-și începe cariera în industria animației. Disney i-a răspuns, promițându-i că îl va suna într-o vizită pe care avea să o facă în New York, dar convorbirea nu a mai avut loc.Joseph Barbera a frecventat cursurile de artă ale Art Students League of New York și Pratt Institute și a fost angajat în departamentul „desen și culoare” al Studiourilor Fleischer. În 1932 s-a angajat la Studiourile Van Beuren ca animator și scenarist. A lucrat la serii de desene animate cum ar fi Cubby Bear, Rainbow Parades și Tom și Jerry. Seria Tom și Jerry avea în prim-plan doi oameni; nu se asemăna cu seria ulterioară a lui Barbera cu șoarecele și pisica. În 1936, când studiourile Van Beuren au dat faliment, Barbera s-a mutat la Terrytoons, studioul animatorului Paul Terry.
Atras de un salariu mai bun, Barbera a plecat în 1937 de la studioul Terrytoons din New York la secția de desene animate a Metro-Goldwyn-Mayer (MGM) din California. A descoperit că Los Angeles suferea la fel de mult ca Brooklyn-ul pe urma crizei și era cât pe ce să se întoarcă în Brooklyn.Masa sa de lucru la MGM era față în față cu cea a lui William Hanna, iar cei doi și-au dat repede seama că pot face echipă bună. Până în 1939 puseseră bazele unui parteneriat care avea să dureze 60 de ani. Hanna și Barbera au lucrat împreună cu regizorul de desene animate Tex Avery, care crease personajele Daffy Duck și Bugs Bunny pentru Warner Bros. și regiza filmele animate cu Droopy la MGM.În 1940, Hanna și Barbera au colaborat la regizarea filmului Motanul e pus pe liber, care ulterior a fost nominalizat la Premiul Oscar pentru cel mai bun scurt metraj animat. În ciuda succesului, studioul dorea un portofoliu de desene mai diversificat, așa că șeful celor doi, Fred Quimby, nu a mai dorit să producă în continuare și mai multe animații cu șoarecele și pisica. Surprinși de succesul filmului Motanul e pus pe liber, cei doi au ignorat opoziția lui Quimby și au continuat să dezvolte personajele, chiar dacă în tot acest timp Hanna dorea să se întoarcă la studiourile lui Ising, față de care nutrea un sentiment de profundă loialitate. Când Hanna și Barbera s-au întâlnit cu Quimby, acesta din urmă a descoperit că deși Ising își arogase meritul pentru producerea peliculei Motanul e pus pe liber, nu avusese nicio contribuție la crearea acesteia. Drept urmare, Quimby le-a dat permisiunea celor doi să-și continue ideea cu șoarecele și pisica, iar rezultatul a fost cea mai celebră creație, Tom și Jerry.
Având personajele inspirate, cu mici diferențe, din cele din Motanul e pus pe liber, seria se centrează în jurul lui Jerry, șoarecele enervant care se ceartă mai mereu cu prietenul său felin, Tom. În legătură cu celebrul desen animat, Hanna a afirmat că au ales tema șoarecelui și a pisicii întrucât: „Știam că vom avea nevoie de două personaje. Ne-am gândit că avem nevoie de conflict, urmăriri și acțiune. O pisică care urmărește un șoarece ni s-a părut o idee bună, simplă.” Personajele astfel modificate au apărut pentru prima dată în scurtmetrajul Gustarea de la miezul nopții din 1941, pentru ca în următorii 17 ani, cei doi animatori să se ocupe aproape în exclusivitate de Tom și Jerry, regizând peste 114 scurtmetraje, care aveau la bază acțiunea și mai puțin dialogul. În timpul celui de-al Doilea Război Mondial au produs desene animate pentru antrenarea soldaților. În ciuda popularității sale, Tom și Jerry a fost des criticat ca fiind excesiv de violent, însă, cu toate acestea, seria a câștigat primul său Premiu Oscar pentru cel de-al 11-lea desen animat, „The Yankee Doodle Mouse” (1943) — o aventură de război—, și a mai fost nominalizată în cadrul acelorași premii de 14 ori, din care a câștigat 7 distincții. Niciun desen animat bazat pe aceleași personaje nu a câștigat mai multe premii, și nici alte serii cu același personaj. Tom și Jerry au apărut în mai multe dintre filmele cu actori ale studioului MGM, cum ar fi de pildă Anchors Aweigh (1945) și Invitation to the Dance (1956) cu Gene Kelly și Dangerous When Wet (1953) cu Esther Williams.Quimby a ridicat toate premiile Oscar fără să-i invite pe Hanna și Barbera pe scenă, iar desenele au fost lansate cu Quimby menționat ca singur producător, aceeași practică pentru care el însuși îl criticase pe Ising. Când Quimby s-a pensionat în 1955, Hanna și Barbera au fost numiți la conducerea secției de desene animate a MGM. În momentul în care veniturile studioului au început să scadă din cauza concurenței făcute de televiziune, MGM și-a dat seama că redifuzarea desenelor mai vechi era mult mai profitabilă decât producerea altora noi, drept pentru care, compania i-a ordonat în 1957 directorului economic al lui Hanna și Barbera să lichideze secția de desene animate și să-i concedieze pe angajați prin telefon. Hanna și Barbera nu au înțeles decizia, mai ales că seria avusese un real succes.
Parteneriatul lor s-a încheiat repede, iar În 1957 Barbera a făcut din nou echipă cu fostul său partener William Hanna în vederea producerii desenelor animate pentru televiziune și cinematografe. Cei doi au contribuit cu aptitudini diferite în cadrul companiei, Barbera având talent la scrisul gagurilor și la desenat pe când Hanna avea talent la construcția narațiunii, găsirea momentului potrivit pentru introducerea unei acțiuni și recrutarea celor mai buni artiști. Deciziile importante de afaceri erau luate de ambii parteneri, iar titlul de președinte revenea fiecăruia prin rotație, o dată la un an. Întâietatea numelui lui Hanna în denumirea companiei a fost decisă de o aruncare cu banul, numele inițial al studioului fiind H-B Enterprises, mai târziu schimbat în Hanna–Barbera Productions.Primul serial lansat de noua companie a fost The Ruff & Reddy Show, în care este redată prietenia dintre un câine și o pisică. În ciuda criticilor lipsite de entuziasm pentru primul lor film cinematografic, Loopy De Loop, Hanna și Barbera au scos pe piață două seriale de televiziune de succes: The Huckleberry Hound Show și The Yogi Bear Show. Conform unui sondaj realizat în anul 1960, jumătate dintre cei care urmăreau serialul erau adulți. Acest lucru a determinat compania să creeze un nou serial de desene animate, Familia Flintstone, o parodie a serialului The Honeymooners, care prezintă viața de zi cu zi a unei familii din Epoca de piatră înconjurată de aparate de uz casnic, animale vorbitoare și invitați celebri. Vizionat atât de adulți cât și de copii, acesta a devenit primul desen animat difuzat la ore de vârf ce s-a transformat într-un mare succes, fiind totodată și cel mai longeviv (până la doborârea recordului de către Familia Simpson în 1997). Expresia „yabba dabba doo”, rostită de Fred Flinstone, a intrat în limbajul de zi cu zi al limbii engleze, iar serialul a propulsat studioul în vârful domeniului desenelor animate televizate. Îndemnată de succesul acestui film serial, compania a creat și produs Familia Jetson — o variantă a Familiei Flintsone — a cărui acțiune se petrece în spațiu, în viitor. Deși ambele seriale au reapărut pe ecranele de televiziune în anii 1970 și 1980, Familia Flintstone a avut de departe cel mai mare succes la public.
La sfârșitul anilor '60, Hanna–Barbera Productions era cel mai de succes studio de desene animate. Studioul a lansat de-a lungul anilor peste 3000 de episoade de câte o jumătate de oră. Printre cele mai mult de 100 de serii de desene animate și programe speciale pe care le-a produs se numără: Atom Ant, Augie Doggie și Doggie Daddy (o copie a seriei Spike și Tyke aparținând MGM), Jonny Quest, Josie și Pisicile, Magilla Gorilla, Pixie și Dixie și Mr. Jinks, Quick Draw McGraw și Top Cat. Cu toate că Top Cat se bazează pe personajul Sgt. Bilko jucat de Phil Silvers, s-a afirmat greșit că Sgt. Bilko ar fi servit ca inspirație pentru Ursul Yogi. Studioul The Hanna–Barbera a mai produs Scooby-Doo (1969–1986) și Ștrumfii (1981–1989), dar și filme de desene animate bazate pe poveștile Alice în țara minunilor, Jack și vrejul de fasole, Cyrano de Bergerac, precum și filmul de lungmetraj Miracolul prieteniei (1973).În ciuda popularității desenelor în anii '60, artiștii nu le agreau. Programele de televiziune aveau bugete mai mici decât filmele de desene animate cinematografice, iar această realitate economică a dus la închiderea multor studiouri de animație în anii '50 și '60, mulți oameni din domeniu pierzându-și locul de muncă. Hanna–Barbera a jucat un rol crucial în dezvoltarea animației limitate, care a dus la reducerea costurilor producerii programelor de televiziune, dar care sacrifica calitatea artistică. Hanna și Barbera experimentaseră cu aceste tehnici prima oară la începuturile serialului Tom și Jerry. Pentru a reduce costurile fiecărui episod, se punea accentul pe dialogul dintre personaje în detrimentul animației detaliate, iar numărul desenelor executate manual pentru un episod de aproximativ 7 minute a fost redus de la 14.000 la aproape 2.000. În plus, compania a implementat tehnici inovatoare cum ar fi cea a schimbării rapide a fundalului pentru a îmbunătăți vizionarea. Criticii nu au agreat trecerea de la animația bogată și detaliată la personaje plate (fără substanță) cu mișcări repetitive. Ca răspuns, Barbera a declarat că au avut de ales între a se adapta la bugetele pentru televiziune, care scăzuseră de la 35.000 de dolari pentru un episod de șapte minute cu Tom și Jerry la 2.700 de dolari pentru unul cu Ruff și Reddy, și a-și alege o altă meserie. Cu toate acestea, noul stil nu a limitat succesul desenelor animate, permițându-le celor doi să-și continue lucrul și oferind locuri de muncă unor oameni care altfel ar fi fost șomeri. Animația limitată a devenit standardul pentru desenele animate televizate și continuă să fie folosită și în ziua de azi în programe de televiziune ca Familia Simpson și South ParkÎn 1966, Hanna-Barbera Productions a fost vândută companiei Taft Broadcasting (redenumită Great American Communications în 1987) pentru suma de 12 milioane de dolari. Hanna și Barbera au rămas la conducerea companiei până în 1991, an în care aceasta a fost cumpărată de Turner Broadcasting System pentru o sumă estimată la 320 de milioane de dolari; la rându-i, firma din urmă a fuzionat în 1996 cu Time Warner, deținătoare a Warner Bros. Acest moment a reprezentat începutul unei colaborări strânse cu Cartoon Network, Hanna și Barbera continuând să-și consilieze fosta companie, dar lucrând în paralel și la crearea unor noi desene animate, cum ar fi seria The Cartoon Cartoon Show și ecranizările Familiei Flintstone (1994) și Scooby-Doo (2002).
Barbera a murit din cauze naturale la vârsta de 95 de ani în Studio City (Los Angeles) la data de 18 decembrie 2006, după o carieră de șaptezeci de ani în domeniul filmelor de animație. Soția lui, Sheila, i-a fost alături până la moarte. Barbera a lăsat în urmă trei copii din prima lui căsătorie: Jayne (care a lucrat la studiourile Hanna–Barbera), Lynn, și Neal, doi nepoți și trei strănepoți.A fost înmormântat în mausoleumul Great Mausoleum din cimitirul Forest Lawn Memorial Park, Glendale. Filmul de animație Tom și Jerry: Povestea spărgătorului de nuci a fost dedicat în memoria sa.
Multe dintre filmele sale de animație aveau ca temă prietenia strânsă și parteneriatul; această temă este evidentă la personajele Tom și Jerry, Ursul Yogy și Boo Boo, Fred Flintstone și Barney Rubble, Ruff și Reddy, familia Jetson și prietenii din Scooby-Doo, fiind probabil o reflecție a prieteniei strânse și a parteneriatului dintre Hanna și Barbera, care a durat timp de aproape 60 de ani. Deși calitățile profesionale, punctele slabe și personalitățile lor se potriveau perfect, Hanna și Barbera făceau parte din cercuri sociale total diferite. În cercul de prieteni al lui Hanna se aflau în principal alți producători, în timp ce lui Barbera îi plăcea societatea mondenă de la Hollywood. Prin împărțirea sarcinilor de serviciu se completau reciproc, dar nu aveau multe pasiuni în comun, din moment ce Hanna era interesat de activitățile în aer liber, iar lui Barbera îi plăceau plajele, mâncarea bună și băuturile fine. Cu toate acestea, în timpul parteneriatului din care s-au născut peste 2.000 de personaje animate, Hanna și Barbera s-au contrazis foarte rar. Barbera afirma următoarele: „Ne înțelegeam perfect reciproc și fiecare avea un respect profund pentru munca celuilalt.”Barbera este considerat a fi unul dintre cei mai mari producători de animație din toate timpurile, la același nivel cu Tex Avery. Hanna și Barbera au fost printre primii producători de animație care și-au dat seama de potențialul enorm pe care îl reprezenta televiziunea și care s-au adaptat perfect schimbărilor pe care aceasta le-a adus industriei. Leonard Maltin a spus că echipa Hanna–Barbera „[probabil că] deține recordul pentru producerea desenelor animate de înaltă calitate folosind aceleași personaje an de an, fără pauză sau schimbări în rutină. Personajele lor sunt nu numai supervedete animate, dar și o parte iubită a culturii populare americane.” Cei doi sunt deseori considerați singurii rivali ai lui Walt Disney în arta creării filmelor de animație. Hanna și Barbera au avut un impact de durată asupra desenelor animate televizate, ele aflându-se deseori în clasamentele celor mai bune din branșă. Multe dintre personajele create de ei au apărut în filme, cărți, jocuri și în alte produse, iar desenele lor animate au fost vizionate la nivel mondial de peste 300 de milioane de oameni și au fost traduse în mai mult de 20 de limbi. Peliculele nu au fost elogiate doar pentru animație, ci și pentru muzica lor, The Cat Concerto (română Concertul motanului) (1946) și Johann Mouse (română Johann șoarecele) (1952), fiind ambele câștigătoare ale Premiului Oscar și totodată numite „capodopere ale animației” — în mare parte datorită muzicii clasice.În total, cuplul Hanna–Barbera a câștigat șapte Premii Oscar și opt Premii Emmy, The Huckleberry Hound Show primind în 1960 primul Emmy acordat unui serial animat. Le-au mai fost înmânate Globul de Aur pentru realizări în televiziune (1960), Premiul Golden IKE — pionieri ai audiovizualului —, Premiul Iris—NATPE — Oamenii anului (1988) —, Premiul guvernatorilor Academiei Artelor Televiziunii și a Științei (1988), Premiul Jackie Coogan pentru contribuiții extraordinare aduse tinerilor prin divertisment în film (1988), Premiul Frederic W. Ziv pentru realizări deosebite în telecomunicații și radiodifuziune — a Conservatorului de Muzică din Cincinnati (1989) —, stea pe Hollywood Walk of Fame (1976), mai multe premii Annie și numeroase alte distincții care au dus la includerea lor în Television Hall of Fame în 1994. În martie 2005, Academia Artelor Televiziunii și a Științei, în colaborare cu Warner Bros. Animation, le-a dedicat un basorelief de bronz la Television Academy's Hall of Fame Plaza în North Hollywood.În 1992, Barbera s-a întâlnit cu cântărețul de muzică pop Michael Jackson, un fan înrăit al desenelor animate, pentru a-l convinge să cânte în filmul Tom și Jerry: Filmul, propunere refuzată de Jackson. Barbera a desenat cinci scheciuri cu Tom și Jerry, pe care s-a semnat. Jackson i-a dat un autograf pe o poză de a sa dedicat nepoatei lui Barbera, Nicole, cu mesajul: „Pentru eroul de ieri, astăzi, și de mâine, cu multe mulțumiri pentru toți prietenii din desenele animate pe care mi i-ai dăruit în copilărie. Ei reprezentau tot ceea ce aveam.—Michael"
Cawley, John; Jim Korkis (1990). The Encyclopedia of Cartoon Superstars: From a to (Almost Z). Las Vegas, NV: Pioneer. ISBN 1-55698-269-0. 
Erickson, Hal (1987). Television Cartoon Shows: An Illustrated Encyclopedia, 1949–1993. Jefferson City, NC: McFarland & Company. ISBN 0-7864-0029-3. 
Horn, Maurice (1980). The World Encyclopedia of Cartoons. New York, NY: Chelsea House Publishing. ISBN 0-87754-088-8. 
Lenburg, Jeff (2011). William Hanna and Joseph Barbera: The Sultans of Saturday Morning. New York, NY: Chelsea House. ISBN 1-60413-837-8. 
Mallory, Michael (1987). Hanna Barbera Cartoons. Englewood, NJ: Universe. ISBN 0-88363-108-3. 
Maltin, Leonard (1987). Of Mice and Magic: A History of American Animated Cartoons. New York, NY: New American Library. ISBN 0-452-25993-2.

Józef Klemens Piłsudski (pronunție poloneză: /ˈjuzɛf ˈklɛmɛns pʲiwˈsutski/; n. 5 decembrie 1867, Zalavas[*]​, gubernia Vilna[*]​, Imperiul Rus – d. 12 mai 1935, Varșovia, A Doua Republică Poloneză) a fost un om politic și comandant militar polonez. A fost șef de stat  între 1918–22 și conducător de facto (1926–35) al celei de a Doua Republici Polone. Pe linie militară a fost primul mareșal al Poloniei⁠(d) (din 1920) și ministru al apărării⁠(d). De la jumătatea Primului Război Mondial, a avut o influență majoră în politica Poloniei, fiind, totodată, și o figură importantă a scenei politice europene. A fost persoana cu cele mai mari merite în crearea celei de A Doua Republici Polone în 1918, la 123 de ani după ce fusese împărțită și anexată de Rusia, Austria și Prusia.Autocaracterizându-se drept un descendent al culturii și tradițiilor polono-lituaniane, Piłsudski a crezut într-o Polonie multiculturală - o casă a națiunilor, recunoscând numeroasele grupuri etnice și religioase care se aflau într-o puternică alianță istorică cu statele independente Lituania și Ucraina. Principalul său adversar, Roman Dmowski⁠(d), cerea un stat independent al Poloniei redus la pământurile istorice ale Coroanei⁠(d) și fondat în principal pe un demos etnic polonez și pe identitatea romano-catolică.
La începutul carierei sale politice, Piłsudski a devenit lider al Partidului Socialist Polonez⁠(d). Ajungând la concluzia că independența Poloniei va trebui câștigată prin forța armelor, el a creat Legiunile Poloneze⁠(d). În 1914, el a anticipat izbucnirea unui război european, înfrângerea Imperiului Rus de către Puterile Centrale, și înfrângerea Puterilor Centrale de către puterile occidentale. Când a izbucnit Primul Război Mondial, el și Legiunile sale au luptat sub controlul armatei austriece împotriva Rusiei. În 1917, când Rusia începuse să sufere în război, și-a retras sprijinul acordat Puterilor Centrale și a fost arestat de germani.
Din noiembrie 1918, când Polonia și-a redobândit independența, până în 1922, Piłsudski a fost șef de stat al Poloniei.
În 1919-21, a comandat forțele polone în șase războaie de frontieră care au modelat națiunea polonă. Forțele lui păreau aproape învinse în Războiul Polono-Sovietic când s-a dat bătălia pentru Varșovia în august 1920. În „miracolul de pe Vistula”, ele au distrus cinci armate rusești și au salvat Polonia. În 1923 s-a retras din politica activă, pentru că guvernul era dominat de adversarii săi, în special de Național-Democrați⁠(d). Trei ani mai târziu, el a revenit la putere după lovitura de stat din mai 1926, și a devenit omul forte⁠(d) (în practică un dictator militar) al Poloniei. De atunci și până la moartea sa în 1935, s-a preocupat în primul rând de chestiunile militare și afacerile externe.
Piłsudski a urmărit, cu diferite grade de intensitate, două strategii complementare, menite să consolideze securitatea Poloniei: „prometeismul”, care viza dezmembrarea, succesiv, a Rusiei Imperiale și ulterior a Uniunii Sovietice în națiunile constituente; și crearea unei federații „Intermarium”, cuprinzând Polonia și alte state independente situate în spațiul geografic dintre Marea Baltică și Marea Neagră, plasată geopolitic între Germania și Rusia. Obiectivul principal al federației Intermarium ar fi fost acela de a garanta un echilibru de putere durabil în Europa Centrală, precum și asigurarea existenței națiunilor din această regiune, împotriva presiunilor imperialiste, atât din vest cât și din est.Între 1945 și 1989, subiectele legate de persoana și viața lui Piłsudski au fost unele din multele teme interzise de regimul comunist polonez. Wandycz⁠(d) îl caracterizează ca „un înflăcărat patriot polonez, care uneori îi mustra pe compatrioți pentru prostia, lașitatea, sau slugărnicia lor. El se autodefinea ca lituanian polonez⁠(d), și era încăpățânat și rezervat, reținut în a-și arăta emoțiile.” Astăzi, deși unele aspecte ale dominației sale politice rămân controversate, memoria lui Piłsudski este ținută la mare cinste în Polonia. Împreună cu adversarul său, Roman Dmowski⁠(d), el este privit ca un părinte al națiunii poloneze moderne.
Viitorul om de stat s-a născut la 5 decembrie 1867 în familia nobiliară medievală Piłsudski⁠(d), la conacul numit Zułów de lângă satul Zułowo (astăzi, Zalavas⁠(d), Districtul municipal Švenčionys⁠⁠(d), Lituania), în Imperiul Rus, căruia îi aparținea din 1795 respectivul teritoriu al fostei Uniuni Polono-Lituaniene. Moșia făcea parte din zestrea adusă de mama sa, Maria, care provenea din bogata familie Billewicz. Familia Piłsudski, deși scăpătată, prețuia tradițiile patriotice poloneze și a fost caracterizată fie ca poloneză, fie ca lituaniană polonizată. Józef a fost al doilea fiu născut în familie.
În timpul cât a studiat la gimnaziul rusesc din Wilno (astăzi, Vilnius, Lituania), Józef nu s-a remarcat ca un elev deosebit de sârguincios. Unul dintre cei mai tineri studenți polonezi la acest gimnaziu a fost viitorul liderul comunist rus Feliks Dzierżyński, care mai târziu avea să devină inamicul lui Piłsudski.
Împreună cu frații lui, Adam, Bronisław și Jan, Józef a fost învățat de către mama sa, Maria, născută Billewicz, istoria și literatura poloneză, al căror studiu era interyis de către autoritățile ruse. Tatăl său, pe care îl chema tot Józef, luptase în revolta din ianuarie 1863 împotriva stăpânirii rusești asupra Poloniei.Familia sa nu era de acord cu politicile de  rusificare ale guvernului țarist. Tânărul Józef detesta profund participarea la slujbele ortodoxe ruse și a părăsit școala cu o aversiune nu numai față de țarul rus și imperiul său, dar și pentru cultura rusă, pe care o cunoștea acum bine.În 1885, Piłsudski a început să studieze medicina la Universitatea din Harkov⁠(d) (astăzi, Harkiv, Ucraina), unde s-a implicat în Narodnaia Volea⁠(d), o parte a mișcării revoluționare rusești a  narodnicilor⁠(d). În 1886, a fost suspendat pentru participarea la demonstrații studențești. A fost apoi respins de Universitatea din Dorpat (astăzi, Tartu, Estonia), ale cărei autorități fuseseră informate de afilierea sa politică. La 22 martie 1887, a fost arestat de către autoritățile țariste sub acuzația de complot cu socialiștii din Vilnius în vederea asasinării țarului Alexandru al III-lea. De fapt, principala legătură a lui Piłsudski cu complotul era implicarea fratelui său mai mare, Bronisław. Bronisław Piłsudski⁠(d) a fost condamnat la cincisprezece ani de muncă silnică⁠(d) (katorga) în Siberia de est.Józef a primit o sentință mai blândă: cinci ani de exil în Siberia, mai întâi la Kirensk⁠(d) pe Râul Lena, apoi la Tunka⁠(d). În timp ce era transportat într-un convoi de deținuți către Siberia, Piłsudski a fost reținut timp de mai multe săptămâni într-o închisoare din Irkutsk. Acolo, a luat parte la ceea ce autoritățile au considerat a fi o revoltă: după ce unul dintre deținuți a insultat un paznic și a refuzat să-și ceară scuze, el și alți deținuți politici au fost bătuți de gardieni pentru sfidare; Piłsudski a pierdut doi dinți și apoi a participat la o grevă a foamei până când autoritățile le-au reacordat deținuților politici privilegiile care fuseseră suspendate după incident. Pentru implicarea sa, el a fost condamnat în anul 1888, la șase luni de închisoare. Și-a petrecut prima noapte de încarcerare în frigul siberian, la o temperatură de sub -40 de grade Celsius, noapte în urma căreia s-a îmbolnăvit și era să moară, rămănând cu probleme de sănătate toată viața.În timpul anilor de exil în Siberia, Piłsudski a întâlnit mulți sîbiraki⁠(d), între care și Bronisław Szwarce⁠(d), care aproape devenise un lider al revoltei din ianuarie 1863. I s-a permis să practice o muncă aleasă de el, și și-a câștigat traiul dând meditații la matematică și limbi străine copiilor localnici (știa franceză, germană și lituaniană în plus față de limba rusă și poloneza maternă; mai târziu avea să învețe și limba engleză). Oficialitățile locale au hotărât că el nu are dreptul la alocația de 10 ruble primită de majoritatea celorlalți exilați, fiind nobil polonez.În 1892 Piłsudski s-a întors din exil și s-a stabilit în conacul Adomavas de lângă Teneniai (astăzi, în comuna Šilalė). În 1893, a intrat în Partidul Socialist Polonez (PPS) și a ajutat la organizarea filialei lituaniene a acestuia. Inițial, el s-a aliat cu aripa mai radicală a socialiștilor, dar, în ciuda internaționalismului mișcării socialiste, el a rămas un naționalist polonez. În 1894, ca redactor-șef, a început publicarea unui ziar socialist underground, cu titlul Robotnik⁠(d) („Muncitorul”); el avea să fie și unul din principalii redactori ai acestuia și, la început, și tipograf⁠(d). În 1895, el a devenit un lider al PPS, și a adoptat poziția că problematica doctrinară este de importanță minoră și că ideologia socialistă ar trebui să fuzioneze cu cea naționalistă, deoarece această combinație oferă cea mai mare șansă de a restaura independența Poloniei.
La 15 iulie 1899, în timp ce acționa în clandestinitate, Piłsudski s-a căsătorit cu o colegă, tot organizatoare socialistă, Maria Juszkiewiczowa⁠(d) (născută Koplewska). Conform principalului său biograf, Wacław Jędrzejewicz, căsătoria a fost de natură mai puțin romantică și mai degrabă pragmatică. Ambii erau foarte implicați mișcările socialiste și pentru independență. Tipografia „Robotnik” se afla în apartamentul lor la început la Wilno, apoi la Łódź. Pretextul unei vieți de familie obișnuite îi ferea de bănuieli. Legislația rusă proteja, de asemenea, o soție de urmărirea penală pentru activitatea ilegală a soțului ei. Căsătoria s-a deteriorat atunci când, câțiva ani mai târziu, Piłsudski a început o relație cu o tânără socialistă, Aleksandra Szczerbińska⁠(d). Maria a murit în 1921, iar în luna octombrie a acelui an, Piłsudski s-a căsătorit cu Aleksandra. La acea dată, cei doi aveau deja două fiice, Wanda⁠(d) și Jadwiga⁠(d).
În februarie 1900, după ce autoritățile ruse au găsit tiparnița clandestină Robotnik de la Łódź, Piłsudski a fost încarcerat la cetatea Varșovia⁠(d). După ce a mimat o boală psihică în mai 1901, el a reușit însă să evadeze dintr-un spital de boli mintale din Sankt Petersburg, cu ajutorul unui medic polonez, Władysław Mazurkiewicz⁠(d), și al altora, fugind în Galiția, pe atunci parte a Austro-Ungariei.La acea dată, atunci când aproape toate partidele din Lituania și Polonia rusească abordau o poziție conciliantă față de Imperiul Rus și vizau negocierea unei autonomii limitate pentru Polonia, PPS-ul lui Piłsudski era singura forță politică pregătită să lupte împotriva Imperiului pentru independența Poloniei și să recurgă la violență pentru a-și atinge scopul.La izbucnirea Războiului Ruso-Japonez (1904-1905), în vara anului 1904, Piłsudski a călătorit la Tokyo, Japonia, unde a încercat fără succes să obțină asistența acestei țări pentru o revoltă populară în Polonia. El s-a oferit să furnizeze Japoniei informații în sprijinul războiului acesteia cu Rusia, și a propus crearea unei Legiuni Poloneze formată din polonezi, recrutați în armata rusă și căzuți prizonieri la japonezi. El a propus și proiectul „prometeic”, având ca scop destrămarea Imperiului Rus — un obiectiv pe care a continuat să-l urmărească și mai târziu. La întâlnirea cu Yamagata Aritomo⁠(d), el a sugerat că declanșarea unui război de gherilă în Polonia ar distrage atenția Rusiei, și a cerut ca Japonia să-l aprovizioneze cu arme. Deși diplomatul japonez Hayashi Tadasu⁠(d) vedea planul cu ochi buni, guvernul japonez, inclusiv Yamagata, erau mai sceptici.Rivalul lui Piłsudski, Roman Dmowski⁠(d), a călătorit în Japonia, unde a combătut planul lui Piłsudski, depunând eforturi pentru a descuraja guvernul japonez să susțină în acest moment o revoluție polonă, care Dmowski simțea că ar fi sortită eșecului. Dmowski, el însuși patriot polonez, avea să rămână rivalul politic al lui Piłsudski până la sfârșitul vieții acestuia din urmă. În cele din urmă, Japonezii i-au oferit lui Piłsudski mult mai puțin decât ar fi sperat; el a primit ajutorul Japoniei la achiziționarea de arme și muniții pentru PPS și pentru gruparea sa paramilitară, dar japonezii au refuzat propunerea de formare a Legiunii.În toamna anului 1904, Piłsudski a format o unitate paramilitară (Organizația de Luptă a Partidului Socialist Polonez⁠(d), sau bojówki) cu scopul de a crea o mișcare de rezistență⁠(d) armată împotriva autorităților ruse. PPS a organizat tot mai multe demonstrații, în special în Varșovia; la 28 octombrie 1904, Cavaleria Cazacă rusă a atacat o demonstrație și, ca represalii, în timpul unei demonstrații din 13 noiembrie, gruparea paramilitară a lui Piłsudski a deschis focul asupra poliției și armatei ruse. Concentrându-și inițial atenția pe spioni și informatori, în martie 1905, gruparea paramilitară a început să folosească bombe pentru a asasina anumiți ofițeri de poliție ruși.În timpul Revoluției Ruse din 1905, Piłsudski a jucat un rol important în evenimentele din Polonia Congresului. La începutul anului 1905, el a ordonat PPS să declanșeze greva generală; aceasta a implicat aproximativ 400.000 de muncitori și a durat două luni până când a fost înfrântă de către autoritățile ruse. În iunie 1905, Piłsudski a trimis ajutor paramilitar unei revolte din Łódź. În timpul „zilelor din iunie”, așa cum avea să fie cunoscută revolta din Łódź, au fost ciocniri armate între forțele paramilitare ale lui Piłsudski și persoane înarmate, loiale lui Dmowski și național-democraților⁠(d). La 22 decembrie 1905, Piłsudski a lansat un apel la revoltă adresat tuturor muncitorilor polonezi; apelul a fost însă în mare parte ignorat.Spre deosebire de național-democrați, Piłsudski a cerut PPS să boicoteze alegerile pentru Prima Dumă⁠(d). Această decizie, împreună cu hotărârea lui de a încerca să câștige independența Poloniei prin revolte, a provocat tensiuni în cadrul PPS, iar în noiembrie 1906, partidul s-a divizat din cauza hotărârilor lui Piłsudski. Facțiunea sa a ajuns să fie numită „Facțiunea Bătrânilor” sau „Gruparea Revoluționară” („Starzy” sau „Frakcja Rewolucyjna⁠(d)”), în timp ce adversarii lor au fost cunoscut sub numele de „Facțiunea Tânără”, „Facțiunea Moderată” sau „de Stânga” („Młodzi”, „Frakcja Umiarkowana”, „Lewica”). „Tinerii” simpatizau cu social-democrații din Regatul Poloniei și Lituania⁠(d) și credeau că trebuie să se acorde prioritate cooperării cu revoluționarii ruși pentru răsturnarea regimului țarist și crearea unei utopii socialiste care ar facilita negocierile pentru independență.Piłsudski și susținătorii săi din Gruparea Revoluționară au continuat să pună la cale o revoluție împotriva Rusiei Țariste, care ar fi asigurat independența Poloniei. La 1909 facțiunea avea să fie din nou majoritară în PPS, și Piłsudski avea să rămână unul dintre cei mai importanți lideri ai PPS până la izbucnirea Primului Război Mondial.Piłsudski a anticipat izbucnirea unui război european și necesitatea de a organiza nucleul unei viitoare Armate Poloneze, care putea ajuta la câștigarea independenței Poloniei față de cele trei imperii care o  împărțiseră și o șterseseră de pe harta lumii în secolul al XVIII-lea. În 1906, cu complicitatea autorităților austriece, Piłsudski a fondat o școală militară la Cracovia pentru formarea de unități paramilitare. Numai în 1906, cei 800 de paramilitari, care operau în cinci echipe în Polonia Congresului, uciseseră 336 de oficiali ruși; în anii următori, numărul de victime a scăzut, dar numărul paramilitarilor a crescut la aproximativ 2.000 în 1908.Forțele paramilitare au și jefuit transporturile rusești de bani ce plecau din teritoriile poloneze. În noaptea de 26/27 septembrie 1908, ei au jefuit un tren rusesc de poștă care transporta veniturile fiscale de la Varșovia la Sankt Petersburg. Piłsudski, care a luat parte la acest raid de la Bezdany⁠(d) în apropiere de Vilnius, a folosit fondurile astfel „expropriate” pentru a-și finanța organizația militară secretă. Prada din acest singur raid (200.812 de ruble) era o avere la acea dată și era egală cu prada întregii grupări paramilitare din cei doi ani precedenți.
În 1908, Piłsudski a transformat unitățile paramilitare într-o „Asociație pentru Lupta Activă” (Związek Walki Czynnej⁠⁠(d), sau ZWC), condusă de trei dintre colegii săi, Władysław Sikorski, Marian Kukiel⁠(d) și Kazimierz Sosnkowski⁠(d). Unul din obiectivele principale ale ZWC era acela de a instrui ofițerii și subofițerii unei viitoare Armate Poloneze.În 1910, au fost înființate oficial două organizații paramilitare poloneze, în zonă aflată sub stăpânire austriacă – una la Lwów (astăzi, Lviv, Ucraina) și una în Cracovia – pentru a efectua pregătirea în științe militare⁠(d). Cu permisiunea autorităților austriece, Piłsudski a fondat o serie de „cluburi sportive”, ulterior și „asociații de tir”, care serveau drept acoperire pentru pregătirea unei forțe militare polone. În 1912, Piłsudski (folosind pseudonimul, „Mieczysław”) a devenit comandant-șef al unei asociații de tir (Związek Strzelecki), care în 1914 ajunsese la 12.000 de membri. În 1914, Piłsudski a declarat că „numai sabia mai poartă acum vreo greutate în balanța pentru destinul unei națiuni.”
La o reuniune la Paris, în 1914, Piłsudski a profețit că în iminentul război, pentru ca Polonia să-și recâștige independența, Rusia trebuie să fie învinsă de Puterile Centrale (Austro-Ungaria și Imperiul German), și ca cele din urmă să fie la rândul lor învinse de către Franța, Marea Britanie și Statele Unite ale Americii. Roman Dmowski⁠(d), rivalul lui Piłsudski, credea, dimpotrivă, că cel mai bun mod de a realiza o Polonie unită și independentă era să sprijine Antanta împotriva Puterilor Centrale.
La izbucnirea Primului Război Mondial, la 3 august, la Cracovia, Piłsudski a format o mică unitate militară de cadre, Prima Companie de Cadre⁠(d), formată din membrii Asociației de Pușcași și ai Escadrilelor Polone de Pușcași. În aceeași zi, o unitate de cavalerie, sub comanda lui Władysław Belina-Prażmowski⁠(d), a fost trimisă pentru recunoaștere peste granița cu Rusia, chiar înainte de declararea oficială a stării de război între Austro-Ungaria și Rusia, care a urmat pe 6 august.Strategia lui Piłsudski a fost de a-și trimite forțele spre nord peste graniță, în Polonia rusească, într-o zonă pe care Armata Rusă o evacuase, în speranța de a pătrunde până la Varșovia și de a declanșa o revoluție națională. Cu forțele sale limitate, în acele zile de început, el și-a susținut ordinele cu sancțiunea unui „Guvern Național din Varșovia” fictiv, și a interpretat și forțat ordinele austriece la maxim, luând inițiative, înaintând și stabilind instituții poloneze în orașele eliberate, în timp ce Austriecii îi considerau forțele ca fiind bune numai pentru recunoaștere sau pentru sprijinul formațiunilor austriece principale. Pe 12 august 1914, forțele lui Piłsudski au cucerit orașul Kielce, din giubernia Kielce, dar Piłsudski a găsit o populație mai puțin favorabilă acțiunilor sale decât se aștepta.Curând după aceea, el a înființat oficial Legiunile Poloneze⁠(d), luând personal comanda Primei Brigăzi⁠(d) a acestora, pe care avea să o conducă la succese în mai multe bătălii victorioase. De asemenea, el a informat în secret guvernul britanic în toamna anului 1914 că Legiunile sale nu se vor lupta cu Franța sau cu Marea Britanie, ci doar cu Rusia.
Piłsudski a decretat ca personalul Legiunilor să folosească apelativul „cetățene” (Obywatel), inspirat din Revoluția Franceză, și el însuși era numit „Comandantul” („Komendant”). Piłsudski se bucura de un respect și de o loialitate extreme din partea oamenilor lui, situație care avea să se mențină în anii ce aveau să vină. Legiunile Poloneze au luptat împotriva Rusiei de partea Puterilor Centrale până în 1917. Curând după formarea Legiunilor, tot în 1914, Piłsudski a înființat o altă organizație, Organizația Militară Poloneză (Polska Organizacja Wojskowa), care a servit ca precursoare a agenției poloneze de informații și a fost gândită pentru a efectua misiuni de spionaj și sabotaj.
La mijlocul anului 1916, după Bătălia de la Kostiuchnówka⁠(d) (4–6 iulie 1916), în care Legiunile poloneze au întârziat o ofensivă rusească, cu prețul a peste 2000 de victime, Piłsudski a cerut ca Puterile Centrale să emită o garanție de independență pentru Polonia. El a susținut această cerere cu o amenințare cu demisia sa și a mai multor ofițeri ai Legiunii. La 5 noiembrie 1916, Puterile Centrale au proclamat „independența” Poloniei, în speranța de a crește numărul de trupe poloneze, care să poată fi trimise pe frontul de est împotriva Rusiei, reducând astfel presiunile asupra forțelor germane care puteau fi acum mutate pe frontul de vest.Piłsudski a acceptat să servească în Regența Regatului Poloniei creat de Puterile Centrale, și a acționat ca ministru de război⁠(d) în guvernul de regență; ca atare, el a fost responsabil de Polska Siła Zbrojna. După Revoluția Rusă de la începutul lui 1917, și având în vedere agravarea situației Puterilor Centrale, Piłsudski a luat o atitudine din ce în ce mai intransigentă, insistând asupra ca oamenii lui să nu mai fie tratați drept „trupe coloniale⁠(d) germane” și să fie utilizate numai pentru a lupta cu Rusia. Anticipând înfrângerea Puterilor Centrale în război, el nu a dorit să fie aliat cu partea înfrântă. În urma „Crizei Jurământului” din iulie 1917, când Piłsudski a interzis soldaților polonezi să depună un jurământ de credință⁠(d) Puterilor Centrale, a fost arestat și închis la Magdeburg; unitățile poloneze au fost desființate, iar oamenii au fost încorporați în Armata Austro-Ungară, în timp ce Organizația Militară Poloneză a început să atace obiective germane. Arestarea lui Piłsudski i-a crescut mult reputația în rândul polonezilor, dintre care mulți au început să-l considere cel mai hotărât lider polonez, dispus să se lupte cu toate puterile care divizaseră Polonia.La 8 noiembrie 1918, cu trei zile înainte de Armistițiu, Piłsudski și colegul său, colonelul Kazimierz Sosnkowski⁠(d), au fost eliberați de germani de la Magdeburg și, în curând—ca și Vladimir Lenin înaintea lor—au fost urcați într-un tren privat, către capitala țării lor, Germania aflată în colaps sperând ca Piłsudski să formeze o forță prietenoasă lor.
La 11 noiembrie 1918, la Varșovia, Piłsudski a fost numit comandant al forțelor poloneze de către Consiliul de Regență și a fost însărcinat cu crearea unui guvern național pentru noul stat independent. În acea zi (care va deveni Ziua Independenței Poloniei), el a proclamat statul polonez independent.În aceeași săptămână, Piłsudski a negociat și evacuarea garnizoanei germane din Varșovia și a altor trupe germane ale autorității „Ober Ost”. Peste 55.000 de germani aveau să părăsească pașnic Polonia, lăsându-și armele polonezilor. În următoarele luni, peste 400.000 de militari aveau să părăsească teritoriile poloneze.La 14 noiembrie 1918, lui Piłsudski i s-a cerut să supravegheze provizoriu conducerea țării. Pe 22 noiembrie, el a primit în mod oficial, de la noul guvern al lui Jędrzej Moraczewski⁠(d), titlul de șef de stat provizoriu (Naczelnik Państwa) al Poloniei renăscute.Diverse organizații militare și guverne provizorii poloneze (Consiliul de Regență de la Varșovia; guvernul lui Ignacy Daszyński⁠(d) de la Lublin; și Comisia Poloneză de Lichidare⁠(d) de la Cracovia) l-au recunoscut ca șef de stat pe Piłsudski, care a pornit să formeze un nou guvern de coaliție. Acesta era predominant socialist și a introdus multe reforme considerate de mult timp necesare de Partidul Socialist Polonez, cum ar fi ziua de muncă de opt ore⁠(d), educația gratuită, și dreptul de vot al femeilor⁠(d). Era nevoie de toate acestea pentru a evita tulburări majore. Piłsudski credea însă că, în calitate de șef de stat, el trebuie să se ridice deasupra politicii partizane.A doua zi după sosirea sa la Varșovia, el s-a întâlnit cu vechii colegi perioada activismului clandestin, care i s-au adresat cu apelativul socialist „tovarășe” („Towarzysz”) și i-au cerut sprijinul pentru politicile lor revoluționare; el a refuzat și a răspuns: „Tovarăși, am mers cu tramvaiul roșu al socialismului până la stația numită Independența, și aici am coborât. Dacă doriți, puteți să mergeți până la ultima stație, dar deocamdată haideți să ne adresăm unii altora cu «Domnule⁠(d)»!” El a refuzat să sprijine vreun partid și nu și-a format nicio organizație politică proprie; în schimb, el a pledat pentru crearea unui guvern de coaliție. De asemenea, el a organizat o armată poloneză din veteranii polonezi ai armatelor germană, rusă și austriacă.În zilele de imediat după Primul Război Mondial, Piłsudski a încercat să construiască un guvern într-o țară răvășită. Mare parte din fosta Polonie rusească fusese distrusă în război, și jefuirea sistematică de către germani redusese bogăția regiunii cu cel puțin 10%. Un diplomat britanic care a vizitat Varșovia în ianuarie 1919 relata: „nicăieri nu am mai văzut vreodată așa dovezi de sărăcie și de mizerie extremă cum se văd la aproape fiecare pas”.În plus, țara trebuia să unifice diferitele sisteme de drept, economie și administrație din fostele sectoare german, austriac și rus ale Poloniei. Erau nouă sisteme juridice diferite, cinci monede, 66 tipuri de sisteme feroviare (cu 165 de modele de locomotive), care toate trebuia să fie consolidate în regim de urgență.
Wacław Jędrzejewicz⁠(d), îl descria, în cartea Piłsudski: O viață pentru Polonia, ca foarte judicios în procesul decizional. El strângea toate informațiile pertinente disponibile, după care le cântărea bine înainte de a ajunge la o hotărâre finală. Piłsudski s-a solicitat mult, muncind toată ziua și toată noaptea. Și-a păstrat un stil de viață spartan, servind mese simple, singur la un restaurant cu prețuri accesibile. Deși Piłsudski era popular în rândul unei mari părți din publicul polonez, reputația sa de singuratic (rezultatul multor ani de activism clandestin), ca om care nu avea încredere aproape în nimeni, a condus la tensionarea relațiilor cu alți politicieni polonezi.Piłsudski și primul guvern polonez nu se bucurau de încredere în Occident, deoarece Piłsudski colaborase cu Puterile Centrale în 1914-1917 și pentru că guvernele lui Daszyński și Jędrzej Moraczewski erau fost în principal socialiste. Abia în ianuarie 1919, când faimosul pianist și compozitor Ignacy Paderewski a devenit prim-ministru⁠(d) și ministru de externe al unui nou guvern, a fost recunoscut și în Occident.Mai rămăseseră astfel doar două guverne separate care pretindeau a fi guvern legitim al Poloniei: Piłsudski la Varșovia, și Dmowski la Paris. Pentru a se asigura că Polonia are un singur guvern și pentru a evita un război civil, Paderewski s-a întâlnit cu Dmowski și Piłsudski și i-a convins să-și unească forțele, cu Piłsudski ca șef de stat provizoriu și comandant suprem⁠(d), în timp ce Dmowski și Paderewski reprezentau Polonia la Conferința de Pace de la Paris. Articolele 87–93 ale Tratatului de la Versailles și Micul Tratat de la Versailles⁠(d), semnate la 28 iunie 1919, stabileau în mod oficial Polonia ca stat independent și suveran în arena internațională.
Piłsudski s-a ciocnit de multe ori cu Dmowski, în contradicție cu viziunea acestuia din urmă asupra polonezilor ca naționalitate dominantă în Polonia renăscută, și a fost iritat de încercarea lui Dmowski de a trimite Armata Albastră în Polonia prin Danzig, Germania (astăzi Gdansk, Polonia). La 5 ianuarie 1919, unii dintre susținătorii lui Dmowski (Marian Januszajtis-Żegota⁠(d) și Eustachy Sapieha⁠(d)) a încercat o lovitură de stat⁠(d) împotriva lui Piłsudski și prim-ministrului Moraczewski, dar nu au reușit.La 20 februarie 1919, Piłsudski a declarat că va returna puterile sale parlamentului polonez nou-ales (Sejmul). Cu toate acestea, Sejmul a reinstituit funcția sa în Mica Constituție din 1919⁠(d). Cuvântul „provizoriu” a fost eliminat din titlul său, și Piłsudski avea să ocupe funcția până la 9 decembrie 1922, când Gabriel Narutowicz a fost ales primul președinte al Poloniei.Inițiativa majoră de politică externă a lui Piłsudski în acest moment a fost o propunere de federație (numită „Międzymorze”, care în poloneză înseamnă „Între Mări”, denumită în latină Intermarium, care să se întindă de la Marea Baltică la Marea Neagră), formată din Polonia, Statele Baltice independente, Belarus și Ucraina, emulând întrucâtva Uniunea Polono-Lituaniană dinainte de divizare.Planul lui Piłsudski a întâmpinat opoziția majorității statelor membre propuse—care au refuzat să renunțe la independența lor dobândită cu greu, precum și din partea Puterilor Aliate, pentru care ar fi fost o schimbare prea îndrăzneață a structurii balanței de putere. Conform istoricului George Sanford⁠(d), în jurul anului 1920 Piłsudski și-a dat seama de nefezabilitatea acestei versiuni a proiectului Intermarium.În locul unei alianțe unice central- și est-europene, a apărut în curând o serie de conflicte de frontieră, între care Războiul Polono-Ucrainean (1918–1919), Războiul Polono-Lituanian (1920, culminând cu Revolta lui Żeligowski⁠(d)), conflictele de frontieră polono-cehoslovace (început în 1918) și, mai ales, Războiul Polono-Sovietic (1919–1921). Winston Churchill a comentat: „războiul giganților s-a încheiat, au început războaiele pigmeilor.”
În urma Primului Război Mondial, a fost neliniște la toate frontierele poloneze. În ceea ce privește viitoarele frontiere ale Poloniei, Piłsudski a spus: „tot ce putem obține în partea de vest depinde de Antanta — de măsura în care aceasta ar putea dori să constrângă Germania”, în timp ce în est „există uși care se deschid și se închid, și depinde de cine le forțează deschiderea și cât de departe.” În 1918, în est, forțele poloneze s-au ciocnit cu forțele ucrainene în Războiul Polono-Ucrainean, și primul ordin al lui Piłsudski în calitate de comandant suprem al Armatei Poloneze, la 12 noiembrie 1918, au fost de a oferi sprijin pentru lupta polonezilor din Lviv.Piłsudski era conștient de faptul că bolșevicii nu sunt prieteni ai Poloniei independente, și că războiul era inevitabil. El considera înaintarea lor spre vest o problemă majoră, dar, de asemenea, considera că bolșevicii sunt mai puțin periculoși pentru Polonia decât adversarii acestora din Războiul Civil Rus. Acești „ruși albi” — reprezentanți ai vechiului Imperiu Rus — erau dispuși să accepte numai o independență limitată pentru Polonia, probabil, în hotare similare celor ale fostei Polonii a Congresului, și în mod clar se opuneau controlului polonez asupra Ucrainei, care era crucială pentru proiectul Intermarium al lui Piłsudski.Aceasta spre deosebire de bolșevici, care declaraseră împărțirea Poloniei nulă și neavenită. Piłsudski specula astfel că Poloniei i-ar fi mai bine cu bolșevicii, înstrăinați de Puterile Occidentale, decât cu un Imperiul Rus restaurat. Ignorând presiunile puternice din partea Antantei de a se alătura unui atac asupra guvernului sovietic al lui Vladimir Lenin, Piłsudski a salvat, probabil, guvernul bolșevic în vara și toamna anului 1919.
În urma ofensivei ruse spre vest din 1918-1919 și a unei serii de lupte escaladate care au dus la înaintarea polonezilor spre est, la 21 aprilie 1920, mareșalul Piłsudski (rang primit din martie 1920) a semnat o alianță militară (Tratatul de la Varșovia⁠(d)), cu liderul ucrainean Simon Petliura pentru a efectua operațiuni comune împotriva Rusiei Sovietice. Obiectivul tratatului polono-ucrainean a fost stabilirea unei Ucraine și a unei Polonii independente aliate, asemănătoare cu aranjamentul între Uniunea Polono-Lituaniană și statele medievale târzii ucrainene. În schimb, Petliura renunțat la revendicările ucrainene asupra teritoriilor vestice ale Galiției, parte istorică a Coroanei Poloniei⁠(d), fapt pentru care a fost denunțat de către liderii naționaliști ucraineni.Armatele polonă și ucraineană, sub comanda lui Piłsudski, au lansat o ofensivă împotriva forțelor ruse în Ucraina. La 7 mai 1920, în urma unor lupte ușoare, au capturat Kievul.
Conducerea bolșevică a declarat acțiunile poloneze a fi o invazie; ca răspuns, mii de ofițeri și dezertori s-au alăturat Armatei Roșii, și mii de civili s-au oferit voluntari pentru munca de război. Sovieticii au lansat o contra-ofensivă dinspre Belarus și au contra-atacat în Ucraina, înaintând în Polonia către Germania pentru a încuraja Partidul Comunist German⁠(d) în lupta sa pentru a prelua puterea. Încrederea sovieticilor a crescut. Ei și-au anunțat planurile de a invada Europa de Vest; teoreticianul comunist sovietic Nikolai Buharin scria în Pravda, sperând să existe resurse pentru a continua campania dincolo de Varșovia „direct la Londra și la Paris”. Ordinul comandantului sovietic Mihail Tuhacevski pentru data de 2 iulie 1920, spunea: „Către Vest! Peste stârvul Poloniei Albe stă drumul către conflagrația mondială. În marș către Vilnius, Minsk, Varșovia!” și „mai departe la Berlin peste stârvul Poloniei!”La 1 iulie 1920, având în vedere avansarea rapidă a ofensivei sovietice, parlamentul Poloniei, Sejmul, a format un Consiliu de Apărare a Națiunii. El a fost prezidat de Piłsudski și trebuia să ia rapid decizii în locul Sejmului agitat de partizanat politic. Național-Democrații a susținut, cu toate acestea, că șirul de victorii bolșevice sunt vina lui Piłsudski și i-au cerut să-și dea demisia; unii chiar l-au acuzat de trădare. Eșecul votului de neîncredere din 19 iulie a condus la retragerea lui Roman Dmowski⁠(d). La 12 august, Piłsudski și-a prezentat demisia prim-ministrului Wincenty Witos, oferindu-se să fie țap ispășitor dacă soluția militară nu reușește, dar Witos a refuzat să-i accepte demisia. Antanta a presat Polonia să capituleze și să intre în negocieri cu bolșevicii. Piłsudski, cu toate acestea, era un fervent susținător al continuării luptei. Cum remarca Norman Davies, la vremea aceea, mai ales în străinătate, „Piłsudski nu avea nimic din prestigiul de mai târziu. Ca revoluționar antebelic, el își condusese partidul la diviziuni și conflicte; ca general în Primul Război Mondial și-a condus Legiunile la prizonierat și dizolvare; ca mareșal al Armatei Poloneze a condus-o până la Kiev și Vilnius, ambele acum pierdute pentru polonezi. Părăsise Partidul Socialist Polonez și aliații săi austro-germani; refuzase să se alieze cu Antanta. În Franța și Anglia, el era considerat un aliat trădător care conduce Polonia la distrugere; în Rusia, el era văzut ca un fals slujitor al aliaților, care va duce imperialismul la ruină. Toți – de la Lenin la Lloyd George, de la Pravda la Morning Star⁠(d) – îl considerau un ratat din punct de vedere militar și politic. În august 1920, toți erau de acord că această carieră catastrofală a sa va fi încoronată cu căderea Varșoviei.”
Totuși, în următoarele câteva săptămâni, strategia riscantă și neconvențională a Poloniei în bătălia de la Varșovia din august 1920 a oprit înaintarea sovietică. Planul polonezilor a fost dezvoltat de Piłsudski și de alții, între care Tadeusz Jordan-Rozwadowski⁠(d). Mai târziu, unii susținători ai lui Piłsudski au încercat să-l prezinte ca unic autor al strategiei poloneze, în timp ce adversarii aveau să-i minimizeze rolul. În Occident, pentru o lungă perioadă de timp, a persistat un mit cum că generalul Maxime Weygand din Misiunea Militară Franceză în Polonia ar fi fost cel care a salvat Polonia; istoricii moderni sunt însă de acord că rolul lui Weygand a fost cel mult minimal.Planul lui Piłsudski cerea ca forțele poloneze să se retragă peste râul Vistula și să apere capetele de pod de la Varșovia și de pe râul Wieprz⁠(d), în timp ce aproximativ 25% din diviziile disponibile să se concentreze la sud pentru contra-ofensiva strategică. Planul cerea ca apoi, două armate sub comanda Generalului Józef Haller⁠(d), care se vor confrunta cu un atac sovietic frontal asupra Varșoviei dinspre est, să reziste în tranșee cu orice preț. În același timp, o armată sub comanda generalului Władysław Sikorski urma să lovească spre nord din afara Varșoviei, izolând forțele sovietice care încercau să încercuiască capitala Poloniei din acea direcție. Rolul cel mai important, cu toate acestea, a fost repartizat relativ micii, de aproximativ 20.000 de oameni nou-înființatei „Armate de Rezervă” (denumită și „Grupul de Lovitură”, „Grupa Uderzeniowa”), care cuprindea cele mai hotărâte și încercate unități poloneze, sub comanda personală a lui Piłsudski. Sarcina lor a fost de a fi în prima linie a unei ofensive-fulger spre nord, dinspre triunghiul Vistula-Wieprz de la sud de Varșovia, printr-un punct slab identificat de către serviciile poloneze de informații între fronturile⁠(d) de vest și sud-vest sovietice. Acea ofensivă avea să separe frontul vestic sovietic de rezervele sale și să-i dezorganizeze mișcările. În cele din urmă, spațiul dintre armata lui Sikorski și „Grupul de Lovitură” avea să fie închis  în apropiere de frontiera Prusiei Orientale, aducând distrugerea forțelor sovietice încercuite.La acea dată, planul lui Piłsudski a fost puternic criticat, și numai situația disperată a forțelor poloneze i-a convins pe alți comandanți să-l accepte. Deși bazat pe informații de încredere, inclusiv comunicații radio sovietice decriptate, planul a fost făcut „amatoricesc” de ofițerii armatei și de experți militari care s-au grăbit să sublinieze lipsa de educație militară oficială a lui Piłsudski. Atunci când o copie a planului a căzut în mâinile sovieticilor, comandantul Frontului de Vest Mihail Tuhacevski a crezut că e un șiretlic și l-a ignorat. Câteva zile mai târziu, sovieticii au plătit scump pentru aceasta, atunci când, în timpul bătăliei de la Varșovia, Armata Roșie încrezătoare a suferit una dintre cele mai grele înfrângeri din istoria ei.Un deputat național-democrat⁠(d) din Sejm, Stanisław Stroński⁠(d), a inventat expresia, „Miracolul de pe Vistula” („Cud nad Wisłą”), pentru a-și exprima dezaprobarea față de „aventura ucraineană” a lui Piłsudski. Sintagma lui Stroński a fost adoptată însă ca laudă pentru Piłsudski de unii patrioți polonezi, conștienți de intenția ironică a lui Stroński. Un membru junior al misiunii militare franceze, Charles de Gaulle, avea ulterior să tragă unele învățăminte din Războiul Polono-Sovietic, precum și din cariera lui Piłsudski.În februarie 1921, Piłsudski a vizitat Parisul, unde în negocierile cu președintele francez Alexandre Millerand a pus bazele alianței militare franco-polone⁠(d) care avea să fie parafată mai târziu în acel an. Tratatul de la Riga, care a pus capăt Războiului Polono-Sovietic, în martie 1921, diviza Belarusul și Ucraina între Polonia și Rusia. Piłsudski a numit tratatul un „act de lașitate”. Tratatul, împreună cu capturarea Vilniusului de la Lituania de către generalul Lucjan Żeligowski, cu aprobarea lui Piłsudski, au marcat sfârșitul acestei încarnări a planului federalist Intermarium al lui Piłsudski.La 25 septembrie 1921, când Piłsudski a vizitat Lwówul (astăzi, Lviv) pentru deschiderea primului Târg al Estului⁠(d) (Targi Wschodnie), el a fost ținta unei tentative nereușite de asasinat din partea lui Stepan Fedak⁠(d), care acționa în numele organizațiilor pentru independența Ucrainei, între care Organizația Militară Ucraineană⁠(d).
După ce Constituția poloneză din Martie 1921 a limitat drastic puterile președinției⁠(d) (în mod intenționat, pentru a-l împiedica pe președintele Piłsudski să declanșeze vreun război), Piłsudski a refuzat să candideze pentru funcție. La 9 decembrie 1922, Adunarea Națională l-a ales președinte pe Gabriel Narutowicz din partea Partidul Popular Polonez „Wyzwolenie”⁠(d); alegerea sa, cu opoziția partidelor de dreapta, a provocat agitație publică. La 14 decembrie, la Palatul Belweder, Piłsudski a transferat oficial puterile sale de șef de stat prietenului său, Narutowicz; Naczelnik a fost înlocuit de președinte.
Două zile mai târziu, la 16 decembrie 1922, Narutowicz a fost împușcat mortal de către pictorul și criticul de artă, activistul de dreapta Eligiusz Niewiadomski⁠(d), care a avut inițial a vrut să-l omoare pe Piłsudski, dar și-a schimbat ținta, influențat de propaganda național-democraților împotriva lui Narutowicz.Pentru Piłsudski, a fost un șoc major, clătinându-i convingerea că Polonia ar putea funcționa ca o democrație și făcându-l să favorizeze guvernarea cu o mână forte. El a devenit șeful Statului Major General⁠(d) și, împreună cu ministrul afacerilor militare⁠(d) Władysław Sikorski, a reușit să stabilizeze situația, reprimând tulburările cu o scurtă stare de urgență.Stanisław Wojciechowski din Partidul Popular Polonez „Piast”⁠(d) (PSL Piast), alt vechi coleg al lui Piłsudski, a fost ales noul președinte, și Wincenty Witos, tot de la PSL Piast, a devenit prim-ministru. Dar noul guvern, în temeiul Pactului Lanckorona⁠(d)}, o alianță între partidul de centru PSL Piast și partidele de dreapta Popular al Uniunii Naționale⁠(d) și Creștin-Democrat⁠(d)—erau inamici de dreapta ai lui Piłsudski, persoane pe care el le considera responsabile moral de moartea lui Narutowicz și cu care i se părea imposibil de colaborat. La 30 mai 1923, Piłsudski a demisionat din funcția de șef al Statului Major General.
După ce Generalul Stanisław Szeptycki⁠(d) a propus ca armata să fie mai atent supravegheată de către autoritățile civile, Piłsudski a criticat acest lucru ca pe o încercare de a politiza armata, și pe 28 iunie a demisionat din ultima sa funcție politică. În aceeași zi, deputații de stânga din Sejm au votat o rezoluție prin care i se mulțumea pentru munca din trecut. Pensionat, Piłsudski s-a retras la Sulejówek, în apropiere de Varșovia, la conacul lui de la țară, „Milusin”, care i-a fost făcut cadou de către foștii soldați. Acolo s-a așezat să-și susțină familia scriind o serie de memorii politice și militare, inclusiv Rok 1920 (Anul 1920).
Între timp, economia Poloniei era devastată. Hiperinflația alimentase proteste publice, iar guvernul era în imposibilitatea de a găsi o soluție rapidă la creșterea șomajului și la criza economică. Aliații și susținătorii lui Piłsudski i-au cerut în mod repetat să revină în politică, și el a început să creeze o nouă bază de putere, centrată în jurul foștilor membri ai Legiunilor⁠(d) și Organizației Militare Poloneze precum al unor părți din intelectualitate și din politicienii de stânga. În 1925, după ce mai multe guverne au demisionat la intervale scurte, și scena politică a devenit din ce în ce mai haotică, Piłsudski a devenit din ce în ce mai critic la adresa guvernului, în cele din urmă dând declarații prin care cerea demisia cabinetului Witos.Când coaliția Chjeno-Piast⁠(d), criticată puternic de Piłsudski, a format un nou guvern, la 12–14 mai 1926, Piłsudski a revenit la putere printr-o lovitură de stat (Lovitura de stat din mai), susținută de Partidul Socialist Polonez, de Partidul „Eliberarea⁠(d)”, de Partidul Țărănesc⁠(d), și chiar de Partidul Comunist⁠(d). Piłsudski a sperat la o lovitură de stat fără vărsare de sânge, dar guvernul a refuzat să dea înapoi; 215 soldați și 164 de civili au fost uciși, și peste 900 de persoane au fost rănite.La 31 mai, Sejmul l-a ales pe Piłsudski președinte al Republicii. Piłsudski, conștient însă de puterile limitate ale președintelui, a refuzat funcția. Un alt vechi prieten al său, Ignacy Mościcki, a fost ales în locul lui. Mościcki l-a numit apoi pe Piłsudski ministru al afacerilor militare⁠(d) (ministru al apărării), un post pe care avea să-l ocupe pentru tot restul vieții sale în 11 guverne succesive, dintre care două sub conducerea sa între 1926 și 1928 și pentru o scurtă perioadă în 1930. De asemenea, el a fost inspector general al Forțelor Armate⁠(d) și președinte al Consiliului de Război.
Piłsudski nu avea planuri de reforme majore; el s-a distanțat repede de cei mai radicali susținători ai săi de stânga, declarând că lovitura de stat era menită să fie „o revoluție fără consecințe revoluționare”. Obiectivele sale au fost stabilizarea țării, reducerea influenței partidelor politice, pe care le acuza de corupție și ineficiență, și consolidarea armatei. Rolul său în guvernul polonez de-a lungul anilor care au urmat a fost descris de unele surse ca „dictatură” sau „cvasi-dictatură”.
În politica internă, lovitura de stat a lui Piłsudski a determinat limitări zdrobitoare în puterea parlamentară. Astfel, regimul Sanației⁠(d) pe care l-a impus (1926-1939) — utilizând uneori metode autoritare — a căutat să „restabilească viața publică la o sănătate morală”. Din 1928, autoritățile Sanației au fost reprezentate în sfera politicii practice de Blocul Nepartizan de Cooperare cu Guvernul⁠(d) (BBWR). Sprijinul popular și un sistem eficient de propagandă i-au permis lui Piłsudski să-și mențină puterile autoritare care nu puteau fi restricționate nici de către președinte, care era numit de către Piłsudski, nici de către Sejm. Puterile Sejmului au fost reduse prin amendamente constituționale⁠(d) introduse curând după lovitura de stat, la 2 august 1926. Între 1926 și 1930, Piłsudski s-a bazat în principal pe propagandă pentru a slăbi influența liderilor de opoziție.Punctul culminant al politicilor sale dictatoriale și supralegale a venit în 1930 cu arestarea și judecarea unor adversari politici (procesele de la Brest⁠(d)) în ajunul alegerilor legislative din 1930⁠(d), și cu înființarea în 1934 a unei închisori⁠(d) pentru deținuți politici la Bereza Kartuska (astăzi Biaroza), unde unii deținuți au fost brutal maltratați. După victoria BBWR⁠(d) din 1930, Piłsudski a lăsat multe chestiuni interne în mâinile „coloneilor⁠(d)” săi, în timp ce el însuși se concentra asupra problemelor militare și de politică externă. El a fost criticat considerabil pentru felul cum își trata adversarii politici, și condamnările internaționale venite după arestarea lor în 1930 și detenția acestora au deteriorat reputația Poloniei.
Piłsudski a devenit din ce în ce mai deziluzionat de democrația din Polonia. Declarațiile lui publice neautocenzurate — a numit Sejmul o „prostituată” – și trimiterea a nouăzeci de polițiști înarmați în clădirea Sejmului ca răspuns la o eventuală moțiune de cenzură, a provocat îngrijorarea observatorilor contemporani și moderni care considerau că acțiunile sale stabilesc precedente de răspunsuri autoritare la provocări politice.Unul dintre obiectivele principale ale lui Piłsudski a fost acela de a transforma sistemul parlamentar într-un sistem prezidențial; cu toate acestea, el s-a opus introducerii totalitarismului. Adoptarea unei noi constituții poloneze, în aprilie 1935, adaptată specificațiilor lui Piłsudski de către susținătorii lui — și care asigura un rol puternic președinției — a venit prea târziu pentru ca Piłsudski să dorească acea funcție; Constituția din Aprilie a servit Polonia doar până la izbucnirea celui de al Doilea Război Mondial și a îndrumat guvernul în exil până la sfârșitul războiului și după.Cu toate acestea, guvernul lui Piłsudski depindea mai mult de autoritatea sa carismatică⁠(d) decât de autoritatea rațional-legală⁠(d). Niciunul dintre urmașii săi nu putea pretinde să-i fie moștenitor legitim, și după moartea lui, structura Sanației s-ar fi fracturat ușor, readucând Polonia la disputele politice parlamentare din epoca prepiłsudskiană.
Regimul lui Piłsudski a început o perioadă de stabilizare națională și de îmbunătățire a situației minorităților etnice, care formau aproximativ o treime din populația celei de a Doua Republici Poloneze. Piłsudski a înlocuit „asimilarea etnică⁠(d)” a național-democraților cu o „asimilare statală” politică: cetățenii erau judecați nu după etnie, ci prin loialitatea lor față de stat. El a extins astfel politica de „asimilare statală” asupra evreilor polonezi. Anii 1926-35, și Piłsudski însuși, au fost favorabil priviți de mulți evrei polonezi, a căror situație s-a îmbunătățit mai ales sub prim-ministrul Kazimierz Bartel⁠(d), numit de Piłsudski. Mulți evrei îl considerau pe Piłsudski singura lor speranță pentru imobilizarea curentelor antisemite din Polonia și pentru menținerea ordinii publice; el a fost văzut ca un garant al stabilității și un prieten al poporului evreu, care l-a votat și a participat activ la blocul său politic. Moartea lui Piłsudski în 1935 a adus la o deteriorare a calității vieții evreilor din Polonia.În anii 1930, o combinație de evoluții, de la Marea Criză Economică la cercul vicios⁠(d) al atacurilor teroriste ale OUN și ale concesiunilor făcute acestora de guvern, au făcut ca relațiile guvernului cu minoritățile naționale să se deterioreze. Frământările din rândul minorităților naționale au fost legate și de politica externă. După frământări, au urmat represiuni în mare parte în Galiția de est locuită majoritar de Ucraineni, unde aproape 1.800 de persoane au fost arestate. Au apărut tensiuni și între guvern și minoritatea germană din Polonia, în special în Silezia Superioară. Guvernul nu a cedat cererilor de măsuri antisemite; dar evreii (8,6% din populația Poloniei) au devenit nemulțumiți din motive economice, legate de criză. În general, până la sfârșitul vieții lui Piłsudski, relațiile guvernului său cu minoritățile naționale au fost din ce în ce mai problematice.În domeniul militar, Piłsudski, care s-a dovedit un bun strateg militar când a pregătit „Miracolul de pe Vistula”, a fost criticat de unii pentru că ulterior s-a concentrat pe managementul de personal și că a neglijat modernizarea strategiei și echipamentelor militare. Experiențele sale în Războiul Polono-Sovietic (1919-21) l-au făcut să supraestimeze importanța cavaleriei și să neglijeze dezvoltarea blindatelor și forțelor aeriene. Alții, însă, susțin că, în special de la sfârșitul anilor 1920, el a sprijinit dezvoltarea acestor ramuri militare. Este posibil ca limitările modernizării militare a Poloniei în această perioadă să fi avut mai puțin natură doctrinară cât financiară.
Sub Piłsudski, Polonia a menținut relații bune cu țările vecine România și Letonia, precum și cu Ungaria. Relațiile au fost însă tensionate cu Cehoslovacia și cel mai mult cu Lituania. Relațiile cu Republica Germană de la Weimar și cu Uniunea Sovietică au variat de-a lungul timpului, dar în timpul mandatului lui Piłsudski ar putea fi descrise ca neutre.Programul prometeic al lui Piłsudski, conceput pentru a slăbi Imperiul Rus și succesorul său, Uniunea Sovietică, prin sprijinirea mișcărilor naționaliste de independență ale marilor popoare neruse ce trăiau în Rusia și Uniunea Sovietică, a fost coordonat de la 1927 până la izbucnirea celui de al Doilea Război Mondial în 1939 în Europa de ofițerul de informații militare Edmund Charaszkiewicz⁠(d). În perioada interbelică, mișcarea prometeistă a dat puține rezultate tangibile.
Piłsudski a căutat să mențină independența țării sale în arena internațională. Asistat de protejatul său, ministrul de externe,⁠(d) Józef Beck⁠(d), a cerut sprijin pentru Polonia în alianțe cu puterile occidentale precum Franța și Regatul Unit, și cu vecinii prieteni, deși mai puțin puternici, România și Ungaria.Susținător al alianței militare franco-polone și a alianței polono-române (țară care i-a deschis o poartă către Mica Antantă, alianță neaccesibilă din cauza problemelor cu Cehoslovacia), Piłsudski a fost dezamăgit de politica franco-britanică de concesiuni, evidentă prin semnarea de către aceste țări a tratatelor de la Locarno. Piłsudski, prin urmare, a vizat și să mențină relații bune cu Uniunea Sovietică și cu Germania; prin urmare, Polonia a semnat un pact de neagresiune cu ambii săi vecini puternici: pactul sovieto-polon de neagresiune⁠(d) din 1932, și pactul germano-polon de neagresiune⁠(d) din 1934. Cele două tratate erau menite să consolideze poziția Poloniei în ochii aliaților și vecinilor săi.Piłsudski însuși era conștient de lipsa de forță a pactelor și comenta: „cu aceste pacte, suntem călare pe două scaune. Acest lucru nu poate dura mult timp. Trebuie să știm de pe ce scaun o să cădem mai întâi, și când va fi asta.” Criticii celor două pacte de neagresiune îl acuzau pe Piłsudski de subestimarea agresivității lui Hitler și că îi dădeau Germaniei timp să se reînarmeze; și, pe de altă parte, că îi permiteau lui Stalin să elimine opoziția—în primul rând, din Ucraina—mișcări ce fuseseră susținute de Piłsudski în cadrul programului său prometeist.După ce Adolf Hitler a venit la putere în ianuarie 1933, s-a zvonit că Piłsudski ar fi propus Franței un război preventiv împotriva Germaniei. S-a susținut că Piłsudski ar fi tatonat Franța legat de o posibilă acțiune militară comună împotriva Germaniei. Lipsa interesului francez poate să fi fost un motiv pentru care Polonia a semnat pactul germano-polon de neagresiune din ianuarie 1934. Cu toate acestea, nu s-au găsit decât puține dovezi în arhivele diplomatice franceze și polone că o astfel de propunere de război preventiv ar fi fost vreodată avansată.Hitler a sugerat în repetate rânduri o alianță germano-polonă împotriva Uniunii Sovietice, dar Piłsudski a refuzat, cautând în schimb să câștige timp prețios pentru a se pregăti pentru potențialul război cu Germania și cu Uniunea Sovietică.
Chiar înainte de moartea sa, Piłsudski i-a spus lui Józef Beck că politica Poloniei trebuie să fie una de menținere a unor relații neutre cu Germania, de menținere a alianței poloneze cu Franța, și de îmbunătățire a relațiilor cu Regatul Unit.
Până la 1935, fără știrea publicului, sănătatea lui Piłsudski fusese de mai mulți ani în declin. La 12 mai 1935, a murit de cancer la ficat⁠(d) în Palatul Belweder din Varșovia. Celebrarea vieții sale a început în mod spontan la mai puțin de o jumătate de oră de la anunțarea morții sale. Ea a fost condusă de către personalul militar — foști legionari, membri ai Organizației Militare Polone, veterani ai războaielor din 1919-21 — și de colaboratorii săi politici din serviciul său ca șef de stat și, mai târziu, prim-ministru și inspector general.Partidul Comunist Polonez⁠(d) l-a atacat imediat pe Piłsudski ca fascist și capitalist, deși fasciștii înșiși nu-l vedeau ca fiind unul dintre ei. Alți adversari ai regimului de Sanație⁠(d) au fost însă mai rezervați; socialiștii (cum ar fi Ignacy Daszyński⁠(d) și Tomasz Arciszewski⁠(d)) și creștin-democrații⁠(d) (reprezentați de Ignacy Paderewski, Stanisław Wojciechowski și Władysław Grabski⁠(d)) și-au exprimat condoleanțele. Partidele țărănești au fost împărțite în reacțiile lor (Wincenty Witos criticându-l pe Piłsudski, dar Maciej Rataj⁠(d) și Stanisław August Thugutt⁠(d) susținându-l), în timp ce național-democrații lui Roman Dmowski⁠(d) au exprimat critici moderate.Condoleanțe au fost exprimate și de către clerici, inclusiv de primatul Poloniei⁠(d) August Hlond⁠(d), precum și de către papa Pius al XI-lea, care s-a declarat un „prieten personal” al lui Piłsudski. Aprecieri notabile pentru Piłsudski a fost exprimate de către minoritățile etnice și religioase din Polonia. Organizațiile ortodoxe, protestante, iudaice și musulmane și-au exprimat condoleanțele, lăudându-l pe Piłsudski pentru politicile sale de toleranță religioasă. Moartea lui a fost un șoc pentru membrii minorității evreiești, care chiar după mulți ani și-a amintit de el ca de un om foarte bun care a protejat evreii.Organizațiile mainstream ale minorităților etnice și-au exprimat și ele susținerea pentru politicile sale de toleranță etnică, deși a fost criticat, pe lângă comuniștii polonezi, și de către Bundul Muncitoresc Evreiesc⁠(d), și de extremiștii ucraineni, germani și lituanieni.Pe scena internațională, papa Pius al XI-lea a ținut o ceremonie specială la 18 mai, la Sfântul Scaun, s-a ținut o comemorare și la sediul central al Ligii Națiunilor de la Geneva, și zeci de mesaje de condoleanțe au sosit în Polonia de la șefii de stat din întreaga lume, inclusiv de la Adolf Hitler din Germania, de la Iosif Stalin din Uniunea Sovietică, de la Benito Mussolini și de la regele Victor Emmanuel al III-lea din Italia, de la Albert Lebrun și Pierre-Étienne Flandin din Franța, de la Wilhelm Miklas din Austria, de la împăratul japonez Hirohito, și de la regele britanic George al V-lea.Au avut loc ceremonii, liturghii și o enormă procesiune funerară; trenul funebru⁠(d) a străbătut toată Polonia. S-au emis o serie de cărți poștale, timbre și mărci poștale. În 1937, după doi ani de expunere în cripta Sf. Leonard din catedrala Wawel din Cracovia, trupul lui Piłsudski a fost înmormântat în cripta catedralei sub clopotul de argint, cu excepția creierului său, pe care el l-a oferit pentru studiu Universității Ștefan Batory⁠(d), și a inimii lui, care a fost îngropată în mormântul mamei sale din cimitirul Rasos din Vilnius, unde este și astăzi.Relocarea rămășițelor sale în 1937, efectuată de îndelungatul său adversar Adam Stefan Sapieha⁠(d), pe atunci arhiepiscop de Cracovia⁠(d), a incitat la proteste pe scară largă, inclusiv cu cereri de îndepărtare a lui Sapieha.
La 13 mai 1935, în conformitate cu ultima dorință a lui Piłsudski, Edward Rydz-Śmigły a fost numit de către președintele și guvernul Poloniei în funcția de inspector general⁠(d) al Forțelor Armate Poloneze, iar la 10 noiembrie 1936, a fost ridicat la rangul de mareșal al Poloniei⁠(d). Rydz a fost unul dintre cei mai puternici oameni din Polonia, „al doilea om în stat după președinte”. Deși mulți l-au considerat pe Rydz-Śmigły un succesor al lui Piłsudski, el nu a devenit niciodată la fel de influent.Cum guvernul polonez a devenit din ce în ce mai autoritar și conservator, facțiunea lui Rydz-Śmigły s-a opus celei mai moderate a lui Ignacy Mościcki, care a rămas președinte. După 1938, Rydz-Śmigły s-a reconciliat cu președintele, dar gruparea de guvernământ a rămas împărțită în „Oamenii Președintelui”, în cea mai mare parte civili („Grupul de la Castel”, după reședința oficială a președintelui, Castelul Regal din Varșovia), și „Oamenii Mareșalului” („coloneii lui Piłsudski⁠(d)”), militari de carieră și vechi tovarăși de arme ai lui Piłsudski. După invazia germană a Poloniei în 1939, o parte din această diviziune politică a supraviețuit și în guvernul polonez în exil.
Piłsudski a dat Poloniei ceva asemănător cu ceea ce medita personajul Onufry Zagłoba⁠(d) al lui Henryk Sienkiewicz: un Oliver Cromwell polonez. Ca atare, mareșalul atrăsese în mod inevitabil, atât loialități intense cât și intense demonizări.În 1935, la înmormântarea lui Piłsudski, președintele Mościcki a cuvântat despre mareșal: „el a fost regele inimilor noastre și suveranul nostru. Pe parcursul a jumătate de secol al vieții sale, el a capturat inimă după inimă, suflet după suflet, până când a atras toată Polonia în purpura spiritului său regal ... El a dat Poloniei libertate, limite, putere și respect.”După al Doilea Război Mondial, gândirea lui Piłsudski nu a influențat politicile Republicii Populare Polone, stat-satelit de facto al Uniunii Sovietice. În special, Polonia nu era în postura de a relua eforturile lui Piłsudski de a construi o federație Intermarium între Polonia și unii dintre vecinii săi; și un efort „prometeic” de a „rupe statul rus în principalele sale părți constitutive și de a emancipa de țările care au fost încorporate cu forța în imperiu,” nu ar fi fost posibil.La un deceniu după al Doilea Război Mondial, Piłsudski a ajuns fie ignorat, fie condamnat de către guvernul comunist al Poloniei, împreună cu întreaga a Doua Republică poloneză interbelică. Acest lucru a început să se schimbe, cu toate acestea, în special după destalinizare⁠(d) și după Octombrie Polonez⁠(d) (1956), și istoriografia polonă a trecut treptat de la un pur vedere negativ asupra lui Piłsudski spre o viziune mai echilibrată și neutră.După căderea comunismului și dezintegrarea în 1991 a Uniunii Sovietice, Piłsudski a ajuns din nou pentru să fie recunoscut public ca un erou național al Poloniei. La a șaizecea comemorare a moții sale, la 12 mai 1995, Sejmul Poloniei a adoptat o rezoluție: „Józef Piłsudski va rămâne în memoria națiunii noastre fondatorul independenței ei și conducătorul victorios care a evitat un atac străin care amenința întreaga Europă și civilizația. Józef Piłsudski a slujit bine țara și a intrat în istoria ei pentru totdeauna.”În timp ce unele dintre mișcările politice ale lui Piłsudski rămân controversate, în special lovitura de stat din mai 1926, procesele de la Brest⁠(d) (1931-32), și înființarea lagărului de detenție Bereze Kartuska, precum și eșecurile succesive ale guvernelor poloneze de a formula politici coerente și constructive față de minoritățile naționale — Piłsudski continuă să fie privit de cei mai mulți polonezi drept o figură providențială în istoria de secol al XX-lea a țării.
Piłsudski a împrumutat numele său mai multor unități militare, dintre care Legiunea 1 Infanterie și trenul blindat nr. 51 („I Marszałek”—„Primul Mareșal”).Există și Movila lui Piłsudski⁠(d), una dintre cele patru movile⁠(d) artificiale din Cracovia; Institutul Józef Piłsudski al Americii⁠(d) din New York, un centru de cercetare și muzeu al istoriei moderne a Poloniei; Universitatea Józef Piłsudski de Educație Fizică de la Varșovia⁠(d); o navă de pasageri, MS Piłsudski; o canonieră, ORP Komendant Piłsudski; și un cal de curse, Pilsudski⁠(d). Aproape fiecare oraș polonez are o „stradă Piłsudski”. Prin contrast, sunt doar câteva străzi numite după rivalul său  național-democrat⁠(d)  Roman Dmowski⁠(d), chiar și în fosta fortăreață politică a lui Dmowski din Polonia Mare. Sunt statui ale lui Piłsudski în multe orașe poloneze; cea mai mare densitate de astfel de statui memoriale se găsește în Varșovia, care are trei pe o arie relativ restrânsă, între Palatul Belweder, reședința lui Piłsudski, și Piața Piłsudski⁠(d).
El a făcut subiectul unor picturi ale unor artiști de renume, cum ar fi Jacek Malczewski (1916) și Wojciech Kossak (sprijinindu-se pe sabia lui, 1928; și călare pe calul său, Kasztanka⁠(d), 1928), precum și a numeroase caricaturi și fotografii.
Piłsudski a fost personaj în numeroase opere de ficțiune, cum ar fi romanul din 1922 Generał Barcz (General Barcz) de Juliusz Kaden-Bandrowski și romanul din 2007 Gheața⁠(d) (Lód) de Jacek Dukaj⁠(d). Biblioteca Națională a Poloniei⁠(d) listează peste 500 de publicații referitoare la Piłsudski; Biblioteca Congresului SUA, peste 300. Viața lui Piłsudski a fost subiectul unui documentar polonez de televiziune, Marszałek Piłsudski, în regia lui Andrzej Trzos-Rastawiecki, lansat în 2001.Există planuri de a transforma reședința oficială a lui Piłsudski, Palatul Belweder, care în prezent găzduiește o mică expoziție despre el, într-un muzeu dedicat memoriei sale.
Ambele fiice ale mareșalului Piłsudski s-au întors în Polonia în 1990, după căderea regimului comunist. Fiica Jadwigăi Piłsudska, Joanna Jaraczewska, s-a întors în Polonia în 1979. Ea s-a căsătorit cu activistul polonez din „Solidaritatea” Janusz Onyszkiewicz într-o închisoare politică în 1983. Ambele au fost foarte implicate în lupta poloneză împotriva comunismului între 1979 și 1989.
en  Dole, Patryk, Marshal Józef Piłsudski. Messiah and Central European Federalist la Wayback Machine (archived 13 February 2005)
