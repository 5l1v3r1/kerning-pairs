
Usher Terry Raymond IV (n. 14 octombrie 1978), cunoscut și sub numele de Usher, este un muzician, actor și dansator american. El a devenit cunoscut la finele anilor '90, grație includerii sale pe coloana sonoră a filmului Poetic Justice și mulțumită albumului său de debut, denumit după sine.După performanțele modeste ale primului material, discul lansat în 1997 — My Way — l-a propulsat pe solist spre notorietatea mondială, comercializându-se în peste opt milioane de exemplare la nivel global și oferind trei șlagăre notabile. Succesorul său, 8701 i-a sporit popularitatea artistului și a anticipat promovarea celui mai mare succes comercial al său, materializat prin discul Confessions. Lansat în 2004, albumul s-a bucurat de succes la nivel global, fiind distribuit în peste douăzeci de milioane de exemplare, fiind recompensat și cu un disc de diamant în S.U.A.. Produsele discografice promovate ulterior l-au ajutat pe solist să devină unul dintre cei mai apreciați artiști ai generației sale.Având un timbru caracteristic tenorilor, solistul a fost felicitat de critica de specialitate pentru calitățile sale vocale. Abordând preponderent un sound bazat pe muzica R&B, cântărețul a inclus în compozițiile sale o serie de elemente ale unor stiluri diferite, printre care hip-hop, crunk sau dance — cel din urmă fiind reprezentativ în perioada recentă, grație șlagărelor de crossover influențate de acest gen. De-a lungul carierei sale, Usher a vândut peste patruzeci și cinci de milioane de albume, drept răsplată pentru realizările sale artistice fiind recompensat totodată cu opt premii Grammy (vedeți aici), opt American Music Awards, patru World Music Awards și optsprezece distincții oferite de Billboard.
Usher s-a născut pe data de 14 octombrie 1978 în Dallas, Texas, Statele Unite ale Americii, fiind fiul lui Jonetta Patton (anterior O'Neal) și Usher Raymond al III-lea. Prima parte a vieții, Raymond a locuit în Chattanooga, alături de mama sa, tatăl său vitreg și fratele său vitreg (născut în 1984). Tatăl biologic al lui Usher a părăsit familia în momentul în care acesta avea doar un an. Sub îndrumarea mamei sale, el s-a implicat în activitatea corului bisericii din Chattanooga. La vârsta de nouă ani, bunica sa i-a descoperit calitățile artistice, însă nu a fost de părere că Usher are posibilitatea de a cânta corespunzător decât în momentul în care a intrat într-un grup muzical. Pentru a-i crește șansele lui Raymond de a-și valorifica talentul, familia s-a mutat în Atlanta, Georgia, unde au considerat că artistul își va cultiva abilitățile. Odată ajuns în acest teritoriu, Usher a început să asiste la cursurile liceului North Springs High School, la absolvirea căruia a început să-și construiască cariera muzicală.
La vârsta de unsprezece ani, Usher a început să activeze într-o formație muzicală locală intitulată NuBeginnings, sprijinită de Darryl Wheeler. În compania celorlalți artiști componenți, solistul a înregistrat zece cântece în anul 1991, acestea fiind ulterior incluse pe un material discografic ce poartă titlulatura de NuBeginings Featuring Usher Raymond IV, el fiind distribuit doar la nivel regional și pe bază de comenzi. Odată cu creșterea popularității experimentate de solist, în 2002 albumul a fost relansat sub egida Hip-O Records. După doi ani de la startul activității cu NuBeginnings, la vârsta de treisprezece ani, Usher a participat la competiția Star Search, unde a fost reperat de un reprezentat al casei de discuri LaFace Records. În urma unei probe eliminatorii cu alte personalități ale companiei, interpretul a semnat un contract de promovare cu anexa Sony BMG. În cadrul audițiilor, printre cei ce l-au evaluat pe artist s-au numărat directorul casei de discuri LaFace, La Reid și interpreta Toni Braxton, care s-au declarat încântați de solist. Înregistrarea sa de debut, „Call Me a Mack” — inclusă pe coloana sonoră a filmului Poetic Justice — a fost lansată în august 1993, însă nu a înregistrat performanțe semnificative.Un an mai târziu, în 1994, a fost distribuit lanțurilor de magazine primul album de studio al interpretului, denumit după sine. Printre compozitorii cooptați pentru proiect s-a numărat și P. Diddy, care s-a preocupat și ulterior de cariera interpretului. Primul extras pe single al materialului, „Can U Get wit It” a devenit un șlagăr de top 20 în Billboard Hot R&B/Hip-Hop Songs și a activat în Billboard Hot 100. Albumul de proveniețnă a activat slab în clasamentele americane, însă de-a lungul timpului a reușit să se comercializeze în peste 500.000 de exemplare. Al doilea single — „Think of You” — s-a bucurat de mai mult succes depășindu-și predecesorul și marcând totodată prima apariție a artistului în ierarhiile de specialitate din Regatul Unit, însă ultimul extras, „The Many Ways” a devenit un eșec comparativ cu celelalte două. După terminarea liceului, solistul a continuat să înregistreze pentru un viitor proiect, colaborând totodată cu interpreta Monica la compoziția „Let's Straighten It Out”.
În urma performanțelor mediocre obținute de discul de debut, solistul a început înregistrările pentru un nou album de studio. În timpul acordat noului proiect, artistul a legat o prietenie cu producătorul muzical Jermaine Dupri pe care l-a cooptat pentru a-și aduce aportul la noile înregistrări ce urmau a fi incluse pe noul material. Produsul final s-a materializat prin intermediul albumului My Way, lansat în luna septembrie a anului 1997, fiind precedat de promovarea extrasului pe single „You Make Me Wanna”. Compoziția s-a bucurat de succes atât pe teritoriul Statelor Unite ale Americii, cât și în alte regiuni, printre care Australia sau Regatul Unit, în ultimul teritoriu ocupând chiar prima poziție în ierarhia națională, lucru datorat vânzărilor totale de peste 335.000 de exemplare, care i-au adus artistului și un disc de argint. Succesorul său, „Nice & Slow”, a câștigat prima poziție în Billboard Hot 100, însă nu și-a egalat predecesorul la nivel mondial, în timp ce cântecul omonim titulaturii materialului a devenit un nou șlagăr în listele muzicale din țara natală a interpretului. Critica muzicală de specialitate a reacționat pozitiv la adresa albumului, Allmusic, revista Q sau Yahoo! Music oferindu-i discului recenzii favorabile, în timp ce la nivel comercial My Way s-a bucurat de vânzări de peste șase milioane de exemplare doar în S.U.A. (aspect reliefat de cele șase discuri de platină câștigate), dar și de o plasare de top 5 în Billboard 200.„You Make Me Wanna” i-a adus artistului și o nominalizare la premiile Grammy, dar și un trofeu Soul Train Music Award. În ultima parte a anului 1997, Usher a fost cooptat de o serie de artiști pentru a susține recitaluri în cadrul turneelor personale, printre aceștia numărându-se Mary J. Blige, Janet Jackson sau Puff Diddy. Solistul a lansat și un album cu interpretări live în primăvara anului 1999, care a fost recompensat cu un disc de aur în Statele Unite ale Americii. Artistul a apărut și în serialul Moesha între anii 1997 — 1998, lucru ce i-a deschis calea spre primul său rol într-un film în anul 1998, materializat prin apariția sa în producția The Faculty. Cele două proiecte i-au sporit șansele lui Usher de a obține noi roluri într-o serie de spectacole noi, printre care telenovela The Bold And The Beautiful sau filmele She's All That, Geppetto și Light It Up, în cel din urmă interpretând unul dintre personajele principale.
Odată cu încheierea activităților în domeniul cinematografiei, solistul a început promovarea unui nou extras pe single, „Pop Ya Collar”, ce anunța lansarea unui nou album de studio, All About U. Compoziția s-a bucurat de succes în Regatul Unit, unde a debutat pe poziția secundă în ierarhia UK Singles Chart, însă a devenit un eșec în Statele Unite ale Americii, comparativ cu înregistrările de pe My Way. În acest context, materialul a fost amânat, aspect datorat și faptului că o parte a cântecelor alese pentru a fi incluse pe disc au apărut pe internet. După revizuirea compozițiilor programate pentru noul proiect, a început promovarea unui nou cântec, intitulat „U Remind Me”, care a ocupat prima poziție în Billboard Hot 100 și treapta a treia în Regatul Unit, lucru ce a facilitat lansarea albumului, care a fost distribuit sub o nouă titulatură, 8701. Discul a fost primit cu recenzii favorabile de critica de specialitate, Allmusic, Blender, Entertainment Weekly sau Rolling Stone reacționând pozitiv la adresa materialului. Campania de promovare a continuat odată cu lansarea altor trei extrase pe single — „U Got It Bad”, „U Don't Have to Call” și „U-Turn” — primul dintre acestea câștigând locul întâi în ierarhiile americane, în timp ce ultimele două au activat notabil în clasamentele din Europa și Oceania. Succesul întâmpinat de cântece a ajutat albumul de proveniență să câștige patru discuri de platină în S.U.A., premii ce reflectă comercializarea a peste patru milioane de exemplare în acest teritoriu.În aceeași perioadă, Usher a apărut în filmul Texas Rangers (lansat în 2001), în timp ce în prima parte a anului 2002 solistul a fost recompensat cu un premiu Grammy la categoria „Cea mai bună interpretare R&B masculină” pentru „U Remind Me”, aceeași distincție fiind ridicată de artist și un an mai târziu pentru „U Don't Have to Call”. De asemenea, în vara anului 2002, cântărețul a colaborat cu P. Diddy și Loon la compoziția „I Need a Girl, Part I”, care a devenit un șlagăr la nivel mondial, ocupând poziții notabile într-o serie de țări europene, dar și în Statele Unite ale Americii sau Oceania. La finele aceluiași an, Usher a fost distribuit în producții precum The Twilight Zone sau American Dreams.
Solistul a început înregistrările pentru un nou album de studio încă din anul 2003, intenționând să conlucreze — în principal — cu același grup de producători cu care colaborase și anterior, însă a abordat și alți compozitori, printre care Jimmy Jam & Terry Lewis, Just Blaze sau R. Kelly. După imprimarea unui număr de aproximativ patruzeci de cântece, artistul a prezentat materialul casei de discuri, care i-a recomandat să mai înregistreze o serie de piese. După acest episod a fost înregistrat primul extras pe single al discului, „Yeah!”, o colaborare cu Lil Jon și Ludacris, care a devenit un succes la nivel mondial, ocupând prima poziție în Billboard Hot 100 timp de doisprezece săptămâni consecutive și câștigând aceeași distincție în majoritatea ierarhiilor unde a activat. Succesul cântecului a ajutat albumul de proveniență, intitulat Confessions și lansat în martie 2004, să debuteze pe locul întâi în lista celor mai bine vândute albume din Statele Unite ale Americii, vânzările din prima săptămână ridicându-se la aproximativ 1,1 milioane de exemplare. Colecția de cântece s-a bucurat de aprecieri favorabile și din partea criticilor de specialitate, baza de data muzicale Allmusic recompenând-o cu patru puncte și jumătate dintr-un total de cinci.
Promovarea materialului s-a continuat grație altor extrase pe single, al doilea dintre acestea — balada „Burn” — devenind un nou șlagăr la nivel mondial, în timp ce al treilea — „Confessions Part II” — a cucerit prima poziție în Billboard Hot 100 și s-a clasat în primele zece trepte ale listei naționale din Australia. Albumul a fost relansat într-o ediție specială la finele anului 2004, cuprinzând o serie de compoziții neincluse pe prima versiune a discului, unde s-a aflat și duetul cu Alicia Keys, „My Boo”, extras pe single pentru a crește notorietatea materialului de bază. Asemeni predecesorilor săi, cântecul a devenit un șlagăr în Statele Unite ale Americii și a înregistrat vânzări notabile în majoritatea regiunilor unde a activat. La scurt timp a fost trimis posturilor de radio și ultimul single al albumului, „Caught Up”, care nu a obținut succesul predecesorilor săi, însă a activat notabil în Regatul Unit și S.U.A.. Toate acestea au sporit popularitatea discului, ajutându-l să însumeze vânzări totale de peste douăzeci de milioane de unități la nivel global, aproximativ jumătate dintre acestea fiind distribuite doar în țara natală a artistului, exemplarele de pe acest teritoriu aducându-i și un disc de diamant.Solistul a fost recompensat cu o serie de trofee pentru albumul Confessions și discurile single lansate de pe acesta, printre ele numărându-se patru premii American Music Awards, două MTV Europe Music Awards, două MTV Video Music Awards și trei World Music Awards. De asemenea, Billboard l-a desemnat „Artistul anului” 2004, oferindu-i alte zece distincții, în timp ce Confessions, „Yeah!” și „My Boo” i-au adus solistului fiecare câte un premiu Grammy. Până la lansarea unui nou album de studio, interpretul a colaborat cu Lil John la înregistrarea „Lovers and Friends”, un șlagăr de top 3 în Billboard Hot 100 și cu R. Kelly la compoziția „Same Girl” lansată în 2006. O altă apariție notabilă o constituie piesa „Shake Down”, imprimată alături de Mary J. Blige pentru albumul acesteia din 2007, Growing Pains. Alături de activitatea muzicală, Usher s-a implicat într-un nou proiect cinematografic, obținând rolul principal în filmul In The Mix, interpretând și rolul lui Billy Flynn în musicalul Chicago de pe Broadway.
Programat inițial pentru luna octombrie a anului 2007, al cincilea album de studio al artistului, Here I Stand, a fost lansat în mai 2010. Materialul a fost precedat de promovarea primului extras pe single, „Love In This Club”, o colaborare cu Young Jeezy. Înregistrarea s-a bucurat de succes în clasamentele de specialitate din întreaga lume, în special din Statele Unite ale Americii, unde a devenit cel de-al optulea cântec clasat pe locul întâi în ierarhia Billboard Hot 100 din întreaga carieră a lui Usher. De asemenea, piesa s-a comercializat în peste două milioane de exemplare digitale în acest teritoriu. Albumul de proveniență a debutat pe treapta cu numărul unu în listele de specialitate din țara natală a artistului, grație celor peste 443.000 de unități vândute în prima săptămână de disponibilitate, devenind cel de-al doilea material al solistului ce obține această performanță. Sound-ul albumului a fost definit de Usher drept „matur și sexy”, recenziile pentru disc fiind preponderent favorabile, conform Metacritic. Here I Stand s-a comercializat în peste cinci milioane de exemplare, aproximativ 1,5 milioane fiind distribuite doar în Statele Unite ale Americii. Materialul a fost recompensat cu un disc de platină în țara natală a artistului, o recompensă mai slabă decât cea primită de Confessions, care a primit un disc de diamant (echivalentul a zece discuri de platină).
De pe album au mai fost extrase încă trei discuri single — „Love in This Club, Part II” (care reprezintă un remix oficial al primului single, fiind realizat în colaborare cu Beyoncé și Lil Wayne), „Moving Mountains” și „Trading Places” — niciunul nu s-a ridicat însă la nivelul predecesorului. „Love in This Club, Part II” a devenit un șlagăr de top 10 în Billboard Hot R&B/Hip-Hop Songs și a activat notabil în clasamentele din Germania, în timp ce „Moving Mountains” a devenit cel mai slab clasat cântec promovat de pe album în Statele Unite ale Americii, însă a fost recompensat cu un disc de aur în Noua Zeelandă, unde a activat și între primele zece trepte ale ierarhiei oficiale. „Trading Places” s-a bucurat de succes doar la nivelul posturilor de radio ce promovează muzica R&B din țara natală a solistului. Înregistrarea omonimă titlului a primit și o nominalizare la premiile Grammy din anul 2009, la categoria „Cea mai bună interpretare R&B masculină”. Discul a fost promovat atât prin intermediul unui turneu numit One Night Stand, dar și printr-o serie de recitaluri susținute în cadrul unor emisiuni de televiziune, printre care The Hills, Dancing With the Stars, Saturday Night Live sau BET Awards 2008.
La începutul anului 2009, pe data de 18 ianuarie, Usher a fost prezent la ceremonia We Are One: The Obama Inaugural Celebration at the Lincoln Memorial, alături de Shakira și Stivie Wonder. De asemenea, acesta a participat și la evenimentul de comemorare al lui Michael Jackson de pe data de 7 iulie 2009, unde a prezentat cântecul „Gone Too Soon”.
Inspirat de divorțul întâmpinat în viața personală, solistul a început să lucreze la un nou album de studio, intitulat inițial Monster, despre care s-a afirmat faptul că va poseda o temă similară cu cea a discului Confessions. Lansat sub titulatura de single promoțional, „Papers” s-a bucurat de succes în cadrul ierarhiei Billboard Hot R&B/Hip-Hop Songs, unde a ocupat prima poziție devenind cel de-al nouălea cântec al artistului ce câștigă această distincție. Anunțat inițial pentru luna decembrie a anului 2009, albumul rezultat: Raymond v. Raymond a fost amânat până în martie 2010 (respectiv aprilie 2010 în unele regiuni precum Regatul Unit și România), până la acel moment fiind lansate alte trei cântece promoționale și alte două discuri single oficiale. „Hey Daddy (Daddy's Home)” a devenit un succes la posturile de radio ce promovează muzica R&B, în timp ce „OMG” a devenit cel mai cunoscut single al albumului la nivel global. Cel de-al doilea a urcat până pe locul întâi în Billboard Hot 100, fiind cel de-al nouălea șlagăr al solistului ce obține această performanță. Materialul de proveniență a debutat pe prima poziție în clasamentele de specialitate din Statele Unite ale Americii, comercializându-se în aproximativ 330.000 de exemplare în prima săptămână de disponibilitate, însă a activat modest în ierarhiile europene. Raymond v. Raymond a experimentat succes și în Oceania, fiind recompensat cu un disc de platină în Australia, la care s-au adăugat distincții similare pentru vânzările înregistrate în Canada sau S.U.A.. La scurt timp, o altă compoziție a albumului — „There Goes My Baby” — a devenit un succes în ierarhiile de muzică R&B din S.U.A., beneficiind și de un videoclip regizat de Anthony Mandler. Critica de specialitate a reacționat diferit la adresa materialului, PopMatters descriindu-l drept un album „cinic” și „disperat”.În paralel, Usher a colaborat și cu Ciara pentru a realiza un duet pe scena evenimentului World Leadership Awards, dar și cu interpretul de muzică pop Justin Bieber, cei doi promovând compoziția „Somebody to Love”, care fusese anterior înregistrată de artist pentru albumul său Raymond v. Raymond. La scurt timp a fost anunțată și lansarea unui nou disc EP, Versus, ce a fost catalogat drept „ultimul capitol al lui Raymond v. Raymond”. Aceleași cântece cuprinse pe material au fost incluse și pe o ediție specială a albumului antemenționat. Versus a fost distribuit în Statele Unite ale Americii începând cu data de 24 august 2010, primind preponderent recenzii favorabile. La nivel comercial discul s-a comercializat în peste 46.000 de exemplare doar în primele șapte zile de disponibilitate, câștigând astfel poziția cu numărul patru în Billboard 200. Această reușită se datorează și celor două extrase pe single lansate în avans, „DJ Got Us Fallin' In Love” și „Hot Tottie”. Primul a devenit un șlagăr de top 10 într-o serie de teritorii, în timp ce al doilea s-a bucurat de succes în cadrul audienței R&B din S.U.A.. În urma succesului întâmpinat de solist pe perioada promovării discurilor Raymond v. Raymond și Versus, acesta a primit o serie de nominalizări la premiile MTV Video Music Awards 2010, unde a interpretat și două dintre succesele acestei ere: „OMG” și „DJ Got Us Fallin' In Love”. Ulterior, Usher a fost recompensat cu două premii American Music Awards, începând totodată un turneu de promovare al materialelor antemenționate. Pa data de 13 februarie 2011, Usher a fost desemnat câștigătorul altor două premii Grammy, la categoriile „Cel mai bun album de R&B contemporan” (pentru materialul Raymond v. Raymond) și „Cea mai bună interpretare vocală R&B masculină” (pentru compoziția „There Goes My Baby”). Mai mult, în același an solistul a fost desemnat câștigătorul unui premiu Latin Billboard, datorită succesului înregistrat de piesele sale în ierarhiile Billboard ce monitorizează muzica difuzată de posturile de radio ce promovează muzica latino. În aceeași perioadă, ultimul extras pe single de pe discul Raymond v. Raymond, intitulat „More”, a început să urce în clasamentele din întreaga lume. Ulterior, înregistrarea a avansat până pe locul întâi în Canada și s-a bucurat de succes într-o serie de ierarhii din Europa și Oceania. La scurt timp, a început promovarea unei noi compoziții, „Dirty Dancer” (o colaborare cu cântărețul spaniol Enrique Iglesias), aceasta devenind un nou șlagăr notabil pentru cei doi artiști, primind totodată un disc de aur în Australia. Turneul de promovare — intitulat OMG — a avut o audiență totală de aproximativ un milion de persoane, aducând un câștig de șaptezeci și cinci milioane de dolari americani, fiind unul dintre cele mai de succes turnee ale anului 2011.
La finele anului 2011 a început campania de promovare a discului single „Without You” al artistului francez David Guetta și extras de pe albumul Nothing But the Beat, cântecul fiind realizat în colaborare cu Usher. Înregistrarea s-a bucurat de succes în ierarhiile din întreaga lume obținând poziții de top 10 în majoritatea clasamentelor muzicale internaționale în care a activat, obținând discuri de aur și platină într-o serie de țări. Compoziția a precedat campania de promovare a celui de-al șaptelea album de studio al lui Raymond, Looking 4 Myself, ce se afla în stadiul de proiect încă de la finalizarea turneului OMG. Stilurile muzicale abordate de cântăreț pe acest material sunt similare cu cele prezente și pe Raymond v. Raymond, îmbinând muzica R&B cu muzica dance, extrem de populară în acea perioadă. Primul single extras de pe album — „Climax” — a apărut în mediul online pe data de 14 februarie 2012, fiind apreciat de critica de specialitate pentru sound-ul său proaspăt ce îmbină armonios muzica R&B cu cea electronică. Compoziția s-a bucurat de succes într-o serie de ierarhii publicate de Billboard, ocupând locul șaptesprezece în Billboard Hot 100, poziția cu numărul unu în Billboard Hot R&B/Hip-Hop Songs și câștigând clasări de top 10 în ierarhiile belgiene și britanice. Acesta a fost succedat de alte două extrase pe single lansate înaintea albumului de proveniență, „Scream” și „Lemme See”. Primul, caracteristic pentru tendințele muzicale ale anului 2012 prin sound-ul influențat de muzica dance, a devenit cel de-al optsprezecelea single de top 10 al solistului în principalul clasament american și s-a bucurat de poziționări notabile și la nivel global. „Lemme See” — o colaborare cu interpretul de muzică rap Rick Ross — a fost apreciat de critici și s-a poziționat pe locul secund în lista celor mai populare discuri single R&B din S.U.A..Albumul de proveniență s-a bucurat de vânzări modeste comparativ cu predecesorul său, debutând pe locul întâi în Billboard 200 cu vânzări de aproximativ 128.000 de exemplare în prima săptămână de disponibilitate, aceste cifre marcând o scădere considerabilă față de Raymond V. Raymond. Recenziile au fost preponderent favorabile, după cum indică Metacritic, care a afișat o medie de 75% calificative pozitive pentru material. Majoritate criticilor au felicitat diversitatea muzicală prezentă pe album și interpretarea artistului. Aceste două aspecte au fost subliniate de același recenzor Alex Macpherson (The Guardian), acesta aclamând faptul că discul „merge în direcții deloc obiective”, aceleași aspecte fiind reluate și de Erika Ramirez (Billboard), care a fost de părere că Usher a găsit o metodă de a „evolua” și de „a fi cu doi pași înaintea jocului”. Abordarea muzicii dance pe Looking 4 Myself a fost și ea felicitată, în particular de Allmusic, însă criticul Andy Kellman a considerat că artistul are „o forță creativă mai mare atunci când lucrează cu material mai apropiat sufletului său”. Campania de promovare a materialului s-a compus preponderent din apariții televizate sau festivaluri. Usher a interpretat „Climax” și „Scream” în timpul emisiunii Saturday Night Live (12 mai 2012), aceleași două cântece fiind interpretate câteva zile mai târziu în timpul concertului de vară promovat de The Today Show. Alte interpretări notabile s-au materializat în cadrul unor spectacole precum Billboard Music Awards 2012, BET Awards 2012 sau Capital FM Summer Time Ball. De asemenea, artistul a primit o nominalizare la premiile MTV Video Music Awards 2012 pentru „Climax” la categoria „Cel mai bun videoclip masculin”, însă premiul i-a fost atribuit lui Chris Brown. În aceeași perioadă a început promovare altor două extrase pe single — „Numb” și „Dive” — primul servind drept cel de-al treilea extras pe single la nivel internațional, în timp ce „Dive” a fost lansat doar în Statele Unite ale Americii.În 2013, Usher l-a înlocuit pe CeeLo Green în postura de antrenor al celui de-al patrulea sezon al emisiunii The Voice difuzate de NBC. Finalistul său, Michelle Chamuel, a pierdut titlul în fața lui Danielle Bradbery, care îl avea ca antrenor pe Blake Shelton. S-a întors în al șaselea sezon al emisiunii, reușind să dea câștigătorul ediției, Josh Kaufman.
Pe 19 martie 2013, Usher a anunțat că a început înregistrările la cel de-al optulea album de studio, intitulat UR. Într-un interviu acordat celor de la The Fader, a descris albumul ca fiind „tot ce îți poți imagina”. Cantautorul Eric Bellinger a declarat pentru Rap-Up că lucrează alături de Jermaine Dupri, Bryan-Michael Cox și Brian Alexander Morgan la următorul album al lui Usher. Bellinger a comparat piesele de pe album cu cele ale lui Usher de pe Confessions din 2004, spunând că este „mai  R&B, mai urban” decât Looking 4 Myself. Usher a declarat că prin acest album va demonstra că este „încă Usher”. „Good Kisser”, o piesă dance-R&B, a fost lansată ca primul single al albumului, permițându-i lui Usher să ajungă pentru a treisprezecea oară pe locul întâi în clasamentul Airplay, la egalitate cu Drake pentru cele mai multe piese care s-au aflat pe primul loc în acest clasament. Produsă de Pop & Oak, a fost interpretată pentru prima dată la The Voice. Au urmat alte două single-uri: „She Came to Give It to You”, în colaborare cu Nicki Minaj. și „I Don't Mind” cu Juicy J, această piesă ajutându-l pe Usher să devină artistul cu cele mai cântece aflate pe locul întâi în clasamentul Rhythmic (13).
Pe 25 august 2014, Usher a anunțat că va porni într-un nou turneu, UR Experience Tour, pentru a-și promova albumul UR. UR Experience a început la Montreal, Quebec pe 1 noiembrie și s-a terminat în Tampa, Florida, pe 14 decembrie 2014. Cele 27 de concerte nord-americane i-au avut în deschidere pe DJ Cassidy și August Alsina. Partea europeană a turneului a cuprins 23 de orașe și i-a avut în deschidere pe Nico & Vinz. „Cu UR Experience, vreau să le ofer fanilor mei un spectacol live plin de surprize și invitați speciali”, a declarat Usher printr-un comunicat de presă. „Sunt foarte încântat să fiu alături de fanii mei și să le ofer o experiență Usher așa cum nu au mai văzut sau auzit înainte.”  În timpul turneului a lansat piesa „Clueless”, în colaborare cu Honey Nut Cheerios, care putea fi descărcată gratuit folosind un cod de pe cutiile de cereale Honey Nut Cheerios cumpărate din lanțul de magazine Walmart.
Pe 16 octombrie 2015, Usher a lansat un videoclip interactiv exclusiv pe platforma de streaming Tidal intitulat „Chains”, filmat în colaborare cu Nas și Bibi Bourelly. „Chains” forțează publicul să se confrunte cu probleme precum profilarea rasială și brutalitatea poliției; folosindu-se de camera web a utilizatorului și de tehnologii de recunoaștere facială, videoclipul „Chains” este pus pe pauză în momentul în care utilizatorul se uită în altă parte decât în videoclip. Usher a interpretat cântecul pentru prima dată la concertul Tidal X:1020 pe 20 octombrie 2015, pe Brooklyn's Barclays Arena. Pe 14 ianuarie 2016, după mai multe amânări ale lansării celui de-al optulea album, Usher a anunțat printr-o postare făcută de Daniel Arsham pe Instagram că a schimbat titlul albumului din UR în Flawed. Inițial trebuia să fie lansat în aprilie 2016, dar a fost amânat iar fără o dată de lansare stabilită. Pe 9 iunie 2016, Usher a lansat un nou single care trebuia să facă parte din Flawed pe Tidal intitulat „No Limit” înregistrat în colaborare cu Young Thug, alături de un al doilea single intitulat „Crash”, care a fost lansat pe 10 iunie pe toate platformele digitale.Pe 12 iunie 2016 Usher a semnat un contract de impresariat cu partenerul său de afaceri Scooter Braun. Braun îl reprezentase deja pe Justin Bieber și avea o societate în comun cu Raymond și Bieber. Acest lucru a fost confirmat de Usher pe 21 iunie 2016, în timpul unui interviu cu Ryan Seacrest de la a șaptezeci și treia ediție a Festivalului de la Cannes. Usher și-a dezvoltat și cariera de actor, jucându-l pe boxerul american Sugar Ray Leonard în filmul biografic Pumni de piatră, despre boxerul panamanez Roberto Durán. În acest film, lansat la nivel mondial pe 26 august 2016, a jucat alături de actori precum Édgar Ramírez, Robert De Niro și Ruben Blades. „Missin U” a fost lansat ca al treilea single de RCA Records în format digital și pe platforme de streaming online, alături de „Champions (from the Motion Picture Hands of Stone)”, ambele pe Vevo. Pe 30 august a lansat piesa „Rivals”, în colaborare cu Future, debutând exclusiv pe Tidal alături de videoclipul piesei. A fost lansată pe Vevo la 2 septembrie 2016. Pe 13 septembrie 2016, „Missin U” și „Rivals” au fost date spre difuzare la radio ca al treilea și al patrulea single al albumului.Albumul Hard II Love a fost lansat pe 16 septembrie 2016, și a primit recenzii pozitive din partea criticilor de muzică contemporani. A debutat pe locul al cincilea în US Billboard 200, și s-a vândut în peste 28.000 de exemplare în Statele Unite în prima săptămână de la lansare. A devenit al șaptelea album consecutiv lansat de Usher care se clasează printre primele zece din Statele Unite. Primul single, intitulat „No Limit” și înregistrat în colaborare cu rapperul Young Thug a fost difuzat pentru prima dată de Urban Radio pe 9 iunie și a ajuns pe locul 32 în Billboard Hot 100, și pe locul al nouălea în Hot R&B/Hip-Hop Songs.
Pe 12 octombrie 2018 Usher a lansat cel de-al nouălea album de studio, intitulat A. A fost produs în totalitate de Zaytoven. Din album făceau parte opt piese cu colaborări venite din partea lui Future și Gunna. Usher a colaborat din nou cu producătorul Zaytoven, după ce a lucrat cu acesta la Raymond v. Raymond, ca producător al piesei „Papers”.Între 9 și 17 noiembrie 2018, Usher a fost capul de afiș al seriei de concerte RNB Fridays Live. Pentru acest turneu, compus din șase concerte susținute în Australia și Noua Zeelandă, s-au vândut peste 150.000 de bilete. Pe 14 noiembrie 2018, Billboard a anunțat că Usher a semnat un contract de impresariat cu Luke Mitzman și a sa 100 Management și că Usher va lansa un nou album în 2019. Pe 2 decembrie 2018, Usher a cântat la Global Citizen Festival: Mandela 100 din Johannesburg, Africa de Sud, ca omagiu adus lui Nelson Mandela. Pe 20 martie 2019 s-a anunțat faptul că Usher va face parte din distribuția filmului Hustlers regizat de Lorene Scafaria, din care mai fac parte Jennifer Lopez, Constance Wu, Keke Palmer și Cardi B.Pe 27 martie 2019, Usher a postat o fotografie cu el stând lângă o tablă albă pe care scria „Confessions 2” și cu o listă de piese blurată. The following day producer Jermaine Dupri, who produced
Vocea interpretului este încadrată în grupul tenorilor. Vocea artistului a fost descrisă drept „catifelată”, „netedă”, „sexy” sau „incredibilă”, Usher fiind felicitat pentru abilitățile sale. Calitățile interpretative ale artistului au fost remarcate de critica de specialitate imediat după lansarea primului album de studio. În recenzia albumului Confessions acestea au fost felicitate de Kelefa Sanneh de la The New York Times ce a considerat că „vocea lui Usher nu îl părăsește niciodată”, afirmând totodată că „plăcerea de a-l asculta pe Usher este plăcerea de a asculta un cântăreț care știe exact ceea ce face”. Albumele lui Usher au găzduit de-a lungul timpului o serie de balade notabile, printre care „Burn”, „Moving Mountains”, „My Boo” sau „U Got It Bad”. De asemenea, alt element de rezistență al discurilor sale îl constituie cântecele ritmate, exemple elocvente în acest sens fiind „OMG”, „Pop Ya Collar” sau „Yeah!”. Printre temele cele mai abordate în lirica solistului se numără destul de frecvent dragostea, seducția sau sexul.
Primul material de studio al solistului, Usher, a reprezentat o fuziune de balade și înregistrări ce cuprind elemente specifice stilului new jack swing, făcut anterior popular de artiști precum Janet sau Michael Jackson, toate având însă la bază muzica R&B. Pentru My Way cântărețul a inclus influențe de muzică hip-hop în cadrul compozițiilor sale, totodată apelând și la porțiuni cu versuri explicite. Albumul s-a concentrat pe același gen muzical dominant — muzica urbană — fiind compilate baladele „seducătoare și romantice” cu înregistrări alerte, asemeni colaborării cu Lil' Kim „Just Like Me”. Aceeași formulă a fost continuată prin intermediul discului 8701, care deși a fost catalogat de Allmusic drept „cel mai bun album al său” (în momentul lansării), el suferă de un deficit în ceea ce privește cântecele memorabile. De asemenea, o serie de înregistrări de pe album au fost asemănate cu cele promovate în aceeași perioadă de Janet Jackson, preponderent datorită colaborării lui Usher cu Jimmy Jam & Terry Lewis, cei ce s-au ocupat de materialele lui Jackson de la începutul succesului său comercial. Cel de-al patrulea album al lui Usher, Confessions, a fost aclamat de critica de specialitate, din punct de vedere stilistic fiind considerat cel mai bun material al său, fiind descris drept „expansiv” și „futurist”. Jem Aswad de la Entertainment Weekly a fost de părere că discul dezvăluie maturitatea artistică a solistului, însă Newsday a catalogat cea de-a doua jumătate a albumului drept slabă. Una dintre cele mai notabile compoziții de pe album, „Yeah!”, reprezintă o fuziune a stilurilor R&B și crunk. Here I Stand s-a construit în jurul unui stil definit de artist drept „matur și sexy”, tematica versurilor fiind și ea apreciată pentru evoluția suferită. De asemenea, majoritatea conținutul a fost descris drept potrivit pentru posturile de radio.La finele anilor 2000 și debutul decadei 2010, solistul a început să înregistreze compoziții puternic influențate de stilurile dance și electropop, acestea fiind în vogă în acea perioadă. Astfel, pentru materialele Raymond V. Raymond și Versus interpretul a colaborat cu producătorul Black Eyed Peas will.i.am și cu Max Martin, alături de care a pus bazele cântecelor „OMG” și „DJ Got Us Fallin' in Love”. Solistul s-a adaptat cu succes noilor tendințe, cele două experimentând succes de crossover în S.U.A., spre deosebire de înregistrări precum „Lil Freak” sau „There Goes My Baby” — care deși sunt construite pe baza unor elemente specifice muzicii R&B — au experimentat succes doar în listele secundare ale revistei Billboard. În ciuda acestui aspect, pe ambele discuri genul muzical principal este același care l-a consacrat pe artist.
În paralel cu activitatea de muzician, Usher s-a ocupat și de alte aspecte. Printre acestea, solistul deține o casă de discuri, US Records. Primul material discografic lansat sub egida companiei a fost coloana sonoră a filmului In The Mix, unde solistul deține rolul principal. Albumul a fost promovat la trei ani de la deschiderea casei de discuri, fiind distribuit de lanțurile de magazine începând cu data de 5 noiembrie 2005. Motivul pentru care artistul a ales să nu promoveze niciun artist până în acel moment este acela conform căruia „prioritățile lui [Usher] au fost să găsească artiștii potriviți și să aștepte până când el crede că ei sunt pregătiți”, după cum a declarat Clive Davis, reprezentant al Sony BMG America de Nord.Începând cu anul 2005 Usher a devenit unul dintre deținătorii echipei de baschet americane Cleveland Cavaliers. În urma acestui eveniment, solistul a devenit cel de-al treilea artist pop ce se implică în acest fel într-o astfel de companie. De asemenea, interpretul deține și o serie de restaurante și a lansat un grup de parfumuri.
În anul 2001 Usher a început o relație cu Rozana „Chilli” Thomas — fosta artistă componentă a formației muzicale TLC. Relația celor doi s-a întins pe o perioadă de aproximativ doi ani de zile, despărțindu-se în 2003. Mass-media a considerat faptul că o serie de înregistrări de pe albumul Confessions lansat de solist a fost inspirat de relația celor doi. O serie de fani ai interpretului au considerat că motivul despărțirii îl constituie infidelitatea lui Usher, ei ajungând la această concluzie pe baza textelor compozițiilor de pe materialul antemenționat. Într-un interviu din 2004, Thomas a recunoscut faptul că Usher a înșelat-o, declarând totodată că nu își dorește să își reia relația cu solistul în viitor. În același context, artistul s-a apărat, aducând în discuție faptul că o serie de factori au fost decisivi în cadrul finalului dintre cei doi. În perioada de promovare a discului Confessions, interpretul a avut o relație de scurtă durată cu modelul englez Naomi Campbell, care a apărut și pe DVD-ul solistului Rhythm City, Vol. 1 - Caught Up.În luna ianuarie a anului 2007, solistul a cerut-o în căsătorie pe Tameka Foster, de profesie hair-stylist, cu care colaborase și în trecut. O lună mai târziu a fost anunțată public logodna, nunta materializându-se pe data de 3 august 2007. Inițial ceremonia de oficiere se dorea a fi completată în iulie 2007, însă datorită unor probleme de ordin medical, aceasta a fost decalată. Primul fiu al cuplului — Usher Raymond al V-lea — s-a născut pe data de 26 noiembrie 2007, pentru ca în 10 decembrie 2008 să fie născut și al doilea copil al solistului cu Foster, el fiind botezat cu numele de Naviyd Ely Raymond. În ciuda acestor evenimente, în iunie 2009, solistul a intentat divorțul, declarând faptul că cei doi au locuit separat pentru aproximativ un an. În ciuda acestor afirmații, apropiații lui Foster au negat cele spuse de Usher, ei declarând că aceștia au locuit împreună în reședința lor din Atlanta, până în martie 2009.În septembrie 2015, Usher s-a căsătorit cu o prietenă mai veche și impresara Grace Miguel în timpul unei vacanțe în Cuba. Au fost făcute speculații conform cărora cei doi ar fi căsătoriți după ce într-o fotografie făcută de Miguel pe Instagram Usher purta o verighetă. El a confirmat căsătoria în cadrul emisiunii The Ellen DeGeneres Show. Pe 6 martie 2018, Usher și soția sa Grace Miguel au declarat pentru Us Weekly de divorț, declarând că „am decis să ne separăm ca cuplu... Rămânem profund conectați, prietenii noștri dragi vor continua să ne sprijine în următoarele etape ale vieții noastre”. Pe 28 decembrie 2018, Usher a cerut divorțul de Miguel în Georgia.
În 1999 solistul a participat la evenimentul „Challenge for the Children”, un meci de baschet inițiat de formația americană 'N Sync. În urma acestuia s-au strâns aproximativ 50.000 de dolari americani, care au fost donați unor programe caritabile. De asemenea, Usher a participat la constituirea fundației New Look, o organizație non-profit de caritate care încearcă să „înzestreze tinerii cu o nouă viziune asupra vieții prin educație și experiența din viața reală”. Campania s-a desfășurat în intervalul de timp 11 iulie — 23 iulie 2005 în cadrul Universității Clark din Atlanta. Concomitent, artistul s-a implicat într-un concert caritabil în urma căruia au fost strânse resurse destinate victimelor uraganului Katrina. Un an mai târziu, în 2006, organizația a avut o nouă inițiativă, intitulată Our Block, în urma căreia o serie de stabilimente din New Orleans au fost refăcute și renovate.
Tabelul de mai jos prezintă cronologic nominalizările și/sau trofeele obținute de Usher în cadrul premiilor Grammy.

Victoraș Constantin Iacob (n. 14 octombrie 1980, Râmnicu Vâlcea, județul Vâlcea) este un fotbalist român, în prezent retras din activitate. Este cunoscut pentru activitatea sa ca atacant al echipei Steaua București, fiind golgheterul ei în cupele europene în sezonul 2005-2006, cu opt goluri. La Steaua a obținut un titlu de campion, o supercupă, o calificare în semifinalele Cupei UEFA și o calificare în Liga Campionilor. Ca fotbalist, a fost un vârf masiv de careu, cu o bună lovitură de cap, marcând prin acest procedeu o mare parte din goluri.A jucat în cinci meciuri pentru naționala de tineret a României și a mai fost de-a lungul vremii sub contract cu echipe românești ca ca Rocar București, Universitatea Craiova, FC Național, Oțelul Galați, Rapid București, CS Otopeni, Concordia Chiajna și FC Universitatea Cluj. Iacob a strâns 183 de meciuri pe prima scenă a fotbalului românesc, înscriind 49 goluri (cele mai multe, 13, în sezonul 2004-2005). A mai activat în Germania, la FC Kaiserslautern și în Grecia, la Iraklis Salonic, unde a terminat al treilea în clasamentul golgheterilor din Superliga Greciei, sezonul 2010-2011, cu 11 goluri, la Aris Salonic și la Niki Volos. După retragere l-a susținut pe Răzvan Burleanu la alegerile pentru președenția Federației Române de Fotbal (FRF), fiind numit ulterior de acesta în Comisia Tehnică a Federației.
S-a născut în Râmnicu Vâlcea, fiind al treilea din cinci copii. Provine dintr-o familie de sportivi cu un frate mai mare, Iulian, care a fost handbalist și arbitru, și alte trei surori, handbaliste. Surorile mai mari, Monica și Maria, au jucat la Oltchim Râmnicu Vâlcea și Tolouse, iar sora cea mică, Luiza, a jucat pentru Rapid. A fost impresariat de Dumitru Tudor și Traian Gherghișan. Are studii medii și a urmat cursurile Universității Romano-Americane, specializarea management-marketing, timp de un semestru. A avut o relație de lungă durată cu Anca, și cu asistenta de televiziune Eva Kent, pe când era la Iraklis. Deține un apartament cu trei camere în cartierul Latin din Prelungirea Ghencea, pentru care a plătit 100.000 de euro, o casă la Vâlcea și a deținut un Audi TT. A fost poreclit Janker în perioada când juca pentru Rocar București, deoarece avea o frizură asemănătoare celei purtate de Carsten Jancker. Conform lui, calitățile sale principale sunt ambiția și forța.
Și-a început activitatea la echipa Chimia Râmnicu Vâlcea din localitatea natală, iar la vârsta de șaisprezece ani a luat parte timp de un an la un trial al echipei Celta Vigo. Iacob și-a început cariera de fotbalist profesionist la AS Rocar București, debutând în Divizia A la data de 4 decembrie 1999, într-un meci cu FC Argeș, pierdut cu scorul de 3–1, unde l-a avut ca antrenori pe Dumitru Dumitriu. În această perioadă a fost selecționat la lotul național de juniori UEFA 1999, antrenat de Vasile Aelenei și joacă cinci meciuri pentru echipa națională de tineret a României, pentru care a debutat într-un meci cu reprezentativa similară a Lituaniei, disputat la data de 2 septembrie 2000 și câștigat de români cu scorul de 3-0. În sezonul 1999-2000 a punctat de două ori, golul victoriei din minutul 83 din partida cu Oțelul jucată la 3 martie 2000 și pe 22 aprilie 2000, în minutul 85 al partidei cu Farul, scor 2-0. În Divizia A 2000-2001 a marcat tot două goluri, unul pe 11 noiembrie 2001 în minutul 37 al meciului cu Gloria Bistrița, câștigat de bucureșteni cu scorul de 4-3, și un altul în ultima etapă a sezonului, într-un meci pierdut pe terenul Universității Craiova cu scorul de 1-3, marcând golul de onoare în minutul 52.Cu el pe teren Rocarul a ajuns în finala Cupei României, sezonul 2000-2001. Meciul s-a terminat cu scorul de 4-2 pentru Dinamo București, Iacob intrând din postura de rezervă în minutul 61. În cei doi ani petrecuți la formația bucureșteană, Iacob a marcat patru goluri în treizeci de meciuri. În 2001, AS Rocar București a retrogradat în Divizia B, iar patronul echipei, Gigi Nețoiu, a preluat Universitatea Craiova, aducând la Craiova mai mulți jucători printre care și Iacob.
În timp ce juca la Universitatea Craiova, Iacob a marcat trei goluri în 15 meciuri. Pe 24 septembrie 2001 înscrie primul gol pentru craioveni dintr-o foarfecă, în minutul 88 al partidei cu Rapid, încheiată cu scorul de 2-2, după ce a fost introdus pe teren în minutul 77. În meciul disputat pe stadionul celor de la FC Brașov, din 8 aprilie 2002, Iacob a marcat un gol cu capul din careul mic după ce mingea a ricoșat din piciorul lui Octavian Cocan. A suferit o accidentare în octombrie, fiind operat în Belgia, accidentare care l-a ținut departe de teren pentru o parte a parte a sezonului.Ultimul gol marcat pentru echipa din Bănie a fost cel cu capul din minutul 68 al meciului cu Astra Ploiești, după ce a fost introdus la pauză de către antrenorul Florin Marin, meci disputat la data de 25 mai 2002 și câștigat de olteni cu scorul de 1-0. În ultimul meci jucat în Bănie, pe 1 iunie 2002 cu FC Național, Victoraș Iacob a făcut gesturi obscene în fața galeriei după primul gol marcat de Bărcăuan.
În 2003 a dat probe la Ujpest Budapesta, marcând un gol pentru formația maghiară într-un amical cu Vac Vlse. A debutat în preliminariile unei cupe europene la data de 5 august 2002, în meciul dintre Tirana și FC Național, scor 0-1. A mai intrat ca rezervă pe finalul dublelor manșe cu SC Heerenveen și Paris Saint-Germain, fără a marca. Antrenorul de atunci al bancarilor, Walter Zenga, a remarcat faptul că Iacob „e mare, dar n-are vînă. E moale și lent, n-am ce face cu el. Păcat de fizicul lui.” La data de 7 decembrie 2002 înscrie un gol în minutul 90 al meciului cu Ceahlăul, pierdut de bancari în deplasare cu scorul de 1-3. La 8 martie 2003 înscrie un gol în minutul 74 într-un meci cu Farul, încheiat cu scorul de 0-5. Pe 15 martie 2003 înscrie în minutul 80 ultimul gol al partidei cu Sportul Studențesc, încheiată cu scorul de 5-1. Pe 19 martie 2003 a deschis scorul în minutul 27 al meciului cu UTA, câștigat de bancari cu scorul de 2-1. Ajunge pentru a doua oară în finala Cupei României, fiind integralist până în semifinale, când nu a fost folosit, și a intrat în minutul 89 în ultimul act al competiției, care s-a încheiat cu scorul de 1-0 pentru Dinamo.
Iacob a jucat în turul sezonului 2003-2004 pentru Oțelul Galați, care l-a cumpărat pentru 50.000 de euro, perioadă în care a fost golgheterul echipei. Președintele Galațiului de atunci, Nicolai Boghici, a declarat că Iacob „se antrena prin Parcul Herăstrău când l-am luat la Oțelul”. Marchează cu capul primul gol pentru Oțelul pe 23 august 2003, în victoria obținută în fața celor de la FC Brașov, scor 2-1. Pe 27 septembrie 2003 a marcat prima dublă din carieră în partida cu Politehnica AEK Timișoara, câștigată cu scorul de 4-1, oferind și o pasă de gol lui Mihai Guriță. În Cupa României 2003-2004 marchează pe 1 octombrie 2003 în minutul 90 al șaisprezecimilor cu Laminorul Roman, scor 2-0. A înscris și pe 4 octombrie, în al doilea minut al înfrângerii din deplasare cu Apullum Alba-Iulia. A înscris pentru a treia etapă la rând, de această dată golul egalizator în minutul 74 al partidei cu Ceahlăul.  Marchează și în sferturile Cupei României, pe 22 octombrie cu FC Național, meci câștigat cu scorul de 2-3, în care Iacob a marcat golul egalizator la 1 din penalty în minutul 67. Pe 22 noiembrie 2003 a deschis scorul în meciul din deplasare cu FC Național, profitând de o ieșire greșită a lui Cristi Munteanu, meci în care a ratat și o lovitură de la 11 metri și care s-a încheiat la egalitate, scor 1-1. Peste șase zile a marcat în minutul 38 singurul gol al partidei câștigate în fața Gloriei Bistrița.După șapte goluri în campionat și două în cupă, Gigi Nețoiu și-a dat acordul pentru ca Iacob să joace în retur pentru Rapid București, care l-a achiziționat pentru suma de 100.000 $ și cu care a semnat un contract pe patru ani. Echipa era antrenată la acea vreme de Dan Petrescu, care a insistat pentru transferul său. Iacob nu a fost păstrat de Rapid, fiind fie accidentat, fie ținut mai mult ca rezervă, iar după cinci partide jucate în campionat s-a întors la Oțelul Galați, cu care a semnat un contract pe trei ani. În manșa tur a primei runde preliminare a Cupei UEFA 2004-2005, Iacob a oferit o pasă de gol în minutul 10 și a marcat al treilea gol al partidei în minutul 27, cu piciorul din 2 metri, și a fost înlocuit în minutul 70, partida fiind câștigată de gălățeni cu scorul de 4-0. A mai jucat în returul cu Tirana, 4-1, și în dubla manșă cu FK Partizan, 0-0 și 0-1, meciuri în care a fost integralist.În Divizia A 2004-2005 a înscris 13 goluri. Primul gol l-a dat în etapa a șasea, pe 11 septembrie 2004 în minutul 8 al meciului cu Sportul Studențesc, scor 1-0. Pe 2 octombrie a marcat în un gol cu latul în minutul 78 în poarta Rapidului, meci încheiat tot cu scorul de 1-0, în urma căruia a declarat că „Gata, m-am răzbunat. Am suferit mult cand am plecat din Giulești, dar acum simt o eliberare sufletească” și „Rapid m-a dat mult înapoi, a fost un regres plecarea mea de acolo, dar sper sa-mi revin.” Pe 13 octombrie 2004 a marcat un gol în minutul 27 al șaisprezecimilor Cupei României cu FC Botoșani, scor 1-0, lucru pe care l-a repetat pe 27 octombrie, în minutul 74 din turul sferturilor cu Farul din aceeași competiție, partidă pierdută cu scorul de 1-2. Oțelul a fost eliminată în sferturi, pentru că Farul avea să învingă și în retur, scor 2-0, Iacob cauzându-i lui Cristian Șchiopu o fractura la pomeți în minutul 45, fault pentru care a fost sancționat cu un galben. A punctat și în minutul 27 din meciul cu Dinamo din 6 noiembrie, câștigat de gălățeni cu scorul de 2-0. În retur a marcat în minutul 65 al remizei cu Brașovul din 3 aprilie 2005, scor 1-1, din nou cu Sportul pe 23 aprilie în minutul 57 al înfrângerii din deplasare, scor 2-3, urmată patru zile mai târziu de o dublă cu Gloria Bistrița, în minutele 15 și 18, cu al doilea din vole de la 25 de metri, încheind seria de goluri cu două hat-trickuri, cu Apullum Alba Iulia pe 13 mai ('11, '22, '53) și una în victoria din fața Universității Craiova din 11 iunie, scor 6-0, marcând în minutele 4, după ce a fentat portarul, 63, cu capul dintr-un corner și 78. Aceste performanțe au generat mai multe oferte din străinătate, dar i-au atras și atenția managerului Stelei, Mihai Stoica, care l-a adus gratis la echipa roș-albastră. Pe 23 iunie 2015 Iacob a semnat un contract pe trei ani, declarând că „Este un transfer pe care-l așteptam de mult. Sper sa fiu «adoptat», asa cum s-a întâmplat si cu ceilalți fotbaliști craioveni. Sper sa fac treaba buna aici si sa am rezultate, astfel încât sa confirm increderea investita in mine de conducerea clubului”.
A debutat la Steaua într-un meci cu Shelbourne la data de 27 iulie 2005, contând pentru a doua rundă de calificare în Liga Campionilor, scor 0-0. Iacob a jucat și în meciul retur, care a avut loc la 3 august 2005 și care s-a încheiat cu scorul de 4-1 pentru steliști, marcând în minutul 28 dintr-o minge respinsă de David Crawley în piciorul său drept. La pauză i s-a făcut rău și a fost schimbat; în urma meciului Mihai Stoica a declarat despre el că „Eram sigur ca atât el, cât si Bănel Nicoliță vor fi pariuri câștigătoare. I-am urmărit mult si știam ca au valoare”. Între cele două manșe joacă timp de 60 de minute în Supercupa României 2005 din 31 iulie 2005, pierdută de steliști în fața lui Dinamo cu scorul de 2-3, marcând un gol cu capul în minutul 44. Primul meci jucat pentru Steaua în sezonul 2005-2006 al Diviziei A a avut loc la data de 14 august 2005, meci în care Iacob și-a reîntâlnit fosta echipă și în care a deschis scorul cu capul, meciul terminându-se 4-0. Iacob a mai marcat patru goluri în acel sezon în campionat pentru Steaua: unul la 28 august 2005 cu Oțelul Galați în minutul 57, meci încheiat cu scorul de 4-0, o dublă cu Farul pe 17 octombrie 2005, scor 4-1, cu unul din goluri marcate cu capul dintr-un corner executat de Dică, și un gol cu Sportul Studențesc în minutul 56 al partidei disputate la 20 noiembrie 2005.
Este integralist și marchează câte un gol din acțiune în ambele manșe ale turului III preliminar cu Rosenborg BK, care au avut loc la data de 10, respectiv 23 august 2005, și s-au închiat cu scorul de 1-1, respectiv 2-3, rezultate în urma cărora Steaua a părăsit calificările în Liga Campionilor și a ajuns în ultimul tur preliminar al Cupei UEFA. Primul gol marcat de Iacob în Cupa UEFA a fost cel cu capul din meciul cu Vålerenga, care s-a jucat pe 14 septembrie 2005. În primul meci din grupele Cupei UEFA, cel cu RC Lens din 28 octombrie 2005, Iacob a deschis scorul în minutul 13 cu o lovitură de cap, dintr-o minge centrată de Mihai Neșu, și i-a dat două pase de gol lui Nicolae Dică în minutele 43 și 63. Pe 30 noiembrie 2005, tot în grupe, Steaua o învinge pe Halmstads BK cu scorul de 3-0, Iacob marcând ultimul gol al partidei în minutul 72 dintr-o pasă dată de Mirel Rădoi. În returul șaisprezecimilor cu SC Heerenveen din 15 februarie 2006, dă o pasă de gol lui Sorin Paraschiv în minutul 78, meci care s-a încheiat cu scorul de 3-1 pentru Steaua. După meciul cu Betis, din turul optimilor cu Betis Sevilla, antrenorul Stelei de atunci, Cosmin Olăroiu, a declarat „Am avut ceva probleme pe faza de constructie si, datorita presiunii create de Betis, nu am reușit sa ieșim din apărare si am fost obligați sa-l angajam pe Victoraș Iacob, care a făcut o partida buna si a câștigat multe dueluri cu adversarii săi.” În manșa retur a optimilor cu Betis Sevilla din 16 martie 2006, Iacob a marcat încă un gol cu capul din 6 metri în minutul 78, dintr-o centrare dată de Dică de pe partea stângă. Pe 29 martie 2006 a primit Medalia „Meritul Sportiv” clasa a II-a cu o baretă din partea președintelui României de atunci, Traian Băsescu, pentru că a făcut parte din lotul echipei FC Steaua București care obținuse până la acea dată calificarea în sferturile Cupei UEFA 2005-2006. Nu a jucat în dubla cu Rapid din sferturile Cupei UEFA din cauza unei accidentări la claviculă cauzată de Ovidiu Burcă. A revenit în a doua manșă a semifinalei cu Middlesbrough, fiind înlocuit în minutul 65, iar cu Steaua pierzând cu scorul de 4-2. În acest meci a jucat nefiind complet refăcut, cu finanțatorul Stelei declarând că „Boștină și Iacob trebuiau schimbați mai demult”.
Într-un meci cu Bistrița din 6 mai 2006, pierdut de steliști cu scorul de 1-0, a fost eliminat în minutul 89, meci în urma căruia Iacob și Rădoi au spart un geam și s-au tăiat la mână. La data de 26 mai a fost convocat la selecționata LPF, care a susținut trei meciuri. La finalul sezonului, Iacob câștigă singurul campionat din palmaresul său, urmat de celălalt trofeu din cariera sa, Supercupa României 2006, care s-a disputat la 22 iulie 2006 și care a fost câștigată de Steaua cu scorul de 1-0, cu Iacob jucând timp de un minut în finalul partidei.În sezonul 2006-2007 Iacob a dat câte un gol cu în ambele manșe cu ND Gorica, contând pentru al doilea tur preliminar al Ligii Campionilor, care au avut loc la 26 iulie și 2 august 2006 și care s-au încheiat cu cu scorurile de 2-0 și 3-0. A marcat în prima manșă dintr-un corner executat de Boștină în minutul 65, iar în cea de-a doua manșă a reluat cu capul din opt metri în minutul 70 după un corner executat de Cristocea.După cinci meciuri jucate de Iacob, suferă o ruptură de menisc în partida cu Universitatea Craiova din 5 august 2006, care îl ține pe tușă timp de 27 de partide oficiale, în toate competițiile, ratând restul turului și meciurile din grupele Ligii Campionilor cu Dinamo Kiev, Lyon și Real Madrid, cu Steaua terminând grupa pe locul al treilea. Revine după șapte luni într-un meci oficial cu UTA, disputat la 25 februrie 2007, meci în care i-a fost anulat eronat un gol pe motiv de offside. În dubla manșă din șaisprezecimile Cupei UEFA 2006-2007 Steaua o întâlnește pe FC Sevilla, Iacob fiind rezervă în tur (0-2) și intrând timp de 14 minute în retur (0-1), fără a reuși să marcheze vreun gol. În minutul 97 al partidei Steaua - Dinamo, scor 2-4, îi dă o pasă de gol lui Cyril Théréau. După ce nu marcase timp de un an și jumătate, reintră în formă la finalul sezonului, marcând șase goluri în ultimele șapte meciuri din campionat. În meciul cu CFR Cluj din 6 august 2007, scor 2-1, Iacob intră în minutul 26 și marchează patru minute mai târziu cu capul, în urma unui corner executat de Bănel Nicoliță. Pe 29 aprilie, în meciul cu Otelul Galați, a dat în minutul 50 un gol cu capul după o centrare dată de Marius Croitoru din lovitură liberă. Pe 9 mai 2007 a marcat cu Ceahlăul, după o cursă de 30 de metri, dintr-un șut din 12 metri, Pe 13 mai 2007 marchează o dublă cu FC National (3-0), primul din 10 metri în minutul 8, după ce Cristi Munteanu a respins greșit o minge trimisă din lovitură liberă de Nicoliță, iar al doilea în minutul 65, șut din marginea careului care s-a dus în vinclu. Marchează cu capul și în minutul 38 al ultimei partidă a sezonului, cea din 23 mai 2007 cu Jiul Petroșani.Turul sezonului Liga I 2007-2008 avea să fie ultimul pentru Janker la Steaua. Nu joacă în meciurile de calificare în Liga Campionilor, fiind accidentat, însă revine în grupele competiției, jucând în meciurile tur Slavia Praga, Arsenal, meci în care a ratat o ocazie mare, despre care Arsène Wenger a declarat că a fost momentul care a schimbat soarta partidei, și în ambele partide cu FC Sevilla.
La 22 august 2007 este eliminat pentru a doua oară în carieră, primind al doilea cartonaș galben în minutul 74 al confruntării cu UTA Arad, după ce i-a dat un cot în figură lui Alin Chița. A marcat ultimele sale două goluri la Steaua într-un meci cu Mioveni, din 7 octombrie 2007, primul dintr-un șut de la 10 metri, iar al doilea, din ultimul minut al partidei, '90, dintr-o scăriță. La despărțirea de Steaua a fost nemulțumit de criticile finanțatorului, care a declarat, printre altele „Iacob este un terminat. Îl mai dădeam eu afara de la Steaua dacă era bun? Ca dovada ca s-a rupt după doar câteva meciuri. El este inutilizabil si vorbește de Steaua. Eu nu fac afaceri proaste, Iacob nu mai avea cu ce sa ne ajute.” și „Iacob o sa ne lase, sare mingea din el... Eu, dacă mă legitimez, joc mai bine, dau și gol”. Iacob i-a răspuns „Dacă așa crede ca trebuie sa se comporte, e problema lui. Mi se părea mai corect sa discute cu jucătorii față în față și sa le spună ce crede, ca de la bărbat la bărbat. A urmărit sa scape de mine. Am simțit ca nu mai sunt apreciat, așa că am decis să plec, pentru că și eu voiam asta mai de mult, nu am fost dat afară” și „Nu meritam sa fiu tratat așa după tot ce am făcut pentru acest club unde m-am dedicat trup si suflet. Nici eu, si nici alți foști coechipieri. [...] când am semnat contractul de joc, am semnat cu Steaua, nu cu FC G.B.” A strâns 22 de meciuri în cupele europene pentru Steaua, marcând de zece ori. În total, Iacob a marcat 24 de goluri în 71 de meciuri în toate competițiile pentru Steaua.
La începutul anului 2008 a fost transferat de 1. FC Kaiserslautern, din 2. Bundesliga, pentru suma de 500.000 €, cu care a semnat un contract pe doi ani. Antrenorul de atunci al diavolilor roșii, Kjetil Rekdal, a declarat „Sunt bucuros ca am câștigat un fotbalist atât de bun. Este inalt, are 1,91 metri, fiind este exact tipul de jucător de care aveam nevoie”. A debutat pentru Kaiserslautern pe 1 februarie 2008, într-un meci cu Borussia Mönchengladbach. A jucat în doar două meciuri, fiind indisponibil pentru tot restul sezonului din cauza unei accidentări la menisc. La sfârșitul sezonului echipa a retrogradat, iar lui Iacob i-a fost reziliat contractul fără preaviz pe motiv că a lipsit nemotivat de la antrenamente și de la vizita medicală, lucru contestat de fotbalist în instanță. În urma acestei experiențe a declarat că „Pot spune ca am trait un calvar în Germania”, refuzând totodată oferte de la Oțelul și Tom Tomsk.
În 2009 a ajuns la CS Otopeni din postura de jucător liber de contract, revenindu-și din accidentare după un an. În a cincea sa partidă pentru formația alb-albastră, cea cu Rapid București, pierdută cu scorul de 3-0, Victoraș Iacob a primit în minutul 87 un cartonaș roșu pentru o intrare la portarul Laurențiu Marinescu, în urma căreia a primit o suspendare de două etape și o amendă de 3000 de lei. În ultimele trei etape ale sezonului a dat cinci goluri pentru formația ilfoveană. Primul din ele l-a marcat pe 23 mai 2009, cu capul, într-o partidă cu Poli Iași încheiată cu scorul de 4-1. Peste o săptămână a fost autorul golului de onoare în înfrângerea cu Gloria Bistrița, scor 3-1, din 6 metri, tot cu capul. În ultima etapă a sezonului a reușit o triplă, primul gol în minutul 4, cu capul, al doilea în minutul 20, cu un șut în vinclu de la 16 metri și al treilea în minutul 50 cu un șut plasat, într-un meci câștigat cu 6-0 în fața Farului. A fost cel mai eficient jucător din sezonul 2009-2010, cu o medie de un gol la 65,6 minute.
În vara lui 2009, Iacob a semnat un contract pe doi ani cu Iraklis cu un salariu de 150.000 de euro pe sezon, venind din postura de jucător liber de contract. Aici s-a reîntâlnit cu Nicolae Dică și cu antrenorul Oleg Protasov, care l-a antrenat și la Steaua și pe care îl consideră drept cel mai bun antrenor pe care l-a avut în cariera sa. Pe 28 august 2009 a marcat primul gol pentru Iraklis cu capul în minutul 26 al partidei cu Aris Salonic, încheiată la egalitate, scor 2-2. Pe 19 septembrie a marcat un gol cu dreptul în minutul 71 al partidei cu AE Larissa, scor 2-1. Pe 11 ianuarie 2010 marchează în minutul 88 din fața porții unicul gol al victoriei lui Iraklis obținută în fața celor de la Asteras Tripolis. În meciul cu Atromitos Atena din 22 noiembrie marchează un gol din acțiune cu piciorul stâng în minutul 54. Pe 20 decembrie 2009 îi oferă o pasă de gol lui Mauro Milano în minutul 81 al întâlnirii cu Skoda Xanthi, pierdută în deplasare cu scorul de 4-3. Pe 6 ianuarie 2010 marchează din fața porții un gol cu stângul în partida cu Panthrakikos, câștigată de Iraklis cu 3-1. Pe 30 ianuarie marchează cu capul în minutul 17 singurul gol din meciul cu AO Kavala, dintr-o centrare dată de Bogdan Mara. Pe 27 februarie 2010 marchează o dublă cu Asteras Tripolis, primul gol fiind dintr-un șut de la 18 metri în minutul 20, după o pasă de-a lui Mara, împingând mingea în poartă pentru cel de-al doilea gol. În aceeași partidă, câștigată în deplasare de Iraklis cu scorul de 4-0, a oferit și două pase de gol. La 21 martie 2010 marchează un gol din acțiune în minutul 65 în partida câștigată în fața celor de la GS Ergotelis cu 3-1. Pe 28 martie 2010 marchează un gol cu dreptul în minutul 27 al partidei cu PAS Giannina, scor 2-0. A marcat un gol și în minutul 59 al meciului cu Skoda Xanthi din ultima etapă a sezonului, care a avut loc la 18 aprilie și care a fost pierdut de Iraklis cu scorul de 2-4. În primul sezon la Iraklis a reușit 11 goluri în 24 de meciuri, fiind al treilea jucător ca număr de goluri din campionatul elen. A devenit unul dintre jucătorii preferați de fani, care i-au acordat premiul fanilor pentru cel mai bun jucător al echipei în sezonul 2009–2010. În aceeași perioadă a încasat cele mai multe cartonașe din carieră, nouă galbene și cinci roșii, depășind recordul de cartonașe roșii stabilit de Lefteris Velentzas, care a fost eliminat în sezonul 1997-1998 de patru ori. În 2010 i-a fost prelungit contract pe doi ani, cu o clauză de reziliere de un milion de euro.În sezonul 2010-2011 a înscris numai trei goluri. Pe 20 septembrie 2010 îi oferă o pasă de gol lui Pitu în minutul 21 al meciului cu Panathinaikos, pierdut cu scorul de 2-4. Pe 23 decembrie 2010 marchează în minutul 87 golul egalizator din penalty în partida din Cupa Greciei cu AOK Kerkyra. Pe 9 ianuarie 2011 marchează singurul gol al partidei cu Atromitos cu capul, în minutul 45. Pe 5 martie 2011 a intrat pe teren în minutul 84 și a marcat ultimul gol pentru Iraklis trei minute mai târziu, cu dreptul după ce a driblat portarul, într-o partidă cu Aris Salonic, scor 1-0. A părăsit clubul din Salonic în mai 2011, care a retrogradat în eșalonul secund din cauza problemelor financiare și a falsificării unor documente contabile.
Pe 30 august 2011, Iacob a semnat un contract cu Aris Salonic, echipă pentru care joacă în opt meciuri, fără a marca vreun gol.La 16 martie 2012, Iacob a semnat un contract pe șase luni cu Concordia Chiajna, unde a fost antrenat de Laurențiu Reghecampf și pentru care a debutat într-un meci de campionat cu Voința Sibiu, intrând în minutul 77 în locul lui Adi Rocha. La Chiajna strânge în total 78 de minute în trei partide, toate din postura de rezervă. Pe 30 august 2012 Iacob semnează cu formația elenă Niki Volos, nou-promovată în a Doua Ligă Greacă, pentru un salariu de 3000 de euro, formație pentru care a marcat un gol în zece meciuri, în partida cu AEL Kalloni din 15 octombrie 2012, câștigată în deplasare cu scorul de 2-0.La 8 februarie 2013, Iacob a semnat un contract cu U Cluj, echipă pentru care a evoluat o săptămână mai târziu, timp de 15 minute într-un amical cu FK Vojvodina. Iacob nu a putut juca în niciun meci oficial pentru U Cluj din cauză că fostul său club, Niki Volos, nu i-a eliberat cartea verde.Pe 15 iulie 2013 a devenit antrenor secund și jucător al echipei CSM Râmnicu Vâlcea, pentru care a marcat în câteva amicale, părăsind echipa după două săptămâni.
Atacant masiv, de careu, bun în jocul aerian, a îndeplinit rolul de pivot, pe care deseori erau trimise mingi lungi. A marcat o mare parte din goluri cu capul, în special în urma unor cornere. Statisticianul Sorin Arotăriței declara că este „bine făcut, înalt, [...] un atacant ideal, [...] foarte bun la duelurile aeriene.”Pe vremea când juca la Oțelul, Ion Marin a declarat despre el că „Victoraș Iacob care poate constitui oricând un pericol prin gabaritul și tehnicitatea pe care le are.” Emeric Ienei considera că Steaua „avea omogenitate în exprimare cu el. E un punct forte al echipei, protejează foarte bine mingea, creează culoare pentru coechipieri.” Finanțatorul Stelei, George Becali, a declarat despre Iacob și Rădoi că „erau foarte montați, dădeau tonul agresivității în teren”, având o „răutate în sens pozitiv”. Iacob consideră că în perioada cât a fost antrenat de Protasov „avea libertate foarte mare pe faza ofensivă”. Gheorghe Craioveanu considera că Iacob este „un vârf masiv, care are capacitatea de a ține mingea la 16 metri pentru a crea superioritate.”
În 2013 a urmat cursurile Școlii de Antrenori Ioan Kunst Ghermănescu din cadrul UNEFS. L-a susținut la alegerile pentru șefia Federației Române de Fotbal pe Răzvan Burleanu, care a apreciat onestitatea și faptul că Iacob s-a ținut departe de controverse, cooptându-l în martie 2014 în Comisia Tehnică FRF ca membru în Biroul pentru Promovarea Fotbalului, poziție din care și-a dat demisia la finalul anului 2015, declarând că nu se mai regăsește în ceea ce face la federație. În aceeași perioadă, în 2015 a urmat cursurile Institutului Johan Cruyff din Barcelona.Spre sfârșitul mandatului lui Burleanu la FRF, Iacob a declarat, în octombrie 2017, că dorește să candideze pentru președinția federației la alegerile care urmau să aibă loc.

Vidkun Abraham Lauritz Jonssøn Quisling (pronunție norvegiană:  /ˈʋɪdkʉn ˈkʋɪʃlɪŋ/; n. 18 iulie 1887, Fyresdal, Norvegia – d. 24 octombrie 1945, Fortăreaţa Akershus, Norvegia) a fost un politician norvegian. La 9 aprilie 1940, în contextul invaziei germane a Norvegiei, a preluat cu forța puterea printr-o lovitură de stat sprijinită de Germania Nazistă.
Între 1942 și 1945, a deținut funcția de Președinte al Consiliului de Miniștri al Norvegiei („Ministerpresident” în limba norvegiană), colaborând cu forțele germane de ocupație ⁠(en). Guvernul său, cunoscut și ca regimul Quisling⁠(en), era dominat de miniștri din cadrul partidului Nasjonal Samling⁠(en), fondat de el în 1933. Guvernul colaboraționist a participat – cu și fără intenție – la „Soluția Finală” decisă de naziștii germani. Quisling a fost judecat în cadrul epurării juridice postbelice⁠(en) și a fost găsit vinovat de mai multe fapte penale, între care se numărau: delapidare, omor și înaltă trădare⁠(en). A fost executat prin împușcare de către un pluton de execuție, la Fortăreața Akershus din Oslo, la 24 octombrie 1945. Cuvântul quisling a devenit sinonim cu trădarea, dovadă a luminii foarte nefavorabile în care au fost și sunt încă văzute acțiunile lui Quisling atât la acea vreme cât și după moartea sa.
Fiul unui pastor protestant, Quisling a elaborat o nouă teorie pe care el a numit-o „Universism” sau „Universalism”, amestecând în ea principii cvasi-creștine, evoluții științifice, principii ale religiilor orientale și unele fragmente filosofice. Înainte de a intra în politică, s-a remarcat în armată, intrând în rândurile statului major în 1911 și specializându-se în afaceri rusești. A fost trimis la post în Rusia în 1918, și a colaborat cu Fridtjof Nansen în timpul foametei din Rusia din 1921⁠(en) în Ucraina, revenind în Rusia pentru a lucra cu Frederik Prytz⁠(en) la Moscova. Când Prytz a plecat în 1927, Quisling a rămas singurul diplomat norvegian responsabil de gestionarea afacerilor diplomatice britanice. Pentru aceste servicii, a fost decorat cu Ordinul Imperiului Britanic în grad de comandor⁠(en) de către regele George al V-lea, deși decorația i-a fost ulterior retrasă. A revenit în Norvegia în 1929, și a fost ministru al apărării în guvernele lui Peder Kolstad⁠(en) (1931–1932) și Jens Hundseid⁠(en) (1932–1933). Deși Quisling a căpătat ceva popularitate după ce a atacat partidele de stânga, partidul său nu a obținut niciun loc în Storting⁠(en) și era o mișcare politică marginală la momentul loviturii de stat din 1940.
Vidkun Abraham Lauritz Jonssøn Quisling ( pronunție în norvegiană ) s-a născut la 18 iulie 1887 la Fyresdal, în județul norvegian Telemark. El era fiul pastorului protestant și genealogistului Jon Lauritz Qvisling⁠(no) (1844–1930) și al soției sale Anna Caroline Bang (1860–1941), fiica lui Jørgen Bang, proprietar de navă și, la acea vreme, cel mai bogat om din orașul Grimstad din sudul Norvegiei. Qvisling ținuse prelegeri la Grimstad în anii 1870, unde una dintre elevele sale fusese Bang, cu care s-a căsătorit la 28 mai 1886 după o logodnă îndelungată. Cuplul proaspăt căsătorit s-a mutat imediat la Fyresdal, unde s-au născut Vidkun și frații săi mai mici.Numele de familie derivă de la Quislinus, un nume latinizat inventat de strămoșul Lauritz Ibsen Quislin (1634–1703), de la numele satului Kvislemark din Iutlanda, Danemarca, de unde emigrase el. Cu doi frați și o soră, tânărul Quisling era „timid și tăcut, dar și loial și săritor, mereu prietenos, din când în când zâmbind cald”. Scrisori personale, găsite ulterior de istorici, indică și o relație caldă și iubitoare în sânul familiei. Între 1893 și 1900, tatăl său a fost capelan⁠(en) în cartierul Strømsø din Drammen. Aici, Vidkun a mers la școală pentru prima oară. Era agresat de alți elevi din școală din cauza accentului lui din Telemark, dar s-a dovedit un elev bun. În 1900, familia s-a mutat la Skien unde tatăl său a fost numit provost (protopop) al orașului.În domeniul academic, Quisling a dat dovadă de talent la disciplinele umane, în special la istorie, dar și la științele naturii; s-a specializat în matematică. În acest moment, însă, viața lui nu avea o direcție clară. În 1905, Quisling s-a înscris la Academia Militară Norvegiană⁠(en), după ce a primit cea mai mare notă la examenul de admitere dintre cei 250 de candidați din acel an. Transferându-se în 1906 la Colegiul Militar Norvegian⁠(en), a absolvit cu cea mai mare notă din istoria colegiului de până atunci, de la înființarea lui în 1817, și a fost răsplătit cu o audiență la rege. La 1 noiembrie 1911, a fost încorporat în statul major. Norvegia a rămas neutră în Primul Război Mondial; Quisling detesta mișcarea pacifistă, dar costul ridicat al războiului, suportat de celelalte țări, i-a moderat puțin părerea. În martie 1918, a fost trimis în Rusia ca atașat la legația norvegiană de la Petrograd, pentru a profita de cei cinci ani în care studiase această țară. Deși consternat de condițiile de trai pe care le-a întâmpinat, Quisling a concluzionat totuși că „bolșevicii au un control extraordinar de puternic asupra societății rusești” și s-a minunat cum Leon Troțki reușise să mobilizeze Armata Roșie atât de bine; prin contrast, el a remarcat că, acordând prea multe drepturi poporului rus, Guvernul Provizoriu Rus al lui Alexandr Kerenski și-a atras propria cădere. Când legația a fost rechemată în decembrie 1918, Quisling a devenit expertul militar norvegian în chestiuni rusești.
În septembrie 1919, Quisling a plecat din Norvegia și a devenit ofițer de informații la delegația norvegiană de la Helsinki, post ce combina politica cu diplomația. În toamna lui 1921, Quisling a plecat din nou din Norvegia, de această dată la cererea exploratorului și umanitaristului Fridtjof Nansen, iar în ianuarie 1922 a sosit în capitala ucraineană Harkov pentru a contribui la efortul umanitar întreprins acolo sub egida Ligii Națiunilor. Evidențiind enorm de slaba gestionare a zonei și numărul de morți de circa zece mii pe zi, Quisling a produs un raport care a atras ajutoare și a dat dovada priceperii sale administrative, precum și hotărârea lui fermă de a obține ceea ce dorește. La 21 august, el s-a căsătorit cu rusoaica Alexandra Andreevna ("Asja") Voronina, fiica unui negustor ambulant. Alexandra scria în memoriile ei că Quisling i-a făcut declarații de dragoste, dar după scrisorile sale către casă și după investigațiile familiei lui, se pare că nu s-a pus niciodată problema unei implicări romantice între cei doi. Se pare că Quisling a dorit doar să scoată fata din sărăcie oferindu-i un pașaport norvegian și siguranță financiară.Părăsind Ucraina în septembrie 1922, Quisling și Asja s-au întors la Harkov în februarie 1923 pentru a prelungi eforturile de ajutorare, Nansen descriind activitatea lui Quisling ca fiind „cu totul indispensabilă”. Quisling a găsit o situație mult ameliorată și, cum nu avea parte de provocări noi, i s-a părut o călătorie mai anostă decât anterioara. A întâlnit-o însă pe Maria Vasiljevna Pasetsjnikova⁠(no) (în rusă Мари́я Васи́льевна Па́сечникова, transliterat: Maria Vasilevna Pasecinikova), o ucraineancă cu peste zece ani mai tânără. Jurnalele ei din acea vreme „indică o poveste de dragoste incipientă” în vara lui 1923, deși Quisling se căsătorise cu Asja cu un an în urmă. Ea își amintește că a fost impresionată de fluența sa în limba rusă, de aspectul său arian și de comportamentul elegant. Quisling se pare că s-a căsătorit cu Pasetsjnikova la Harkov la 10 septembrie 1923, deși nu au fost găsite documente legale. Biograful lui Quisling, Dahl, consideră că cel mai probabil a doua căsătorie nu a fost niciodată oficială. Indiferent de aceasta, cuplul s-a comportat ca și cum ar fi fost căsătorit, și și-au celebrat aniversări ale nunții. La scurt timp după căsătorie, misiunea de ajutorare a luat sfârșit și cei trei au plecat din Ucraina, și din vara lui 1923 au pus la cale să petreacă un an la Paris. Maria dorea să vadă Europa; Quisling dorea să se odihnească după durerile de stomac de care suferise toată iarna.
Șederea la Paris a impus o lăsare la vatră temporară, pe care Quisling a înțeles-o treptat-treptat ca fiind permanentă: reducerile de cheltuieli militare însemnau că nu va mai exista un post pentru el la întoarcere. Quisling și-a dedicat studiului mare parte din perioada petrecută în capitala Franței, citind opere de teorie politică și lucrând la proiectul său filosofic, pe care l-a denumit Universism. La 2 octombrie 1923 a convins cotidianul Tidens Tegn⁠(en) din Oslo să-i publice un articol prin care cerea recunoașterea diplomatică a guvernului sovietic. Șederea la Paris nu a durat atât de mult cât dorea Quisling inițial, și spre sfârșitul lui 1923 a început să lucreze la noul proiect al lui Nansen de repatriere⁠(en) în Balcani, sosind la Sofia în Noiembrie. El a petrecut următoarele două luni călătorind constant cu soția sa Maria. În ianuarie, ea a revenit la Paris pentru a avea grijă de Asja, care a preluat un fel de rol de fiică adoptivă a celor doi; Quisling li s-a alăturat în februarie.În vara lui 1924, cei trei au revenit în Norvegia, de unde Asja a plecat să stea cu o mătușă la Nisa și nu s-a mai întors. Deși Quisling i-a promis că se va îngriji de bunăstarea ei, el trimitea bani neregulat, și în anii care au urmat a pierdut mai multe ocazii de a o vizita. Întors în Norvegia, spre rușinea lui ulterioară, Quisling s-a găsit atras în mișcarea comunistă a laburiștilor norvegieni. Printre alte politici, el a susținut, fără succes, o „miliție populară” pentru apărarea țării de atacuri reacționare, și i-a întrebat pe membrii mișcării dacă doresc să știe ce informații deține statul major despre ei, dar nu a primit răspuns. Deși scurta sa asociere cu extrema stângă pare improbabilă dat fiind direcția politică ulterioară a lui Quisling, Dahl sugerează că, după o copilărie conservatoare, era în acel moment „șomer și deprimat ... cu profunde resentimente față de statul major ... [și] într-un proces de radicalizare politică”. Dahl adaugă că ideile politice ale lui Quisling de la acea vreme pot fi sumarizate ca „o fuziune între socialism și naționalism”, cu simpatii categorice față de regimul sovietic din Rusia.
În iunie 1925, Nansen i-a oferit din nou lui Quisling o posibilitate de angajare. Cei doi au început un tur al Armeniei, unde sperau să ajute la repatrierea armenilor băștinași prin mai multe proiecte propuse pentru finanțarea Ligii Națiunilor. În ciuda eforturilor substanțiale ale lui Quisling, toate proiectele au fost însă respinse. În mai 1926, Quisling a găsit un nou serviciu împreună cu vechiul său prieten și compatriot norvegian Frederik Prytz⁠(en) la Moscova, lucrând ca ofițer de legătură între Prytz și autoritățile sovietice care dețineau jumătate din firma lui Prytz, Onega Wood. El a lucrat aici până când Prytz a început să pregătească închiderea afacerii la începutul lui 1927, când Quisling s-a angajat din nou ca diplomat. Afacerile britanice în Rusia erau gestionate de Norvegia, iar el a devenit noul secretar al legației; Maria a venit și ea la sfârșitul lui 1928. A izbucnit un mare scandal după ce Quisling și Prytz au fost acuzați de folosirea canalelor diplomatice pentru a scoate milioane de ruble pe piața neagră, o afirmație repetată frecvent și care ulterior avea să fie folosită pentru a susține o acuzație de „faliment moral⁠(en)”, dar nici ea și nici acuzația că Quisling a spionat pentru britanici nu a fost vreodată dovedită.Linia mai dură ce se dezvolta acum în politica rusă a dus la distanțarea lui Quisling de bolșevism. Guvernul sovietic respinsese de la prima lectură propunerile lui pentru Armenia, și obstrucționase o tentativă a lui Nansen de a ajuta la ameliorarea situației produse de foametea din Ucraina din 1928. Quisling a luat aceste refuzuri ca un afront personal; în 1929, cum britanicii erau dornici să-și reia controlul asupra misiunii diplomatice, a părăsit Rusia. A fost decorat cu Ordinul Imperiului Britanic în grad de comandor⁠(en) (CBE) pentru serviciile aduse Regatului Unit, decorație revocată de regele George al VI-lea în 1940. În acest moment, Quisling primise și Ordinul Coroana României și Ordinul Sfântul Sava⁠(en) al Iugoslaviei pentru eforturile sale umanitare.
După ce petrecuse nouă din ultimii doisprezece ani în străinătate, dar fără experiență practică în politica de partid în afara Armatei Norvegiene, Quisling s-a întors în Norvegia în decembrie 1929, aducând cu el un plan de schimbare denumit de el Norsk Aktion („Acțiunea Norvegiană”). Organizația pe care intenționa să o creeze urma să fie alcătuită din unități naționale, regionale și locale, cu intenția de a face recrutări în stilul Partidului Comunist Sovietic. Ca și Action Française⁠(fr) a dreptei franceze, susținea schimbări constituționale radicale. Parlamentul Norvegiei (Storting), urma să devină bicameral, a doua cameră fiind formată din reprezentanți aleși din rândul clasei muncitoare, după model sovietic. Quisling s-a concentrat mai mult pe organizare decât pe aspectele practice ale guvernării; de exemplu, toți membrii Norsk Aktion urmau să aibă un rang propriu într-o ierarhie militaristă.Quisling a vândut apoi un număr mare de antichități și opere de artă pe care le cumpărase pe prețuri mici în Rusia postrevoluționară. Colecția sa avea circa 200 de tablouri, inclusiv opere ce ar fi fost realizate de Rembrandt, Goya, Cézanne și numeroși alți mari artiști. Colecția, conținând „veritabile comori”, fusese asigurată pentru aproape 300.000 de coroane. În primăvara lui 1930, s-a asociat din nou cu Prytz, întors și el din Norvegia. Ei au participat la niște întruniri regulate de grup împreună cu alți oameni de afaceri și ofițeri de vârstă medie, întruniri descrise ulterior ca „definiție de manual a unui grup fascist de inițiativă”, prin care Prytz părea hotărât să-l lanseze pe Quisling în politică.După moartea lui Nansen la 13 mai 1930, Quisling s-a folosit de relația sa cu redactorul de la ziarul Tidens Tegn pentru a-și publica pe prima pagină un articol despre Nansen, intitulat "Politiske tanker ved Fridtjof Nansens død" („Gânduri politice la moartea lui Fridtjof Nansen”), la 24 mai. În articol, el sublinia zece puncte ce urmau să definitiveze viziunea lui Nansen aplicată Norvegiei, între ele „guvernare puternică și dreaptă” si un „mai mare accent pe rasă și ereditate”. Această temă a fost continuată în noua sa carte, Rusia și noi (în norvegiană Russland og vi), publicată în foileton în Tidens Tegn în toamna lui 1930. Susținând un război împotriva bolșevismului, cartea nedisimulat rasistă l-a catapultat pe Quisling în reflectorul politicii. În ciuda ambivalenței lui anterioare, a ocupat un loc în comisia din Oslo a Ligii pentru Patrie⁠(en) ce fusese condusă de Nansen. Între timp, el și Prytz au fondat o nouă mișcare politică, Nordisk folkereisning i Norge („Deșteptarea populară nordică în Norvegia”), cu un comitet central de 31 de persoane și cu Quisling ca fører—deținător deplin al puterii executive a organizației—deși Quisling pare să nu fi fost în vreun fel atașat de această denumire. Prima ședință a ligii a avut loc la 17 martie 1931, iar scopul mișcării a fost declarat „eliminarea insurgenței comuniste importate și depravate”.
Quisling a părăsit Nordisk folkereisning i Norge în mai 1931 pentru a fi numit în funcția de ministru al apărării în guvernul agrarian⁠(en) al lui Peder Kolstad⁠(en), deși nu era nici agrarian și nici prieten cu Kolstad. El îi fusese propus lui Kolstad pentru această funcție de Thorvald Aadahl⁠(en), redactor al ziarului agrarian Nationen⁠(en), care era la rândul său influențat de Prytz. Numirea a luat prin surprindere pe mulți din parlamentul norvegian. Prima acțiune a lui Quisling în această funcție a fost să trateze urmările bătăliei de la Menstad⁠(en), un „extrem de aprig” conflict de muncă, trimițând acolo trupe. După ce a evitat la limită criticile stângii politice pe marginea gestionării disputei, dar și dezvăluirile despre ideile lui anterioare de înființare a unei „miliții”, Quisling și-a îndreptat atenția către amenințarea comunistă. El a alcătuit o listă a conducerii Opoziției Sindicale Revoluționare⁠(en), presupușii agitatori de la Menstad; mai mulți dintre ei au fost în cele din urmă acuzați de subminarea puterii de stat și de violențe împotriva poliției. Politicile lui Quisling au avut ca urmare înființarea unei miliții permanente denumită Leidang care, spre deosebire de organizația pe care și-o imaginase în trecut, urma să fie contra-revoluționară. În ciuda disponibilității imediate de ofițeri de rang scăzut în rezervă, cauzată de reducerile de cheltuieli cu apărarea, în 1934 fuseseră înființate doar șapte unități, iar restricțiile de finanțare au făcut ca ele să cuprindă mai puțin de o mie de persoane înainte de a dispărea încet. La un moment dat în perioada 1930–1933, prima soție a lui Quisling, Asja, a fost notificată de anularea căsătoriei cu el.Pe la jumătatea lui 1932, Nordisk folkereisning i Norge a fost obligată să confirme că, deși Quisling rămăsese în guvern, el nu va mai deveni membru al partidului. Ei au afirmat că programul partidului nu are vreo bază în vreun fel de fascism, inclusiv în modelul național-socialist. Aceasta nu a atenuat criticile adresate lui Quisling, care a rămas constant în atenția presei, deși își construia treptat o reputație de administrator disciplinat și eficient. După ce a fost atacat în biroul său de un individ înarmat cu un cuțit și care i-a aruncat piper măcinat în față la 2 februarie 1932, unele ziare, în loc să se concentreze pe atac, au sugerat că atacatorul ar fi soțul gelos al uneia dintre menajerele lui Quisling; altele, în special cele aliniate cu Partidul Muncii, au susținut că toată afacerea a fost o înscenare. În noiembrie 1932, politicianul laburist Johan Nygaardsvold⁠(en) a înaintat această teorie Parlamentului, determinând pe unii parlamentari să ceară cercetarea lui pentru calomnie. Nu s-a făcut nicio acuzație formală, iar identitatea atacatorului nu a fost niciodată confirmată. Quisling a indicat ulterior că a fost o tentativă de a sustrage documente militare lăsate recent de general-locotenentul suedez Wilhelm Kleen. Așa-numita „afacere a piperului” a polarizat opiniile în jurul lui Quisling și a crescut temerile guvernului în ce privește elementele sovietice ce acționau relativ deschis în Norvegia în promovarea agitațiilor muncitorești.După moartea lui Kolstad în martie 1932, Quisling și-a păstrat postul de ministru al apărării în al doilea guvern agrarian al lui Jens Hundseid⁠(en) din motive politice, deși a rămas într-o acerbă opoziție cu șeful guvernului de-a lungul întregului mandat. Așa cum fusese cazul și sub Kolstad, Quisling a fost implicat în numeroasele polemici ce au înconjurat guvernarea Hundseid. La 8 aprilie în acel an, Quisling a avut ocazia să se apere în Parlament pe problema afacerii piperului, dar a folosit ocazia să atace în schimb partidele laburist și comunist, susținând că unii membri pe care i-a numit erau infractori și „dușmani ai patriei și poporului nostru”. Susținerea pentru Quisling din partea elementelor de extremă dreaptă din societatea norvegiană a crescut peste noapte, și 153 de persoane au semnat o petiție prin care cereau investigarea afirmațiilor lui Quisling. În lunile ce au urmat, zeci de mii de norvegieni au continuat să ceară acest lucru, iar vara lui Quisling a fost plină de discursuri ținute la mitinguri politice cu largă participare. În Parlament, însă, discursul lui Quisling a fost considerat o sinucidere politică; nu doar că dovezile erau slabe, dar s-au ridicat întrebări de ce informația nu a fost făcută publică mai devreme dacă amenințarea revoluționară este atât de gravă.
De-a lungul anului 1932 și în 1933, influența lui Prytz asupra Nordisk folkereisning i Norge a slăbit și avocatul Johan Bernhard Hjort⁠(en) a preluat rolul principal. Hjort dorea să colaboreze cu Quisling datorită noii sale popularități, și cei doi au alcătuit un nou program de politici de dreapta, între care se includeau interzicerea partidelor revoluționare inclusiv cele finanțate de organizații străine, cum ar fi Cominternul, suspendarea dreptului de vot pentru cetățenii ce beneficiau de ajutor social, subvenții pentru agricultură, și un audit al finanțelor publice. În 1932, în contextul afacerii Kullmann⁠(en), Quisling s-a întors împotriva primului ministru deoarece acesta i-a pus în discuție atitudinea dură împotriva agitatorului pacifist căpitanul Olaf Kullmann. Într-un memorandum prin care își prezenta propunerile de reformă economică și socială, distribuite întregului cabinet, Quisling a cerut demisia primului ministru. Cum guvernul a început să se clatine, popularitatea personală a lui Quisling a atins noi culmi; a fost denumit „omul anului”, și existau așteptări pentru un mare succes în alegeri.În ciuda noului program, unele persoane din cercul lui Quisling încă favorizau o lovitură de cabinet. Ulterior, el a spus că se gândise să recurgă la forță pentru a răsturna guvernul, dar, la sfârșitul lui februarie, Partidul Liberal⁠(en) a reușit aceasta. Cu ajutorul lui Hjort și Prytz, Nordisk folkereisning i Norge a devenit rapid partid politic, cu denumirea de Nasjonal Samling⁠(en) (NS, în traducere „Unitatea Națională”), gata să participe la alegerile din octombrie. Quisling a fost oarecum dezamăgit, și ar fi preferat să conducă o mișcare națională, nu doar unul din șapte partide politice. Nasjonal Samling a anunțat la scurt timp că va susține și candidați ai altor partide, dacă aceștia susțin la rândul lor scopul-cheie de „instituire a unui guvern național puternic și stabil independent de politica ordinară de partid”. Deși nu a fost peste noapte un succes în cadrul spectrului politic deja aglomerat, partidul a dobândit încet susținere. Cu credința de inspirație nazistă în autoritatea centrală a unui Führer⁠(en) puternic, și cu puternicele sale elemente de propagandă, el a obținut susținerea multora dintre membrii claselor sociale elevate din Oslo, și a început să lase impresia că în spatele său se află interese financiare mari.Creșterea susținerii s-a materializat când Bygdefolket⁠(no) (Asociația de Ajutor Reciproc a Fermierilor din Norvegia) a cerut ajutor financiar de la Nasjonal Samling, care la rândul său a dobândit influență politică și o rețea utilă de activiști de partid bine pregătiți. Partidul lui Quisling nu a reușit însă nicio coaliție antisocialistă largă, în parte din cauza concurenței Partidului Conservator⁠(en) pe voturile de dreapta. Deși Quisling nu a putut să dea dovada unei priceperi de orator, reputația sa pentru scandal a asigurat totuși că electoratul este informat de existența Nasjonal Samling. Ca urmare, partidul s-a bucurat de un succes moderat în alegerile din Octombrie⁠(en), cu 27.850 de voturi—aproximativ două procente din votul național, și circa trei procente și jumătate în colegiile unde a trimis candidați. Prin aceasta, a devenit al cincilea partid ca dimensiune în Norvegia, depășindu-i pe comuniști, dar nu și pe conservatori, laburiști, liberali și agrarieni, și neobținând niciun loc în Parlament.
După dezamăgitoarele rezultate ale alegerilor, atitudinea lui Quisling față de negociere și compromis a devenit mai ostilă. O ultimă încercare de a forma o coaliție de dreapta în martie 1934 a eșuat și, de la sfârșitul lui 1933, Nasjonal Samling a început să-și dezvolte propria formă de național-socialism. Fără un conducător în Parlament, partidul a întâmpinat însă greutăți în a introduce propunerea de reformă constituțională de care avea nevoie pentru a-și îndeplini ambițiile. Când Quisling a încercat să introducă propunerea direct, ea a fost respinsă pe loc, iar partidul a intrat în declin. În vara lui 1935, presa îl cita pe Quisling ca spunând adversarilor că „vor cădea capete” imediat ce va ajunge el la putere. Amenințările acestea au distrus ireparabil imaginea partidului, și în următoarele luni au demisionat câțiva membri importanți ai partidului, între care Kai Fjell⁠(en) și fratele lui Quisling, Jørgen.Quisling a început să se familiarizeze cu mișcarea fascistă internațională, participând la Conferința Fascistă de la Montreux⁠(en) din decembrie. Pentru partidul lui, asocierea cu fascismul italian a căzut în cel mai rău moment posibil, puțin după mediatizarea incursiunile ilegale ale Italiei în Abisinia⁠(en). La întoarcerea de la Montreux, s-a întâlnit cu ideologul nazist și teoreticianul de politică externă Alfred Rosenberg, și deși prefera să-și vadă propriile politici drept o sinteză între fascismul italian și nazismul german, la momentul alegerilor din 1936, Quisling devenise parțial acel „Hitler norvegian” care îl acuzau adversarii săi că este. Aceasta a fost cauzată în parte de atitudinea sa antisemită, manifestată prin faptul că asocia iudaismul cu marxismul, cu liberalism și, din ce în ce mai mult, cu orice considera el a fi discutabil, și în parte de similitudinile din ce în ce mai mari ale Nasjonal Samling cu Partidul Nazist German. Deși a beneficiat în mod neașteptat de acceptul guvernului norvegian de a-l aresta pe Leon Troțki la cererea sovieticilor, campania electorală a partidului nu a prins deloc elan. Deși Quisling credea sincer că are susținerea a circa 100.000 de alegători, și declara partidului că va câștiga cel puțin zece locuri, Nasjonal Samling a obținut doar 26.577 de voturi, mai puțin ca în 1933 când avea candidați în doar jumătate din colegii. Sub această presiune, partidul s-a scindat, Hjort conducând grupul disident; deși la început au plecat doar cincizeci de membri, mulți alții au plecat pe rând de-a lungul anului 1937.Numărul scăzut de membri de partid a produs multe probleme pentru Quisling, mai ales de ordin financiar. Ani de zile avusese dificultăți financiare și se baza pe moștenirea sa, pe măsură ce din ce în ce mai multe din tablourile lui se dovedeau a fi copii atunci când încerca să le vândă. Vidkun și fratele său Arne au vândut un tablou de Frans Hals pentru doar patru mii de dolari, crezând că este o copie și nu opera de cincizeci de mii de dolari pe care o crezuseră ei odinioară, doar pentru a afla ulterior că a fost reclasificată ca original și reevaluată la o sută de mii de dolari. În condițiile grele ale Marii Crize, nici măcar originalele nu mai aduceau atâția bani cât spera Quisling. Dezamăgirea sa față de societatea norvegiană a fost accentuată de veștile despre intențiile de a revizui constituția⁠(en) în 1938, prin care un mandat parlamentar ar fi fost extins imediat de la trei la patru ani, schimbare față de care Quisling se opunea ferm.
În 1939, Quisling și-a îndreptat atenția către pregătirile Norvegiei în vederea anticipatului război european, ceea ce el credea că implică o creștere drastică a bugetului național pentru apărare pentru a-i garanta neutralitatea. Între timp, Quisling a ținut prelegeri intitulate „Problema evreiască în Norvegia” și l-a susținut pe Adolf Hitler în ceea ce părea a fi un crescând viitor conflict. Deși a condamnat Kristallnacht, el i-a trimis liderului german o felicitare la împlinirea a 50 de ani, mulțumindu-i pentru „salvarea Europei de bolșevism și de dominația evreiască”. În 1939, Quisling a susținut că, în caz că o alianță anglo-rusă ar face neutralitatea imposibilă, Norvegia va trebui să „meargă cu Germania”. Invitat în Germania în vara lui 1939, el a început un tur al mai multor orașe germane și daneze. A fost primit deosebit de bine în Germania, care a promis fonduri pentru progresul poziției Nasjonal Samling' în Norvegia, și deci pentru răspândirea sentimentelor pro-naziste. Când a izbucnit războiul la 1 septembrie, Quisling și-a simțit acțiunile justificate atât de eveniment cât și de imediata superioritate de care a dat dovadă armata germană. A rămas fățiș încrezător că, în ciuda dimensiunilor reduse, partidul va ajunge în curând în centrul atenției vieții politice.În următoarele nouă luni, Quisling a continuat să conducă un partid al cărui rol era cel mult periferic în politica norvegiană. El a fost totuși activ, și în octombrie 1939 a lucrat cu Prytz la un plan în cele din urmă nereușit între Regatul Unit, Franța și Germania și la o ulterioară participare a lor într-o nouă uniune economică. Quisling s-a gândit și cum ar trebui Germania să intre în ofensivă împotriva aliatului ei de la acel moment, Uniunea Sovietică, și la 9 decembrie a călătorit în Germania pentru a-și prezenta planurile sale complexe. După ce i-a impresionat pe oficialii germani, a obținut o audiență cu Hitler însuși, planificată pentru 14 decembrie, în vederea căreia a primit sfaturi ferme din partea legăturilor lui că cel mai util lucru pe care poate să-l facă ar fi să-i ceară lui Hitler ajutorul în vederea unei lovituri de stat pro-germane în Norvegia, care ar permite germanilor să utilizeze Norvegia ca bază navală. Din acel moment, Norvegia și-ar fi păstrat oficial neutralitatea cât mai mult timp posibil, și în cele din urmă țara ar fi căzut sub control german mai degrabă decât britanic. Nu este clar cât a înțeles Quisling despre implicațiile tactice ale unei asemenea mișcări, el bazându-se în schimb pe viitorul său ministru de interne Albert Hagelin⁠(en), care vorbea fluent germana, pentru a aduce argumentele relevante în fața oficialilor germani la Berlin în timpul unor convorbiri preliminare, chiar dacă Hagelin era predispus uneori la exagerări dăunătoare. Quisling și contactele sale din Germania au plecat aproape sigur cu idei divergente în ce privește căderea de acord asupra necesității unei invazii germane.La 14 decembrie 1939, Quisling s-a întâlnit cu Hitler. Liderul german a promis să răspundă la orice invazie britanică a Norvegiei (Planul R 4⁠(en)), poate preemptiv, cu o contrainvazie germană, dar considera că planurile lui Quisling pentru o lovitură de stat norvegiană și pentru o pace anglo-germană sunt de un optimism nejustificat. Cu toate acestea, Quisling avea să continue să primească fonduri pentru Nasjonal Samling. Cei doi s-au mai întâlnit o dată după patru zile, și apoi Quisling a scris un memorandum în care îi spunea explicit lui Hitler că el nu se consideră național-socialist. Mașinațiunile germanilor au continuat, iar lui Quisling i s-au ascuns intenționat informații. El a suferit și de o boală acută, probabil nefrită⁠(en) la ambii rinichi, pentru care a refuzat spitalizarea. Deși s-a întors la lucru la 13 martie 1940, a fost bolnav câteva săptămâni. Între timp, incidentul Altmark a complicat eforturile Norvegiei de a-și păstra neutralitatea. Hitler însuși a rămas ambivalent între a aștepta sau nu o invitație de la guvernul norvegian înaintea ocupării țării. În cele din urmă, Quisling a fost convocat la 31 martie, și a acceptat, fără entuziasm, să meargă la Copenhaga pentru a se întâlni cu ofițerii naziști de informații care i-au cerut informații despre fortificațiile și despre protocoalele de apărare ale Norvegiei. S-a întors în Norvegia la 6 aprilie și, la 8 aprilie, a demarat Operațiunea Wilfred⁠(en) a britanicilor, prin care Norvegia a fost adusă în război. Cu forțele aliate pe teritoriul norvegian, Quisling se aștepta la un tipic răspuns rapid german.
În primele ore ale zilei de 9 aprilie 1940, Germania a invadat Norvegia pe aer și pe mare, cu intenția de a-i captura pe regele Haakon al VII-lea și pe membrii guvernului primului ministru Johan Nygaardsvold⁠(en). Informat însă de posibilitatea invaziei, președintele Parlamentului, conservatorul⁠(en) C. J. Hambro⁠(en) a aranjat evacuarea lor la Hamar în estul țării. Crucișătorul Blücher⁠(en), ce transporta mare parte din personalul ce urma să preia administrația Norvegiei, a fost scufundat de torpile și artilerie din Cetatea Oscarsborg⁠(en) din Oslofjord⁠(en). Germanii se așteptau ca guvernul să capituleze și să poată fi înlocuit rapid; niciuna nu s-a întâmplat, deși invazia a continuat. După ore de discuții, Quisling și partenerii săi germani au hotărât că este nevoie de o lovitură de stat imediată, deși aceasta nu era opțiunea preferată nici de ambasadorul Germaniei Curt Bräuer⁠(en) și nici de Ministerul German de Externe.După-amiaza, ofițerul german de legătură Hans Wilhelm Scheidt i-a spus lui Quisling că dacă își alcătuiește un guvern, el va fi aprobat personal de Hitler. Quisling a întocmit o listă de miniștri și, deși fusese mutat la doar circa 50 km la Elverum, a acuzat guvernul legitim că ar fi „fugit”.Între timp, germanii au ocupat Oslo și la 17:30 postul național de radio a încetat emisia la cererea forțelor de ocupație. Cu susținere germană, la orele 19:30, Quisling a intrat în studiourile NRK de la Oslo și a proclamat formarea unui nou guvern cu el ca prim ministru. El a revocat și un ordin anterior de mobilizare împotriva invaziei naziste. Tot nu avea legitimitate. Două ordine, unul dat unui prieten din armată (colonelul Hans S. Hiorth, comandantul regimentului de la Elverum) de a-i aresta pe membrii guvernului și un altul adresat șefului poliției orașului Oslo Kristian Welhaven⁠(en)—au fost ignorate. La 22:00, Quisling a reluat emisia, repetându-și mesajul anterior și citind o listă de noi miniștri. Hitler l-a susținut, după cum promisese, și a recunoscut noul guvern norvegian condus de Quisling în 24 de ore. Bateriile norvegiene încă mai trăgeau asupra forței germane de invazie, și la orele 03:00 în ziua de 10 aprilie Quisling s-a conformat cererii germane de a opri rezistența cetății Bolærne⁠(en). Ca urmare a acțiunilor de acest fel, s-a afirmat la acea vreme că preluarea puterii de către Quisling cu un guvern-marionetă⁠(en) făcuse de la bun început parte din planul german.Quisling ajunsese la apogeul carierei sale politice. La 10 aprilie, Bräuer s-a deplasat la Elverum unde își avea acum sediul guvernul Nygaardsvold⁠(en). Din ordinele lui Hitler, el a cerut ca regele Haakon să-l numească pe Quisling șef al unui nou guvern, asigurându-și astfel o tranziție pașnică a puterii. Nu numai că Haakon l-a refuzat, dar a anunțat că mai degrabă ar abdica decât să numească un guvern condus de Quisling. Auzind aceasta, guvernul a votat în unanimitate să susțină poziția regelui, și a cerut poporului să continue rezistența. Lipsit de susținere populară, Quisling nu-i mai era de folos lui Hitler. Germania și-a retractat susținerea acordată guvernului său rival, preferând în schimb să-și construiască propria comisie independentă de guvernare. În acest fel, Quisling a fost îndepărtat de la putere de Bräuer și de o coaliție de foști aliați ai lui, între care și Hjort, care îl considerau un risc. Chiar și aliații săi politici, între care Prytz, l-au abandonat.În schimb, Hitler i-a scris lui Quisling pentru a evita discreditarea lui totală (în eventualitatea ca el să devină un viitor conducător al Norvegiei), mulțumindu-i pentru eforturile de bună credință și garantându-i o poziție în noul guvern. Transferul de putere în aceste condiții a fost pus în aplicare la 15 aprilie, când Hitler încă mai era încrezător că Consiliul Administrativ⁠(en) va mai primi acceptul regelui. Reputația națională și internațională a lui Quisling a atins cote dezastruoase, el fiind văzut ca un ratat și ca un trădător.
Imediat ce regele declarase ilegală comisia germană, a devenit clar că el nu poate fi câștigat. Nerăbdător, Hitler l-a numit la 24 aprilie pe germanul Josef Terboven⁠(en) în funcția de Reichskommissar⁠(en) al Norvegiei, subordonat direct lui. În ciuda asigurărilor date de Hitler, Terboven dorea să se asigure că în guvern nu va fi loc pentru Nasjonal Samling și nici pentru liderul său, Quisling, cu care generalul nu se înțelegea. Terboven a acceptat în cele din urmă o anumită prezență din partea Nasjonal Samling în guvern în luna iunie, dar nu s-a lăsat convins în privința lui Quisling. Ca urmare, la 25 iunie, Terboven l-a obligat pe Quisling să se retragă din funcția de lider al Nasjonal Samling și să plece în concediu prelungit în Germania. Quisling a rămas acolo până la 20 august, timp în care Rosenberg și amiralul Erich Raeder, pe care îi cunoscuse cu ocazia vizitei anterioare la Berlin, au negociat în numele lui. În cele din urmă, Quisling s-a întors „triumfător”, după ce l-a câștigat pe Hitler într-o întâlnire la 16 august. Reichskommissarul era acum obligat să-l accepte pe Quisling ca șef al guvernului, apoi să-i permită să reconstruiască Nasjonal Samling și să aducă mai mulți oameni de ai săi în cabinet. Terboven s-a conformat și s-a adresat poporului norvegian într-o emisiune radio în care a afirmat că Nasjonal Samling va fi singurul partid politic tolerat.Ca urmare, până la sfârșitul lui 1940, fusese suspendată monarhia, deși au continuat să funcționeze Parlamentul și un organism similar unui cabinet. Nasjonal Samling, singurul partid pro-german, urma să fie cultivat, dar Reichskommissariatul lui Terboven rămânea la putere până la noi ordine. Quisling avea să fie prim ministru și zece dintre cei treisprezece miniștri ai săi urmau să vină din partidul lui. El s-a lansat într-un program de eradicare a „distrugătoarelor principii ale Revoluției Franceze”, inclusiv pluralismul și rolul legislativ al parlamentului. Acțiunile lui s-au extins până la nivel local, primarii care treceau la Nasjonal Samling fiind răsplătiți cu mai multă putere. S-au făcut investiții în programe culturale puternic cenzurate, deși presa a rămas teoretic liberă. Pentru a mări șansele de supraviețuire ale genotipului nordic, contracepția a fost sever restricționată. Partidul lui Quisling a trecut printr-o creștere rapidă a numărului de membri până la puțin peste 30.000, dar în ciuda optimismului său, nu avea să treacă niciodată peste 40.000.
La 5 decembrie 1940, Quisling a mers la Berlin pentru a negocia viitorul independenței Norvegiei. Când s-a întors, la 13 decembrie, acceptate să strângă voluntari pentru a lupta alături de Schutzstaffel (SS). În ianuarie, șeful SS Heinrich Himmler a venit în Norvegia pentru a supraveghea pregătirile. În mod cert, Quisling credea că dacă Norvegia susține Germania Nazistă în luptă, nu va fi niciun motiv ca Germania să o anexeze. În acest scop, el s-a opus planurilor de a instala în Norvegia o brigadă SS germană loială doar lui Hitler. El și-a întărit și poziția împotriva țării care îl adăpostea pe regele în exil, Regatul Unit, pe care nu o mai vedea ca aliat nordic. În cele din urmă, Quisling a aliniat politica norvegiană privind evreii cu cea a Germaniei, ținând la Frankfurt un discurs la 26 martie 1941, în care a susținut exilul definitiv, dar a avertizat împotriva exterminării.În mai, Quisling a fost sfâșiat de moartea mamei sale, Anna, cei doi fiind deosebit de apropiați. În același timp, criza politică pe tema independenței Norvegiei s-a accentuat, Quisling amenințându-l pe Terboven cu demisia pe probleme de finanțe. În cele din urmă, Reichskommissarul a acceptat un compromis, dar Quisling a trebuit să cedeze în subiectul SS: s-a înființat o brigadă, dar ca ramură a Nasjonal Samling.Între timp, linia guvernului s-a întărit, liderii Partidului Comunist fiind arestați și sindicaliștii intimidați. La 10 septembrie 1941, Viggo Hansteen⁠(en) și Rolf Wickstrøm⁠(en) au fost executați și mulți alții au fost încarcerați în urma Grevei Laptelui⁠(en) din Oslo. Execuția lui Hansteen avea să fie apoi văzută ca moment de cumpănă, de trecere a ocupației de la o fază mai nevinovată la una mai criminală. În același an, poliția națională⁠(en), abolită în 1937, a fost reînființată pentru asista Gestapoul în Norvegia, aparate de radio fiind confiscate în toată țara. Deși acestea erau hotărârile lui Terboven, Quisling a fost de acord cu ele și a condamnat guvernul în exil ca fiind „trădători”. Ca urmare a atitudinii sale mai radicale, a apărut la nivelul societății un „front de gheață” neoficial, susținătorii Nasjonal Samling fiind ostracizați din societate. Quisling a rămas convins că acesta este doar un sentiment antigerman care va dispărea odată ce Berlinul va fi predat puterea către Nasjonal Samling. Singurele concesiuni câștigate de el în 1941 erau însă promovarea șefilor de ministere la rang de miniștri ai guvernului și independența secretariatului de partid.În ianuarie 1942, Terboven a anunțat că administrația germană va fi lichidată. Puțin după aceea, el i-a spus lui Quisling că Hitler aprobase transferul de putere, programat pentru 30 ianuarie. Quisling s-a îndoit că aceasta se va întâmpla, întrucât Germania și Norvegia erau angajate în complexe negocieri de pace care nu puteau fi terminate înainte de pacificarea Frontului de Est, în timp ce Terboven a insistat că Reichskommissariatul va rămâne la putere până la venirea păcii. Quisling putea fi însă încrezător că poziția sa în partid și în raport cu Berlinul este intangibilă, deși era nepopular în Norvegia, lucru de care era conștient.După o scurtă amânare, la 1 februarie 1942, s-a făcut un anunț prin care se detalia cum cabinetul îl alesese pe Quisling în funcția de ministru-președinte al guvernului național. Numirea a fost însoțită de un banchet, un miting și alte manifestări organizate de membrii Nasjonal Samling. În primul său discurs, Quisling a angajat guvernul pe calea strângerii relațiilor cu Germania. Singura modificare în Constituție a fost reinstituirea interdicției asupra pătrunderii evreilor în Norvegia⁠(en), care fusese abolită în 1851.
Noul post îi dădea lui Quisling o siguranță a funcției de care nu se bucurase anterior, deși Reichskommissariatul a rămas în afara controlului său. După o lună, în februarie 1942, Quisling a efectuat prima sa vizită de stat la Berlin. A fost una productivă, în care au fost discutate toate aspectele-cheie privind independența Norvegiei—dar mai ales Joseph Goebbels nu a fost convins de calitățile lui Quisling, notând că este „puțin probabil” ca acesta „să fie vreodată un mare om de stat”.Întors acasă, Quisling era acum mai puțin îngrijorat de numărul de membri ai Nasjonal Samling și chiar a dorit acțiuni de curățare a listei de membri, cu eliminarea inclusiv a bețivilor. La 12 martie, Norvegia a devenit oficial stat cu partid unic. În timp, criticile și rezistența împotriva partidului au fost incriminate, deși Quisling și-a exprimat regretul că trebuie să facă acest pas. El spera sincer că fiecare norvegian va înțelege singur să accepte guvernarea sa.Acest optimism a fost doar unul de scurtă durată. În cursul verii lui 1942, Quisling a pierdut orice șansă la care putea spera să convingă opinia publică, după ce a încercat sa oblige copiii să se înscrie în organizația de tineret Nasjonal Samlings Ungdomsfylking⁠(en), modelată după Hitlerjugend. Această acțiune a declanșat demisiile în masă ale profesorilor și clericilor, coroborate cu frământări sociale pe scară largă. Tentativa de punere sub acuzare a episcopului Eivind Berggrav⁠(en) s-a dovedit la fel de controversată, chiar și în rândurile aliaților săi germani. Quisling și-a întărit acum atitudinea, spunându-le norvegienilor că regimul le va fi impus „indiferent dacă le place sau nu”. La 1 mai, Înaltul Comandament German nota că „a început rezistența organizată împotriva lui Quisling” și ca urmare, că negocierile de pace germano-norvegiene s-au împotmolit. La 11 august, Hitler a amânat orice alte negocieri de pace până la sfârșitul războiului. Quisling a fost admonestat și a aflat că Norvegia nu va primi independența pe care și-o dorea atât de mult. Ca insultă suplimentară, pentru prima oară, i s-a interzis să-i scrie direct lui Hitler.Până atunci, Quisling militase pentru o alternativă corporatistă la Parlament (Storting), alternativă pe care el a denumit-o Riksting. Acesta avea să aibă două camere, Næringsting (Camera Economică) și Kulturting (Camera Culturală). Acum, în urma celei de a opta (și ultimei) convenții naționale a Nasjonal Samling de la 25 septembrie, după ce și-a pierdut încrederea în organizațiile profesionale, s-a răzgândit. Riksting a devenit un corp consultativ, în vreme ce Førerting (Consiliul Førerului) și camerele parlamentare urmau să devină organizații independente subordonate ministerelor respective.După convenție, susținerea pentru Nasjonal Samling, și pentru Quisling, a intrat într-un ireversibil declin. Facționalismul din ce în ce mai răspândit, dar și pierderile de persoane, între care și moartea accidentală a politicianului Gulbrand Lunde⁠(en), s-au coroborat cu demonstrații de forță ale germanilor, cum ar fi împușcarea a zece locuitori de seamă din Trøndelag și din împrejurimi în octombrie 1942⁠(en). În plus, legea ex-post facto lex Eilifsen⁠(en) din august 1943, care a dus la prima condamnare la moarte pronunțată de regim, a fost văzută ca o încălcare flagrantă a Constituției și ca un semn al implicării din ce în ce mai mari a Norvegiei în Soluția Finală, ceea ce avea să distrugă tot ce realizase convenția în termeni de moral în rândul membrilor partidului.
Cu reducerea activității guvernului și cu implicarea personală a lui Quisling, evreii au fost înregistrați într-o inițiativă germană din ianuarie 1942. La 26 octombrie, forțele germane, ajutate de poliția norvegiană, au arestat 300 de bărbați evrei înregistrați în Norvegia și i-a trimis în lagăre de concentrare, majoritatea aflate în Berg și întreținute de Hirden⁠(en), aripa paramilitară a Nasjonal Samling. Persoanele de peste 65 de ani au fost rapid eliberate de guvernul norvegian. Cel mai controversat, proprietățile evreilor au fost confiscate de stat.La 26 noiembrie, deținuții au fost deportați, împreună cu familiile lor. Deși aceasta a fost o inițiativă întru totul germană— Quisling însuși nu a fost informat, deși a existat asistență guvernamentală— Quisling a lăsat publicul norvegian să creadă că prima deportare a evreilor în lagărele din Polonia ar fi fost ideea lui. Încă 250 au fost deportați în februarie 1943 și rămâne neclar care a fost poziția oficială a partidului în ce privește soarta finală a celor 759 de deportați norvegieni. Există dovezi care sugerează că Quisling credea sincer linia oficială din 1943 și 1944, aceea că ei așteaptă repatrierea într-o nouă patrie evreiască⁠(en).În același timp, Quisling credea că singurul mod de a redobândi respectul lui Hitler era să adune voluntari pentru efortul german de război, ajuns acum în impas, și a angajat Norvegia cu toată inima în planurile Germaniei de a duce războiul total. Cel puțin pentru el, după înfrângerea Germaniei la Stalingrad în februarie 1943, Norvegia avea acum un rol de jucat în conservarea puterii imperiului german. În aprilie 1943, Quisling a ținut un discurs înflăcărat prin care a atacat refuzul Germaniei de a-și clarifica planurile pentru Europa post-belică. Când i-a transmis aceasta lui Hitler personal, liderul nazist a rămas neclintit în ciuda contribuțiilor Norvegiei la efortul de război. Quisling s-a simțit trădat pentru această amânare a libertății Norvegiei, atitudine care s-a ameliorat doar când Hitler a acceptat în cele din urmă ideea unei Norvegii post-belice libere în septembrie 1943.Quisling a obosit în ultimii ani de război. În 1942, a adoptat 231 de legi, în 1943 166, și în 1944 139. Politica socială a fost singura zonă care încă mai primea atenție adecvată. El a realizat că Germania se află în fața unei înfrângeri, dar în public optimismul rămânea o atitudine obligatorie de fațadă, așa cum era cazul cu toți aliații lui Hitler. Până în acea toamnă, Quisling și Mussert din Țările de Jos puteau fi mulțumiți că cel puțin supraviețuiseră. În 1944, problemele de greutate pe care le avea Quisling în ultimii doi ani s-au ameliorat.În ciuda perspectivelor militare din ce în ce mai sumbre, poziția Nasjonal Samling în fruntea guvernului, deși într-o relație ambiguă cu Reichskommissariatul, a rămas de neclintit. Cu toate acestea, germanii au exercitat controlul din ce în ce mai ferm asupra legilor și ordinii în țară. După deportarea evreilor, Germania a deportat ofițerii norvegieni și în cele din urmă a încercat să deporteze studenți de la Universitatea din Oslo⁠(en). Chiar și Hitler era deranjat de scara arestărilor. Quisling a ajuns implicat într-un scandal similar la începutul lui 1944 când a obligat recrutarea în serviciul militar a unor elemente din Hird, ceea ce a făcut mai mulți membri să demisioneze pentru a evita recrutarea.La 20 ianuarie 1945, Quisling a făcut ceea ce avea să fie ultima sa vizită la Hitler. I-a promis acestuia ajutor norvegian în ultima fază a războiului dacă Germania acceptă o pace prin care afacerile Norvegiei rămân în afara sferei intervenției germane. Propunere a ieșit din niște temeri că forțele germane, în retragerea lor spre sud prin Norvegia, vor lăsa nordul țării scăpat de sub controlul guvernului. Spre groaza regimului Quisling, naziștii au hotărât în schimb o politică a pământului pârjolit în nordul Norvegiei, mergând până la a împușca civilii norvegieni care refuză să evacueze regiunea. Perioada a fost marcată și de creșterea victimelor civile ale raidurilor aeriene ale Aliaților, dar și creșterea rezistenței împotriva guvernului⁠(en) în Norvegia ocupată. Întâlnirea cu liderul german s-a dovedit nereușită și, când i s-a cerut să semneze ordinul de execuție a câtorva mii de „sabotori” norvegieni, Quisling a refuzat, act de sfidare care l-a înfuriat într-atât pe Terboven, aflat sub ordinele lui Hitler, încât a ieșit de la negocieri trântind ușa. Când a povestit unui prieten, Quisling a izbucnit în lacrimi, convins fiind că refuzul naziștilor de a semna un acord de pace îi va pecetlui reputația de trădător.Quisling a petrecut ultimele luni ale războiului încercând să împiedice moartea cât mai multor norvegieni în ultimele lupte ce se preconizau a se duce între germani și forțele aliate în Norvegia. Regimul a acționat în sensul repatrierii norvegienilor deținuți în lagărele germane de prizonieri de război. În particular, Quisling acceptase de mult că național-socialismul va fi înfrânt. Sinuciderea lui Hitler la 30 aprilie 1945 l-a lăsat liber să-și urmeze public cursul ales de el pentru sfârșitul ostilităților, o ofertă naivă de tranziție a puterii către un guvern care să partajeze puterea cu guvernul în exil.La 7 mai, Quisling a ordonat poliției să nu ofere rezistență armată în fața înaintării Aliaților, cu excepția cazurilor de autoapărare, sau împotriva membrilor cunoscuți ai rezistenței norvegiene. În aceeași zi, Germania a anunțat că va capitula necondiționat, ceea ce a făcut ca poziția lui Quisling să devină imposibil de apărat. Realist, Quisling s-a întâlnit a doua zi cu liderii militari ai rezistenței pentru a discuta cum va fi arestat. Quisling a declarat că nu dorește să fie tratat ca un infractor de drept comun, dar nici să aibă parte de vreun tratament preferențial în raport cu colegii din Nasjonal Samling. El a susținut că ar fi putut să ordone forțelor sale să lupte până la sfârșit, dar a ales să nu facă aceasta, în ideea de a evita transformarea „Norvegiei într-un câmp de luptă”. În schimb, el a încercat să asigure o tranziție pașnică. În schimb, rezistența i-a oferit procese complete după război pentru toți membrii Nasjonal Samling și pentru conducătorii lui, căzându-se de acord și ca el să fie încarcerat într-o casă în loc de un penitenciar.
Conducerea civilă a rezistenței, reprezentată de avocatul Sven Arntzen⁠(en), a cerut ca Quisling să fie tratat ca orice alt suspect de crimă și, la 9 mai, Quisling și miniștrii săi nu au avut de ales decât să se predea poliției. Quisling a fost transferat la celula 12 din Møllergata 19⁠(en), principala secție de poliție din Oslo. Celula era dotată cu o masă mică, o cadă și o nișă în perete pentru găleata de noapte.După zece săptămâni în care a fost urmărit constant pentru a preveni tentativele de sinucidere, a fost transferat la Cetatea Akershus⁠(en) și a așteptat procesul în contextul epurării legale⁠(en). Deși la început a slăbit și suferea de polineurită⁠(en), datorită constituției sale puternice în curând a început să lucreze la apărarea sa împreună cu Henrik Bergh⁠(en), un avocat cu rezultate bune, dar care nu îl simpatiza deloc, cel puțin la început, pe Quisling. Bergh îl credea, însă, pe Quisling când spunea că a încercat să acționeze în interesul Norvegiei și a hotărât să folosească acest argument ca punct de pornire pentru apărare.La început, acuzațiile împotriva lui Quisling s-au legat de lovitura de stat, inclusiv de revocarea ordinului de mobilizare; de perioada în care a condus Nasjonal Samling; și de acțiunile sale ca ministru-președinte, cum ar fi ajutarea inamicului și tentativa ilegală de modificare a constituției. În cele din urmă, el a fost acuzat și de uciderea lui Gunnar Eilifsen⁠(en). Deși nu a contestat faptele-cheie, el a negat toate acuzațiile pe motiv că întotdeauna a lucrat pentru o Norvegie liberă și prosperă, și a oferit Curții un răspuns ce se întindea pe șaizeci de pagini. La 11 iulie, s-a mai adus un act de acuzare, cu o nouă serie de capete de acuzare, inclusiv mai multe omoruri, furturi, delapidări și, cel mai îngrijorător pentru Quisling, acuzația de conspirație cu Hitler în vederea ocupării Norvegiei la 9 aprilie.
Procesul a început la 20 august 1945. Apărarea lui Quisling s-a bazat pe minimizarea colaborării sale cu Germania și cu accentuarea ideii că el a luptat pentru independență totală, ceea ce părea cu totul contrar amintirilor multor norvegieni. Din acel punct, scria biograful Dahl, Quisling a trebuit să meargă pe „o linie subțire între adevăr și minciună”, și a ieșit la capăt ca „o figură evazivă și adesea demnă de milă”. De mai multe ori a prezentat faptele fals și cele câteva afirmații sincere i-au adus doar puțini susținători în țară, unde a rămas disprețuit de aproape toată lumea.
În zilele ce au urmat procesului, sănătatea lui Quisling a avut de suferit, în mare parte ca urmare a numeroaselor analize medicale la care a fost supus, iar apărarea sa a slăbit. Puternicul discurs de încheiere al acuzării a pus în spatele lui Quisling responsabilitatea pentru implementarea Soluției Finale în Norvegia, folosind mărturia unor oficiali germani. Procurorul Annæus Schjødt⁠(en) a cerut pedeapsa cu moartea, folosindu-se de legi introduse de guvernul în exil în octombrie 1941 și în ianuarie 1942.
Discursurile erudite ale lui Bergh și Quisling nu au putut schimba rezultatul și verdictul a fost anunțat la 10 septembrie, Quisling fiind condamnat pentru toate acuzațiile, cu excepția câtorva minore. Pentru numeroasele crime de care a fost găsit vinovat, a fost condamnat la moarte. Pedeapsa cu moartea a fost justificată în mare parte pe afirmațiile că planurile sale erau ca Norvegia să devină, în cel mai bun caz, un stat vasal Germaniei.
Un apel înregistrat în octombrie la Curtea Supremă⁠(en) a fost respins. Procesul a fost considerat „un model de corectitudine” într-un comentariu al autorului Maynard Cohen. După ce a depus mărturie în mai multe alte procese ale membrilor Nasjonal Samling, Quisling a fost executat prin împușcare la Cetatea Akershus la 02:40 în ziua de 24 octombrie 1945. Ultimele sale cuvinte au fost: „sunt condamnat pe nedrept și mor nevinovat”. Corpul său a fost incinerat, iar cenușa a fost înmormântată la Fyresdal.Văduva sa, Maria, a trăit la Oslo până la moartea ei în 1980. Nu au avut copii. La moartea ei, ea a donat toate antichitățile rusești unui fond de caritate care funcționează și astăzi în Oslo. În ultima parte a carierei sale politice, Quisling a trăit într-o vilă de pe Bygdøy în Oslo, pe care a poreclit-o „Gimle⁠(en)”, după locul din mitologia nordică unde urmau să trăiască supraviețuitorii marii bătălii de la Ragnarok. Casa, denumită astăzi Villa Grande, a devenit muzeu al Holocaustului. Mișcarea Nasjonal Samling a fost exclusă din viața politică din Norvegia, deși Quisling a devenit unul din cele mai tratate subiecte de biografii de norvegieni. Cuvântul quisling a devenit sinonim cu trădător. Termenul a fost inventat de ziarul britanic The Times în articolul principal din 15 aprilie 1940, intitulat „Quislingi peste tot”. Substantivul a supraviețuit și, o vreme după al Doilea Război Mondial, în Regatul Unit s-a adăugat la limba engleză și verbul to quisle /ˈkwɪzəl/ , format prin interpretarea numelui Quisling ca fals gerunziu din cauza terminației -ing. Despre cineva care trăda, se spunea că făcea quisling.
În timpul vieții, relatările despre Quisling apărute în public depindeau de cine le povestea. Pentru susținători, Quisling era privit ca administrator conștiincios, bun cunoscător și atent la detalii. Echilibrat și blând până la extrem, ei credeau că el își iubește profund poporul și că menținea înalte standarde morale. Pentru adversari, Quisling era instabil și indisciplinat, abrupt, chiar amenințător. Este foarte posibil ca ambele evaluări să fie adevărate, el fiind relaxat între prieteni și sub presiune în confruntările cu adversari politici, și în general timid cu ambii. În întrunirile formale, el adesea nu spunea nimic cu excepția unor cascade ocazionale de retorică dramatică. Într-adevăr, el nu reacționa bine sub presiune și adesea lăsa să-i scape sentimente excesiv de dramatice atunci când era constrâns. Deși în mod normal era deschis criticilor, tindea să creadă că grupurile mai mari constituie conspirații.Interpretările postbelice ale caracterului lui Quisling sunt la fel de diverse. După război, comportamentul colaboraționist a fost văzut în popor drept rezultat al unei deficiențe mintale, lăsând personalitatea unui Quisling evident mai inteligent ca o „enigmă”. În schimb, el era văzut ca slab, paranoic, steril din punct de vedere intelectual, și însetat de putere: în cele din urmă "mai degrabă superficial decât profund corupt".Sociologul norvegian Johan Galtung l-a descris pe Quisling ca un mini-Hitler cu un complex CMT (chosenness-myth-trauma), sau, altfel, cu megalo-paranoia, diagnostic pus în vremurile moderne mai degrabă ca sindromul personalității narcisiste⁠(en). El era „bine instalat în personalitatea sa”, dar incapabil să obțină susținere în rândul propriilor oameni, întrucât populația nu furniza o oglindă a ideologiei lui Quisling. Pe scurt, era „un dictator și un clown pe o scenă greșită cu un scenariu greșit.” Citat de Dahl, profesorul psihiatru Gabriel Langfelt a afirmat că scopurile lui Quisling „se potriveau descrierii clasice ale megalomaniei paranoice mai precis decât orice al caz pe care îl întâlnise.”Cât a fost în funcție, Quisling se trezea devreme, adesea lucrând câteva ore înainte de a ajunge la birou între 9:30 și 10:00. Îi plăcea să intervină practic în toate chestiunile de guvernare, citind personal toate scrisorile ce îi erau adresate lui sau cancelariei sale, și marcând un număr surprinzător din ele ca acceptabile. Quisling gândea independent, lua mai multe decizii importante pe loc și, spre deosebire de omologul său german, îi plăcea să urmeze procedurile pentru a se asigura că guvernul rămâne „demn și civilizat”. S-a interesat personal de administrarea orașului Fyresdal, unde se născuse.A respins ideea supremației rasiale germane⁠(en), văzând în schimb rasa norvegiană ca strămoș al Europei nordice, trasându-și arborele genealogic în timpul liber. Membrii de partid nu au primit tratament preferențial, deși Quisling nu a împărtășit greutățile războiului suferite de compatrioții lui. Totuși, multe daruri primite au rămas nefolosite și nu a trăit extravagant.
Quisling era interesat de știință, de religiile orientale și de metafizică, adunând în timp o bibliotecă ce includea opere de Spinoza, Kant, Hegel și Schopenhauer. A ținut pasul cu dezvoltările din domeniul fizicii cuantice, dar nu și cu ideile filosofice mai actuale. A amestecat filosofia cu știința într-o nouă religie numită de el Universism (sau Universalism), care era o explicație unificată a tuturor lucrurilor. Se spune despre scrierile sale originare că se întind pe două mii de pagini. El respingea învățăturile elementare ale creștinismului și avea o teorie proprie a vieții. Termenul de Universism, a fost împrumutat dintr-o carte de Jan Jakob Maria de Groot⁠(en) despre filosofia chinezească. Cartea lui De Groot susținea că taoismul, confucianismul și budismul fac toate parte dintr-o religie mondială denumită de Groot „Universism”. Quisling descria cum noua sa filosofie „...derivă din teoria relativității universale, ale cărei instanțe speciale sunt teoriile relativității restrânsă și generală.” Quisling dorea ca universismul să devină religie oficială de stat a noii sale Norvegii, și el spunea că „avansarea unui astfel de sistem depinde de progresul științei”.Magnum opusul său era divizat în patru părți: o introducere; o descriere a aparentului progres al omenirii de la conștiința individuală la conștiințe din ce în ce mai complexe; o secțiune despre canoanele sale de moralitate și lege; și o ultimă secțiune despre știință, artă, politică, istorie, rasă și religie. Concluzia urma să fie intitulată „Organizarea și clasificarea organică a lumii”, dar opera a rămas neterminată. În general, Quisling a lucrat rareori la ea cât a fost implicat în politică. Biograful Hans Fredrik Dahl descrie această situație ca „fericită”, deoarece Quisling „nu ar fi dobândit niciodată recunoaștere” ca filosof.În timpul procesului, și mai ales după ce a fost condamnat, Quisling s-a interesat din nou de Universism. El vedea evenimentele războiului ca parte a mișcării către aducerea regatului lui Dumnezeu pe pământ și își justifica acțiunile în acești termeni. În prima săptămână din octombrie, a scris un document de cincizeci de pagini intitulat aforisme universiste, care reprezentau „...o dezvăluire aproape extatică a adevărului și a luminii ce va veni, ce purta marca unui adevărat profet.” Documentul a fost notabil și pentru atacurile împotriva materialismului național-socialist și pentru respingerea rasismului și antisemitismului la care subscrisese anterior. În plus, el a lucrat și la o predică, Dreptatea eternă, în care reitera credințele sale de bază, inclusiv cea în reîncarnare.
Block, Maxine, ed. (1940). Current Biography Yearbook⁠(en) [Anuarul biografiilor curente]. New York, Statele Unite: H. W. Wilson. 
Cohen, Maynard M. (2000). A stand against tyranny: Norway's physicians and the Nazis [O poziție împotriva tiraniei: medicii Norvegiei și naziștii]. Detroit, Statele Unite: Wayne State University Press. ISBN 978-0-8143-2934-4. 
Dahl, Hans Fredrik (1999). Quisling: A Study in Treachery [Quisling: un studiu al perfidiei]. Stanton-Ife, Anne-Marie (trans.). Cambridge, United Kingdom: Cambridge University Press. ISBN 0-521-49697-7. 
Galtung, Johan (1997). „Is There a Therapy for Pathological Cosmologies?”.  În Turpin, Jennifer E.; Kurtz, Lester R. The Web of Violence: from interpersonal to global [Pânza de păianjen a violenței: de la interpersonal la global]. Champaign, United States: University of Illinois Press. ISBN 0-252-06561-1. 
Hayes, Paul M. (1966). „Quisling's Political Ideas” [Ideile politice ale lui Quisling]. Journal of Contemporary History. 1 (1): 145–157. JSTOR 259653. 
Hayes, Paul M. (1971). Quisling: the career and political ideas of Vidkun Quisling, 1887–1945 [Quisling: cariera și ideile politice ale lui Vidkun Quisling, 1887–1945]. Newton Abbot, Regatul Unit: David & Charles. OCLC 320725. 
Høidal, Oddvar K. (1989). Quisling: A study in treason [Quisling: un studiu al trădării]. Oslo, Norvegia: Universitetsforlaget. ISBN 82-00-18400-5. 
Barth, E. M. (1996). Gud, det er meg: Vidkun Quisling som politisk filosof (în norvegiană). Oslo, Norway: Pax Forlag. ISBN 82-530-1803-7. 
Borgen, Per Otto (1999). Norges statsministre (în norvegiană). Oslo, Norway: Aschehoug. ISBN 82-03-22389-3. 
Bratteli, Tone; Myhre, Hans B. (1992). Quislings siste dager (în norvegiană). Oslo, Norway: Cappelen. ISBN 82-02-13345-9. 
Hartmann, Sverre (1970) [1959]. Fører uten folk. Forsvarsminister Quisling – hans bakgrunn og vei inn i norsk politikk (în norvegiană) (ed. 2nd revised). Oslo, Norway: Tiden Norsk Forlag. OCLC 7812651. 
Juritzen, Arve (1988). Privatmennesket Quisling og hans to kvinner (în norvegiană). Oslo, Norway: Aventura. ISBN 82-588-0500-2. 
Ringdal, Nils Johan (1989). Gal mann til rett tid: NS-minister Sverre Riisnæs – en psykobiografi (în norvegiană). Oslo, Norway: Aschehoug. ISBN 82-03-16584-2. 
Quisling, Maria (1980).  Parmann, Øistein, ed. Dagbok og andre efterlatte papirer (în norvegiană). Oslo, Norway: Dreyer. ISBN 82-09-01877-9.
Yourieff, Alexandra Andreevna Voronine; Yourieff, W. George; Seaver, Kirsten A. (2007). In Quisling's shadow: the memoirs of Vidkun Quisling's first wife, Alexandra [În umbra lui Quisling: memoriile primei soții a lui Vidkun Quisling, Alexandra]. Stanford, Statele Unite: Hoover Institution Press. ISBN 978-0-8179-4832-0.
Vidra de mare (Enhydra lutris) este un mamifer marin carnivor din familia mustelidelor, rudă apropiată a vidrelor obișnuite. Este răspândită pe ambele coaste ale Oceanului Pacific de Nord. Masa tipică a vidrelor de mare adulte variază între 14 și 45 kg, fiind astfel cele mai grele animale dintre mustelide, dar, în același timp, unul dintre cele mai mici mamifere marine. Spre deosebire de alte animale din acest grup, vidrele de mare înaintează foarte puțin pe țărm și, cu toate că se pot deplasa pe uscat, își petrec cea mai mare parte a zilei în apă.
Vidrele de mare preferă zonele de litoral pentru înot și scufundări. Aici ele se hrănesc mai mult cu nevertebrate – arici-de-mare, diverse moluște și crustacee – dar și cu unele specii de pește. Reglează cantitatea de arici-de-mare, a căror abundență cauzează împuținarea indivizilor de varec. Ele posedă mai multe abilități legate de alimentație. În primul rând, folosesc pietre de pe litoral pentru a sparge crabii. În al doilea, ele posedă „buzunare” naturale în care depozitează temporar hrana până la ieșirea la suprafață. Principalii răpitori ai vidrei de mare sunt orcile. Astfel, în lanțul trofic, vidra de mare este poziționată între orci, pe de-o parte, și nevertebrate și pești, pe de alta.
Efectivul dinainte de 1741 al speciei este estimat la 150–300.000 de indivizi, dar din acel an și până în 1911 a fost intens vânată, în urma cărui fapt acesta a scăzut până la doar 1–2.000. Ulterior, includerea speciei în lista de animale pe cale de dispariție și în mai multe documente ce prevedeau conservarea speciei, cu precădere în Cartea Roșie a statelor din areal, a ridicat populația vidrelor de mare la o cincime din cea inițială. Acest fapt a fost considerat un succes al organizațiilor de protecție a mediului și o contribuție majoră la împiedicarea degradării ecosistemului marin. Oricum, Enhydra lutris rămâne o specie amenințată.
Prima descriere științifică a vidrei de mare a fost făcută de Georg Wilhelm Steller în anul 1751. Steller a luat parte la a doua expediție în Kamceatka, aflată sub comanda lui Vitus Bering. Corabia expediției a naufragiat în preajma insulelor Comandorului și 75 de marinari au fost nevoiți să petreacă iarna 1740–1741 pe cea mai mare insulă din acest arhipelag, care a fost numită ulterior insula Bering. Vânătoarea de mamifere marine, în particular a vidrelor de mare, a ajutat o parte a echipajului expediției să supraviețuiască condițiilor grele de iarnă (din 75 de persoane au rămas în viață numai 40; printre decedați se număra însuși Bering). Georg Steller, care era naturalistul expediției, a făcut însemnări regulat și, după 10 ani, a publicat o descriere succintă a animalelor marine de pe insulă, unde a descris, în treisprezece pagini, și vidra de mare. Această descriere din secolul al XVIII-lea a constituit singura cercetare efectuată asupra vidrelor de mare pentru următorii 200 de ani, astfel încât de studierea lor în natură nu s-a mai ocupat nimeni până în anii '30 ai secolului al XX-lea.
Începând cu anul 1751, un șir de cercetători, bazându-se pe descrierile lui Steller și pe blănurile și scheletele de vidre de mare aduse în Europa, au încercat să clasifice specia din punct de vedere taxonomic. Însă, dat fiind faptul că vidra de mare posedă o mulțime de particularități morfologice ce o deosebesc de alte specii, clasificarea taxonomică a fost revizuită de numeroase ori. Astfel, Steller, apoi și Iohann Exberg, au clasificat vidra de mare în familia lutrelor (Lutra). Carl Linné a atribuit-o familiei mustelidelor (Mustela), pentru ca mai apoi Peter Pallas să o clasifice în familia focilor (Phoca). La mijlocul secolului al XIX-lea, vidra de mare a fost, în sfârșit, clasificată într-o familie separată – cea a enhidrelor (Enhydra, termen introdus de naturalistul scoțian John Fleming în anul 1822), însă tendința de a unifica această familie cu vidrele într-o familie unică – lutrele (Lutrinae) – a durat până la sfârșitul secolului XX. În prezent Enhydra este totuși clasificată ca subfamilie a familiei Lutrinae. O concluzie finală despre apartenența sistematică a vidrei de mare a fost formulată după descoperirile fosilelor Potamotherium dubia, Aonyx hessica și Enhydra reevei din miocen și pliocen, recunoscute ca fiind asemănătoare ca formă.
Unicitatea vidrelor de mare, lipsa datelor paleontologice și, prin urmare, numeroasele conflicte de opinie privind clasificarea taxonomică a vidrei de mare au adus cu sine o mare varietate de denumiri ale ei în nomenclatura binară, formulate de diferiți cercetători:
Denumire științifică curentă este Enhydra lutris (Linnaeus, 1758).[1] Denumirile sinonime sunt prezentate în tabel.
Vidrele de mare sunt cele mai mari reprezentante ale familiei mustelidelor și singurele animale întru totul marine din această familie. Ele posedă un șir de particularități morfologice unice, care au contribuit la acomodarea la mediul de viață marin și reprezintă singura specie din genul Enhydra. În același timp, vidrele de mare sunt unele din cele mai mici mamifere marine, fiind depășite în dimensiuni de morse, foci, pisici de mare etc. Dintre mamiferele marine, un singur reprezentant al familiei delfinilor este mai mic decât vidra de mare – delfinul pestriț (sau cu cap rotund) (Cephalorhynchus commersoni).
În familia mustelidelor, vidra de mare este clasificată în aceeași subfamilie Lutrinae, deoarece se consideră că aceasta are un strămoș comun cu vidra obișnuită și cu cea fără gheare de est care, la fel ca vidra de mare, este clasată într-un gen aparte al subfamiliei lutrinae. Acest strămoș, care viețuia în Eurasia, mult timp a fost considerat drept fosila Potamotherium valletoni din epoca miocenului, însă cercetătorii de azi consideră Potamotherium valletoni ca fiind doar un element de legătură și deplasează timpul caracteristic strămoșului lutrelor în miocenul timpuriu. Se consideră că migrația lutrelor (și, în particular, a vidrelor de mare) din Eurasia în alte părți ale lumii a avut loc în pliocenul mijlociu.
În prezent există trei subspecii ale vidrelor de mare recunoscute unanim. Acestea sunt:
Vidra de mare obișnuită sau asiatică. Enhydra lutris lutris (Linnaeus, 1758). Viețuiește pe insulele Kurile, insulele Comandorului și pe coasta estică a Kamceatkăi.
Vidra de mare californiană sau sudică. Enhydra lutris nereis (Merriam, 1904). Viețuiește lângă malurile Californiei centrale.
Vidra de mare nordică. Enhydra lutris kenyoni (Wilson, 1991). Viețuiește pe insulele Aleutine și în Alaska de sud.În afară de acestea, mai mulți specialiști consideră că este necesar a diferenția vidra de mare obișnuită de pe insulele Comandorului de cele din Kamceatka și insulele Kurile. Pentru vidra de mare de Kamceatka au fost propuse două variante de denumiri în nomenclatură binară: Enhydra lutris gracilis (Bechstein, 1799) și Enhydra lutris kamtschatica (Dybowski, 1922). De asemenea, este întocmită o listă a celor mai pronunțate deosebiri dintre cele două subspecii, nefiind de altfel recunoscută ca încă o subspecie de alți cercetători. Confuzia creată în jurul clasificării vidrei de mare pe subspecii a apărut din cauză că cercetarea vidrelor de mare a fost făcută un timp îndelungat de părți separate: specialiștii sovietici cercetau malurile estice ale Rusiei de astăzi, iar americanii malurile vestice ale Alaskăi, Canadei și Californiei. Hotarul dintre arealul vidrei de mare obișnuite și al celei nordice, însă, urmează exact linia hotarului dintre SUA și Rusia. Probabil, cercetările viitoare comune pe malurile insulelor Comandorului vor clarifica acest subiect.
Vidra de mare este un animal relativ mare: lungimea sa atinge 1,5 m, iar greutatea atinge 45 kg. Forma corpului este alungită, aproape cilindrică. Masculii sunt mai mari decât femelele: de obicei, sunt cu 35% mai grei și cu 10% mai lungi. Masculii adulți cântăresc de la 22 până la 45 kg și ating în lungime de la 120 la 150 cm. Femelele adulte ale vidrei de mare californiene cântăresc de la 14 la 36 kg și măsoară în lungime de la 100 la 140 cm.
La naștere, vidrele de mare au lungimea totală (adică împreună cu coada) de cca. 55 cm și cântăresc 1,5 kg. Ajungând la vârsta de 6 luni, ele deja ating lungimi de până la 110–115 cm și o masă de 11 kg. Pe parcursul următorilor trei ani, vidrele de mare își ating dimensiunile și greutatea maxime. Vidrele de mare viețuiesc în medie 9–11 ani, iar în unele cazuri până la 23 de ani. De asemenea, sunt înregistrate cazuri când vidrele de mare au atins vârsta de 20 de ani în captivitate.
După forma capului și construcția generală a corpului, vidrele de mare amintesc de cele obișnuite. Și totuși, primele au un tors de formă cilindrică mai lungă și mult mai masivă. Gâtul vidrelor de mare este scurt și gros, capul e rotund, cu niște urechi mici și mustăți lungi. Așezarea blănii pe corp amintește de așezarea plapumei pe pat, formând numeroase încrețituri.
Capul vidrelor de mare este rotund, botul fiind scurt din cauza nasului mare și buzei superioare bine dezvoltate. La mulți indivizi culoarea blănii se schimbă odată cu vârsta din brună-cenușie în galben-deschisă sau aproape albă. Mustățile (sau vibrisurile) vidrelor de mare sunt niște organe de simț importante. Ele sunt de culoare albă și sunt așezate pe obraz, pe buza de sus și deasupra ochilor, în număr de până la 150. Lungimea vibrisurilor de pe buza de sus variază între 50 și 70 mm, iar a celor de deasupra ochilor ajunge până la 30 mm. Ceafa aproape totdeauna păstrează o culoare brună-închisă. Maxilarele vidrelor de mare sunt puternice și bine împreunate cu craniul. Ele s-au scurtat în timpul evoluției, pentru a asigura o mușcătură puternică, deoarece cea mai mare parte din mâncarea folosită este tare. Creierul este bine dezvoltat, gradul de dezvoltare a cavității craniene fiind 5,8 (în timp ce la vidrele de râu este 4,63).
Nasul nu este acoperit de blană și are culoare neagră. Nările sunt despicate oblic. În timpul scufundării, pereții elastici ai nărilor se strâng, împiedicând intrarea apei în nas.
Pavilioanele urechilor vidrelor de mare amintesc de cele ale focilor cu urechi (Otariidae). Ele sunt puternic reduse, se îngustează către partea exterioară, iar în cea interioară se întâlnesc într-un tub ce duce la trecătoarea auditivă. Ca și în cazul nărilor, în timpul scufundării partea exterioară a urechilor se strânge, oprind intrarea apei.
Vidrele de mare au ochi mici, de regulă de culoare brun-deschisă la indivizii tineri și negru-cafenie la cei maturi. Ochii posedă o adaptare la viața marină unică printre mamifere, datorită cărui fapt vidra de mare poate focaliza vederea atât pe obiectele de sub apă, cât și pe cele de la suprafață, având o vedere emitropică atât în apă, cât și în aer. În afară de aceasta, vederea vidrelor de mare, spre deosebire de cea a altor vidre, este orientată în jos, fapt caracteristic mustelidelor terestre.
Vidrele de mare au dinții unici ca formă printre carnivore, datorită faptului că raportul dintre incisivii superiori și inferiori este 
  . Astfel, vidrele nu au nici mai mult nici mai puțin decât 4 incisivi inferiori. Raportul general dintre dinții superiori și cei inferiori este 
    {\displaystyle i\ {\frac {3}{2}}\ c\ {\frac {1}{1}}\ pm\ {\frac {3}{3}}\ m\ {\frac {1}{2}}=32}
  , cu toate că se cunosc cazuri când numărul de dinți atingea 34. Vidrele de mare se nasc cu 26 dinți cu raportul 
    {\displaystyle i\ {\frac {3}{2}}\ c\ {\frac {1}{1}}\ pm\ {\frac {3}{3}}=26}
  . Dinții vidrelor de mare sunt adaptați în cea mai mare parte la mestecarea moluștelor tari sau a carapacelor crabilor, lucru ușurat de molarii lați și comprimați. În același timp, ei sunt mult mai puțin adaptați la menținerea peștilor sprințari și alunecoși, spre deosebire de cei ai vidrelor obișnuite.
Membrele anterioare ale vidrelor de mare sunt scurte și amintesc puțin de cele ale câinilor. Extremitățile membrelor anterioare nu sunt însă formate din pernuțe și degete, ci dintr-o suprafață compactă continuă de culoare neagră. Ghearele de pe labele anterioare sunt retractile și ating 10 mm în lungime. La adulți ele sunt puternic condensate, iar la tineri sunt ascuțite și puternic rotunjite înăuntru. Pernuțele de pe membrele anterioare sunt, deopotrivă cu vibrisurile, niște organe de simț de importanță vitală.
Membrele posterioare ale vidrei de mare sunt amplasate foarte în spate. Degetele lor sunt unite până la ultima falangă, ceea ce transformă membrele posterioare în înotătoare. Degetul exterior este cel mai lung, celelalte scurtându-se treptat până la cel mai mic, cel interior. Acest raport dintre lungimile degetelor membrelor posterioare la vidra de mare este absolut diferit de cel al altor mamifere la care degetul al cincilea, mezinul, este cel mai mic. Ghearele ating 12 mm în lungime și sunt condensate la indivizii adulți.
Coada vidrelor de mare este relativ scurtă, dar groasă și musculoasă. De obicei, are lungimea de 30–36 cm, lățimea de 6–7 cm, iar grosimea de 4–5 cm. În timpul înotului, coada are rol de timonă.
Scheletul videlor de mare este adaptat pentru o suplețe pronunțată. Coloana vertebrală este alcătuită din 50-51 de vertebre, dintre care 7 cervicale, 17 toracale, 6 lombare, 3 sacrale și 20-21 codale. Apofiza spinală are o poziție puțin înclinată la vertebrele lombare, ceea ce asigură o flexibilitate suplimentară. Cavitatea toracică este alcătuită din 14 perechi de coaste, dintre care 10 perechi se mișcă împreună cu pieptul (în timpul respirației). Construcția oaselor din extremități oferă de asemenea suplețe vidrei de mare. Coapsele sunt puternic dezvoltate, osul tibial mare fiind foarte gros, iar cel mic foarte subțire. Falangele degetelor sunt îndesate, comprimate. În general, oasele vidrelor de mare sunt mai puternice decât cele ale vidrelor de râu. Câteodată oasele lor primesc cu timpul nuanțe violet-pale, lucru cauzat de alimentația cu arici-de-mare.
Blana vidrei de mare este foarte deasă: până la 50.000 de fire de păr pe cm², fapt care asigură așezarea aeriană în straturi și protejează animalul de frig. Vidrele de mare, în comparație cu alte mamifere marine, ca focile sau balenele, nu au un strat de grăsime sub piele, de aceea rolul de conservare a căldurii este jucat exclusiv de blană. Pielea stă liber pe vidra de mare și formează numeroase încrețituri. De exemplu, sub fiecare membru anterior există cute îndeajuns de mari pentru a păstra temporar diferite prăzi în timpul scufundărilor la adâncime de lungă durată.
Blana este compusă din fire de păr țepoase (mai puțin de 1% din numărul total) și pufoase. Vidra de mare își curăță regulat blana „pieptănându-se”, ceea ce permite ca firele de păr să rămână uscate, conferind o așezare în straturi aeriană. De asemenea, ea are un număr mare de glande sebacee, care împiedică umezirea firelor de păr țepoase. Firele de păr țepoase sunt drepte și au lungimea de 15–45 mm, iar lățimea de 40–175 μm. Cele pufoase au 8–30 mm lungime și 5–19 μm diametru.
Densitatea blănii variază puțin în funcție de anotimp (vară sau iarnă). Vidrele de mare nu au perioade de năpârlire delimitate în timp; aceasta are loc pe tot parcursul anului, mărindu-și un pic intensitatea în perioada primăvară-vară. Blana este puțin mai densă în partea abdominală, lucru observat mai ales la tineri, a căror blană încă nu a fost roasă de pietre în timpul locomoției. Blana femelelor se deosebește ca structură de cea a masculilor și este considerată mai fină.
Densitatea mare a blănii de vidră de mare și, de aici, prețul ridicat cu care se vindea, a dus la exterminarea acestora în masă în secolele XVIII–XIX.
Culoarea blănii vidrelor de mare variază de la aproape roșie până la aproape neagră, dominând nuanțele brune-închise, însă unele părți ale corpului, mai ales capul, „cărunțesc” odată cu vârsta. Rar se întâlnesc albinoși (indivizi de culoare absolut albă), și încă mai rar indivizi de culoare absolut neagră. În general, părțile corpului care nu sunt expuse „încărunțirii” trec cu timpul de la nuanțe roșiatice la nuanțe cafenii-închise și negre, iar cele expuse, dimpotrivă, capătă nuanțe mai deschise. În acest fel, odată cu vârsta, se mărește și contrastul coloritului. Specialiștii nu au găsit diferențe între coloritul femelelor și cel al masculilor. La vidrele de mare obișnuite, vara se observă fenomenul înroșirii blănii.
Organele interne ale vidrei de mare au particularități evidente de adaptare la modul de viață marin. Multe dintre ele sunt mai mari (ca raport procentual din greutatea corpului) în comparație cu alte mamifere. Stomacul vidrei de mare este foarte mare și are pereții formați din numeroase straturi. Intestinul este foarte lung, depășind lungimea corpului de aproximativ 10 ori. Greutatea totală a tubului digestiv atinge 15,5% din greutatea corpului. Ficatul constă din 5-6 lobi, este mare (aproximativ 8% din greutatea animalului) și este dotat cu vezică biliară. Pancreasul de asemenea este mare și împărțit în câțiva lobi. Astfel, organele digestive  seamănă ca structură mai mult cu cele ale animelelor omnivore decât cu cele ale animalelor carnivore tipice. Rinichii au și ei dimensiuni mari (până la 2,8% din greutatea totală a corpului). Ei permit vidrei de mare să se alimenteze cu apă sărată. Volumul plămânilor vidrei de mare îl depășește de 2-4 ori pe cel al pinipedelor, ceea ce le permite în primul rând scufundarea la adâncimi mari, iar în al doilea — aptitudinea de a pluti la suprafața apei (conform legii lui Arhimede), lucruri posibile datorită capacității plămânilor de a reține mult aer. Plămânii cântăresc 6% din greutatea corpului, dar încap în el în mod natural, întrucât vidrele de mare au diafragma asimetrică (partea spinală a cutiei toracice este mai mare decât cea ventrală). Inima vidrelor de mare nu are dimensiuni excepționale – constituie 1% din greutatea totală a corpului. Ventriculele sunt puternic dezvoltate. Vezica urinară este mică. Glandele sudoripare, menite pentru recunoașterea sau marcarea teritoriului, lipsesc.
Pe baza numeroaselor mărturii ale unor exploratori din secolele XVIII-XIX, cercetătorii afirmă că la început vidrele de mare erau răspândite pe litoralul nordic al Ocenului Pacific: de la mijlocul peninsulei California de Jos în Mexic (aprox. 27° lat. N) spre nord, de-a lungul țărmurilor SUA și Canadei, apoi pe paralela de 60° lat. N, de-a lungul țărmului sudic al peninsulei Alaska, insulelor Aleutine și insulelor Comandorului, mai departe spre sud de-a lungul țărmului estic al peninsulei Kamceatka și insulelor Kurile, până la partea nordică a insulei Honshū (aprox. 40° lat. N).
Mai multe denumiri geografice sunt sau erau legate de numărul mare de vidre de mare. De exemplu, golful Kronoțk din regiunea Kamceatka se numea mai înainte „Marea Biberilor”, iar râul Kamceatka – „Kalanka” (din rusă Калан – vidră de mare). Recifele insulei Mednîi chiar și astăzi poartă numele de „stâlpii biberilor”, iar insula Urup, una dintre insulele Kurile, se numea în japoneză „Rakkoshima”, adică „insula vidrelor de mare”.
Exterminarea în masă a vidrelor de mare, care a continuat până la mijlocul secolului XVII, a redus teritoriile populate de acestea doar la locurile greu accesibile pentru om. După diferite date, până la vânătoarea excesivă a vidrelor de mare se numărau de la câteva sute de mii până la 1 milion de indivizi, pentru ca la începutul secolului al XX-lea să existe doar 2000.
În prezent, datorită interzicerii vânării vidrelor de mare în toate statele în care trăiesc acestea, populația lor a crescut semnificativ, în comparație cu începutul secolului XX. În afară de aceasta, în SUA, în Canada și în URSS, în anii 1950–60 s-au luat măsuri de repopulare cu vidre de mare pe arealul inițial. Eforturile respective au avut un succes regional, regiunile populate de vidre de mare rămânând intermitente, pe alocuri sporadic populate. Cu toate acestea, s-au păstrat exemplare de vidre de mare în Extremul Orient, pe țărmurile Alaskăi și ale Californiei. După datele anului 2006, în Rusia viețuiesc în jur de 15.000 de exemplare, în Alaska 70.000 de exemplare, iar pe țărmul Californiei — 2.500; câteva zeci de exemplare au fost observate și pe malurile Japoniei. Astfel, în lume se numără cca. 88.000 de exemplare de vidre de mare, adică 20% din numărul indivizilor de la mijlocul secolului al XVIII-lea.
De la începutul secolului XX, în URSS s-au făcut încercări de a ține vidre de mare în captivitate, cu scopul de a produce blană la scară industrială. Experimentele primilor 30 de ani au eșuat: alimentația nesănătoasă și calitatea proastă a apei au dus la diferite boli letale ale vidrelor de mare – de la infecții intestinale până la pneumonie.
Către anii '40, oamenii de știință aveau deja experiență în domeniu și au construit medii de viață satisfăcătoare pentru vidrele de mare, cărora le-au asigurat apă marină, și au alcătuit un meniu adecvat pentru alimentația lor. Din 1938 până în 1941, vidrele de mare au fost crescute cu succes în astfel de „cuști”, însă în timpul celui de-al Doilea Război Mondial crescătoriile au fost închise, iar animalele lăsate în libertate. Oamenii de știință și-au dat seama că ținerea vidrelor de mare în captivitate este un proiect mult prea costisitor și are o eficacitate economică apropiată de zero. Astfel s-a renunțat la creșterea vidrelor de mare în captivitate.
În prezent, vidrele de mare sunt ținute în captivitate mai ales pentru scopuri științifice, dar și distractive, în grădinile zoologice din America de Nord, Japonia, Europa. Ele pot fi văzute mai ales în acvariile din Seattle, Vancouver, Newport, Monterey, New York City, Lisabona etc.
Vidrele de mare duc un mod de viață diurn, cea mai mare parte a zilei petrecând-o în apă. Se presupune că înaintea distrugerii lor în masă, în secolul XVIII, ele ieșeau mai des pe uscat decât acum. În prezent, vidrele de mare care viețuiesc în locuri greu accesibile pentru om, de exemplu insula Mednîi, își petrec noaptea pe uscat, la 10–15 m de țărm, mai ales pe vreme de furtună. Când marea este zbuciumată, animalele mari sau bătrâne ies frecvent la țărm, deoarece nu au putere să înfrunte stihia. În afară de aceasta, femelele își nasc puii pe uscat: pe mal sau pe pietrele litorale. Pe de altă parte, vidrele de mare care viețuiesc în regiuni populate de oameni, de exemplu vidra de mare californiană, nu ies niciodată pe uscat. Construcția corpului îi permite animalului să doarmă în apă culcat pe spate, dat fiind faptul că plămânii au dimensiuni mari și pot reține destul aer pentru a permite plutirea la suprafață. Tocmai mediul acvatic de viață este cel mai potrivit și mai sigur pentru vidra de mare. Ea se poate mișca mult mai bine în apă decât pe uscat, iar hrana dobândită preferă să o mănânce în apă. Când marea este liniștită, vidrele de mare pot înota până la 25 de kilometri de țărm, însă pe vreme de furtună preferă să rămână în apele puțin adânci. Specialiștii care cercetează comportamentul vidrei de mare relatează că, dacă li se taie calea înapoi spre apă, animalele manifestă tulburări psihice. Se întâmplă foarte rar ca vidrele de mare să se depărteze pe uscat mai mult de 15–20 m de țărm.
Vidrele de mare sunt niște animale foarte prietenoase, atât între ele, cât și în relațiile cu alte specii de animale, în afară de cele cu care se hrănesc. Vidrele de mare conviețuiesc în cel mai firesc mod cu urșii de mare, focile, câteodată împărțind cu ei culcușul. Lupta între aceste animale este un lucru foarte rar întâlnit. Conflicte apar numai între doi masculi în luptă pentru femelă, dar și acestea au un caracter simbolic. Vidrele de mare au manifestat de la bun început un comportament prietenos față de om, ceea ce le-a făcut să fie o pradă ușoară în timpul distrugerii în masă. În secolele XVIII–XIX omul, apropiindu-se de grupurile de vidre de mare, nu le trezea niciun sentiment de frică. Spiritul pașnic al vidrei de mare se datorează, după cum presupun oamenii de știință, faptului că cele mai neînsemnate răni de pe corp pot deteriora învelișul de blană al animalului, fapt care duce la hipotermie, putând provoca chiar moartea.
Vidra de mare trăiește uneori solitară, însă cel mai des în grupuri mici, lipsite de organizare ierarhică. Deși mai înainte specialiștii considerau că există o anumită organizare ierarhică în grupurile de vidre de mare, acum s-a ajuns la un consens asupra faptului că în grup nu se evidențiază niciun conducător. Uneori se întâmplă ca unii membri ai grupului să îl părăsească și să devină animale solitare, alteori animalele singuratice se alătură unui grup sau altuia. De remarcat că, în cazul vidrelor de mare, acestea sunt acceptate cu bunăvoință în grup, spre deosebire de situațiile similare la alte mamifere. Aceste grupuri sunt alcătuite sau numai din femele, sau numai din masculi, alteori din femelele cu puii nou-născuți. Deplasarea grupurilor de vidre de mare nu are caracter sistematic. În timpul zilei ele înoată pe un teritoriu de cca 5,5 km², însă rareori se întâmplă ca un individ să înoate mai mult de 2 km pe zi. Vidrele de mare nu migrează decât în situații spontane. Grupurile de vidre de mare nu populează un teritoriu anume și se deplasează căutând hrană și evitând tot felul de situații neplăcute. Masculii solitari parcurg câteodată distanțe foarte mari în căutarea femelelor. Vidrele de mare nu au deprinderea de a-și marca teritoriul.
Trezirea odată cu răsăritul soarelui și, imediat, înotul pentru prinderea hranei, întrerupt din când în când de „pieptănarea” blănii. Această perioadă de timp durează până la orele 11-12.
A doua periadă activă, constând din înot și „pieptănarea” blănii. În afară de aceste activități, în această perioadă vidrele de mare se ocupă cel mai mult de diferite jocuri, inclusiv cele cu tentă sexuală. Ea durează până la orele 15-16.
Începând cu apusul soarelui, vidrele de mare dorm somn adânc până dimineața. Unii indivizi își petrec noaptea pe uscat, în timp ce alții dorm la suprafața apei.„Pieptănarea” blănii este un element foarte important în viața vidrelor de mare. Ea asigură igiena ideală firelor de păr țepoase. Pătarea acestor fire de păr poate duce la contactul direct al pielii cu apa, ceea ce poate cauza hipotermia.
Deși vidrele de mare sunt animale preponderent diurne, cercetătorii au observat uneori indivizi zbenguindu-se în nopțile cu lună plină, iar pe timpurile distrugerii în masă, ele cădeau câteodată noaptea în plasă. Cu toate acestea, activitatea nocturnă a vidrei de mare este un fenomen rar întâlnit.
Specialiștii au descoperit, pe parcursul unor cercetări amănunțite, deosebiri mari între modul de deplasare al vidrelor de mare pe uscat și cel în apă. Pe uscat, ele se comportă neîndemânatic, mergând cu greutate, însă în apă se simt foarte bine, înoată foarte mult și chiar se joacă.
Vidrele de mare se pot mișca pe uscat în două moduri. Primul este mersul „târâș-grăpiș”, când partea anterioară a corpului rămâne în contact cu solul și este târâtă. Acest mod de locomoție permite animalului numai deplasarea cu viteze mici. Pentru a se deplasa mai repede, vidrele de mare utilizează al doilea mod de deplasare: își ridică spatele foarte sus, apropiindu-și membrele unele de altele. Astfel vidra de mare dezvoltă viteze mai mari, practic aleargă, dând energic din lăbuțe. Acest tip de locomoție este utilizat de vidrele de mare doar în situații de urgență, deoarece le epuizează foarte repede forțele: de exemplu când trebuie să ajungă repede în apă pentru a evita un pericol terestru. Ele nu pot fugi mai mult de câteva minute.
Aflându-se în apa marină, vidra de mare se simte foarte sigură. Ea înoată destul de repede, dezvoltând de obicei viteze de 12–16 km/h, și destul de adânc, putând atinge adâncimi de până la 60 m, de exemplu în timpul căutării hranei. Preferă însă apele de adâncimi mici. În general rămâne sub apă până la aprox. 40 sec, dar dacă-i este foame sau simte un pericol, poate sta și 5-8 minute. Poate înota atât pe spate, cât și pe burtă. Ziua, vidrele de mare înoată foarte activ, se scufundă regulat, se zbenguiesc în apă.
Deși peștele nu este principala hrană a vidrelor de mare, acestea îl vânează des, mai ales în timpul verii. Totuși, modul de vânătoare al vidrelor de mare se deosebește mult de cel al vidrelor obișnuite, ultimele fiind mai adaptate pentru vânarea peștilor. O particularitate distinctivă a văzului vidrei de mare este aceea că vederea e îndreptată în jos și puțin în părți, în timp ce la vidrele obișnuite ea este îndreptată numai înainte. De aceea, atunci când urmăresc un pește, vidrele de mare se întorc pe spate imediat înainte de a-l prinde, ceea ce le micșorează viteza de înot. Ele nu pot ține peștele în gură așa de bine ca vidrele obișnuite, din cauza inadaptării dinților, de aceea folosc în acest scop și lăbuțele.
În cazul unui pericol acvatic (de exemplu, apariția orcilor), vidrele de mare rămân de obicei nemișcate în apă, străduindu-se să rămână neobservate. Dacă nu le reușește, ele se grăbesc să iasă pe mal. S-au înregistrat cazuri când orcile săreau pe țărm în goana după vidrele de mare.
Vidrele de mare posedă un auz bun și un miros mai puțin dezvoltat, de aceea ele se bizuie mai mult pe văz și simțul tactil. Acesta din urmă este atât de dezvoltat, încât chiar și indivizii orbi sunt în stare să-și prindă singuri hrana, căutând-o cu ajutorul pernuțelor membrelor anterioare bine dezvoltate din punct de vedere tactil și analizând-o cu ajutorul vibrisurilor. Totodată, organele de simț sunt mai puțin adaptate pentru viața pe uscat în vederea depistării pericolelor. Vederea este îndreptată în jos, ceea ce reduce suprafața de observare a vidrei de mare, iar simțul tactil și auzul nu sunt adaptate la așa situații.
Vidrele de mare scot diverse sunete, majoritatea cărora seamănă cu niște țipăte. Vidrele de mare le folosesc în scopul atenționării grupului asupra unui potențial pericol, în timpul unor jocuri, în cadrul educării generației mici. Sunetele cu ajutorul cărora vidrele de mare amenință și caută să îngrozească (de obicei în cadrul luptei masculilor pentru cucerirea femelei) amintesc de mârâitul câinelui sau de sâsâitul șarpelui.
Vidrele de mare duc un mod de viață activ, mai ales pentru că necesită o mare cantitate de energie pentru a-și menține temperatura corpului (38 °C) în apa rece. În acest scop, ele sunt nevoite să mănânce o cantitate de alimente ce constituie ăn jur de 25% din masa totală a corpului. Viteza metabolismului lor este de opt ori mai mare în comparație cu mamiferele terestre de aceleași dimensiuni. Astfel, vidrele de mare mănâncă mult și des.
Rația de hrană a vidrelor de mare depinde de locul de trai al acestora, însă totdeauna constă întâi de toate din nevertebrate: arici-de-mare, moluște și crabi. De obicei, vidrele de mare înoată la fundul apelor puțin adânci și își „culeg” hrana într-un „buzunar” special, aflat sub membrul anterior stâng și format de o încrețitură pronunțată a pielii. Această procedură amintește de cumpărăturile la supermarket. Vidrele de mare au un „buzunar” identic și sub membrul anterior drept, însă, după cum au demonstrat cercetătorii, ele nu se folosesc de acesta, pentru că sunt dreptace. Strângând câteva animale mărunte, vidrele de mare revin la suprafața apei, unde se întorc pe spate și scot câte unul, deschizându-l și ronțăindu-l. Din când în când, vidra de mare se întoarce la 360° ca să-și curețe burta de resturi, buzunarul rămânând plin. O asemenea procedură este importantă pentru păstrarea curățeniei blănii.
Vidrele de mare dispun de o adaptare neobișnuită la alimentația cu moluște tari: ele folosesc pietre de până la 3,5 kg pentru a le sparge carapacea. Ele lovesc în moluscă cu viteza de trei lovituri pe secundă până când carapacea cedează. Această particularitate le face unicele animale marine care folosesc instrumente, unicul reprezentant de acest fel al subfamiliei lutrinelor și în general unul dintre puținele animale non-primate care folosesc instrumente. Deși în natură astfel de abilități sunt demonstrate doar de vidra de mare californiană, în captivitate și alte subspecii pot fi ușor învățate să facă același lucru. De exemplu, în parcul zoologic din Vancouver, o vidră de mare nordică a învățat să folosească pietrele la strivirea moluștelor deja a treia zi după prima „discuție” cu vidra de mare californiană. Deseori vidrele de mare nu lovesc cu piatra în moluscă, ci invers, așezând piatra pe piept și lovind în ea cu molusca. Pietrele sunt folosite de mai multe ori și sunt păstrate în „buzunar”.
Structura tubului digestiv la vidrele de mare le permite să se hrănească cu diverse alimente. Pe timp de foamete ele sunt în stare să vâneze chiar și păsările de pe litoral și, câteodată, după spusele vânătorilor, se hrănesc cu hoituri, mai ales de vulpi polare.
Vidrele de mare consumă apă marină, multă în comparație cu alte mamifere marine, lucru legat probabil de conținutul mare de proteine din rația alimentară.
Dacă se întâmplă ca prada prinsă să fie prea mare pentru a o consuma la o singură masă, de exemplu un crab de mare uriaș, vidra de mare se culcă cu ea pe abdomen și continuă s-o mănânce după ce se trezește.
În meniul vidrei de mare intră peste 40 de specii de animale marine, de exemplu aricii-de-mare, crabii, cefalopodele și gasteropodele, midiile, câteva specii de moluște și de pește. Spre deosebire de celelalte subspecii, vidrele de mare nordice consumă și octopode, evitând însă să le mănânce capul.
Vidrele de mare nu au un sezon anume de împerechere, aceasta având loc pe tot parcursul anului. Unii specialiști susțin totuși că în unele grupuri procesul de împerechere se intensifică în timpul primăverii.
Masculii ating maturitatea sexuală la vârsta de 5-6 ani și își păstrează potența până la sfârșitul vieții. Femelele devin apte de reproducere la vârsta de 4 ani, mai rar 2-3 ani. Ritualul nupțial al vidrelor de mare decurge într-un mod foarte jucăuș și activ. Masculul și femela înoată împreună, jucându-se „de-a prinselea” prin apă până când începe actul sexual. Acesta are loc în apă, dar în poziții diferite în funcție de localizarea geografică a habitatului. Un amănunt însă persistă la toate speciile de vidre de mare: în timpul actului sexual, masculul ține cu dinții femela de nas, această mușcătură fiind până la urmă dureroasă. Astfel să explică faptul că unele femele au cicatrice pe nas. Atât în timpul curții, cât și în timpul actului sexual, masculul stă cu fața în apă, câteodată ținând femela sub apă. Uneori se întâmplă ca femela să nu reziste și să moară din cauza insuficienței de aer. Masculii sunt „poligami”, adică se pot împerechea cu mai multe femele într-o perioadă restrânsă de timp. Masculul rămâne cu femela 3-5 zile, timp în care o apără de concurenți. De remarcat că confruntările dintre mascul și concurenți aproape niciodată nu evoluează în luptă, ci se sfârșesc la etapa pozițiilor de amenințare.
Gestația începe cu întârziere, datorită faptului că embrionul trece mai întâi printr-o fază latentă, care durează 2-3 luni, timpul necesar ca să ajungă în uter. Această particularitate o posedă și alte cca 100 de specii de mamifere; ea le permite să aleagă cel mai bun moment din punct de vedere metabolic pentru sarcina propriu-zisă. Aceasta durează în jur de șase luni (7-8 luni în cazul vidrei de mare nordice).
Nașterea puiului are loc pe uscat. De obicei se naște un singur pui. Există doar un caz din o sută când se nasc doi pui, însă în condiții obișnuite supraviețuiește numai unul. La vidrele de mare este observată înfierea puilor singuratici, de aceea al doilea pui dintr-o pereche de gemeni poate supraviețui dacă îl înfiază o femelă al cărei pui unic a murit. Greutatea puiului este de cel puțin 1,5 kg, iar blana sa este totalmente pufoasă, de culoare cafenie-gălbuie.
Puii nou-născuți nu sunt în stare să aibă singuri grijă de sine timp de câteva luni de la naștere și depind în totalitate de mamă. Masculii nu participă la educația puiului și abandonează femela la 2-3 zile după împerechere. Primele luni ale vieții, puiul de vidră de mare le petrece pe burta mamei, unde aceasta îl hrănește, îl educă și îl „piaptănă”, lăsându-l singur din când în când pe apă sau pe pietrele de pe mal pentru a căuta mâncare. În aceste momente, puiul țipă alarmat, așteptând întoarcerea mamei. Puiul nou-născut este în stare să plutească pe apă de sine stătător, dar nu și să înoate. Nu-și poate căuta singur hrana și nu se poate „pieptăna”. Vidrele de mare depind de mamele lor în primele 5-15 luni de viață (mai ales în primele 6 luni), mortalitatea infantilă fiind destul de ridicată: în jur de 30% din pui mor în primul an de viață.
Pe parcursul primei luni de viață, nou-născutul este hrănit exclusiv cu lapte matern, care are un conținut asemănător mai mult cu cel al altor mamifere marine decât lutrinele. El conține 19,5% grăsimi, 9,4% albumină și numai 0,8% lactoză. Începând cu a doua lună de viață, puiul este hrănit și cu animale marine, obișnuindu-se cu rația alimentară pentru adulți. Mai târziu, puiul învață diferite moduri de vânătoare, cum să se alimenteze corect, cum să se „pieptene” și alte deprinderi.
Mamele sunt foarte atașate de puii lor. În caz de pericol, prima lor grijă este de a salva puiul. De acest fapt se foloseau vânătorii în timpul marilor exterminări; grupurile formate din puii nou-născuți cu mamele lor era o pradă ușoară. Iată cum descrie Georg Wilhelm Steller grija vidrelor de mare pentru urmași:
Mărturii asemănătoare aduce și unul din participanții la cea de-a doua expediție în Kamceatka, Sven Larsson Waxell:
Vidrele de mare își alintă duios puii, iar când aceștia nu sunt ascultători, primesc câte o „palmă”. Specialiștii descriu în mod unanim modul de educare a generațiilor urmașe la vidrele de mare în termeni antropomorfici, datorită comportamentului asemănător cu cel al omului.
Vidrele de mare joacă un rol deosebit în ecologia oceanului planetar, controlând cantitatea de arici de mare. Înmulțirea excesivă a acestor nevertebrate duce la scăderea cantității de plante marine care, la rândul ei, cauzează dezechilibrul lanțului trofic marin. De exemplu, dacă vidrele de mare ar consuma mai puțini arici-de-mare, aceștia s-ar înmulți și ar devasta pădurile subacvatice de varec, o specie de alge gigantice. Repopularea Columbiei Britanice cu vidre de mare a îmbunătățit foarte mult ecosistemul litoralului.
Vidrele de mare întrețin relații de prietenie cu mai multe mamifere marine, inclusiv pisicile de mare, focile etc. Deși ele înving în luptă chiar și pisicile de mare, care au o greutate și lungime de două ori mai mare, în condiții obișnuite nu iau parte la conflicte (vânătorii secolelor XVIII-XIX aduceau numeroase mărturii ale faptului că, atunci când vidra de mare cădea în plasă împreună cu o pisică de mare, prima ieșea mereu învingătoare într-un potențial conflict). Cei mai aprigi dușmani ai vidrelor de mare sunt orcile, rechinii polari (Somniousus microcephalus Bl.), iar în unele regiuni și urșii bruni, însă în ultimul timp nu s-au mai înregistrat apariții ale rechinului polar în Oceanul Pacific.
Concurentul principal în privința împărțirii hranei este foca pestriță, urmată de unele specii de păsări marine, apoi de morun și nisetru. Pescărușii joacă deseori rolul „lingăilor”, alimentându-se cu prada prinsă de vidra de mare sau cu rămășițele aricilor de mare și crabilor. Indivizii bolnavi sau bătrâni deseori ies pe țărm, de aceea cadavrele vidrelor de mare sunt cel mai des găsite pe uscat. Cu hoiturile lor se hrănesc vulpile polare și urșii.
Imperiul Rus participa activ la comerțul cu blănuri. Încă de pe timpul Rusiei Kievene, pe teritoriul viitorului Mare Cnezat al Moscovei locuiau slavii de răsărit, specializați în vânătoare, particularitate legată de proprietățile naturii locale. Începând cu secolul XVI, odată cu începutul comerțului cu Europa, principalul venit al vistieriei ruse îl constituie blănurile. De aceea, puterea extinde teritoriile de vânătoare a animalelor cu blană prețioasă tot mai mult spre răsărit. La mijlocul secolului XVIII, după alipirea Kamceatkăi la Imperiul Rus, ofițerii flotei marine Vitus Bering și Alexei Cirikov au primit misiunea de a cartografia țărmul estic al peninsulei Kamceatka și de a căuta o cale maritimă spre America și Japonia. În 1740, în timpul celei de-a doua expediții în Kamceatka, vasul lui Bering a suferit un accident lângă unele din insulele Comandorului și a fost nevoit, împreună cu echipajul, să petreacă iarna acolo. În timpul ei, marinarii vânau deseori „biberi de mare” care, pe atunci, nu simțeau nicio frică față de om și erau o pradă foarte ușoară. După un an, membrii expediției s-au întors în Sankt-Petersburg cu 900 de blănuri de vidră de mare. Acestea au fost foarte prețuite în Europa, iar vânzarea lor a compensat toate cheltuielile expediției. Unele dintre ele au ajuns să fie chiar licitate la Londra. Atunci a început exterminarea masivă și necontrolată a vidrelor de mare în toate arealele sale de viață – insulele Comandorului, Kamceatka, insulele Kurile și Alaska. În anul 1799, în scopul intensificării vânătorii și controlării veniturilor de pe urma vânzării blănurilor, a fost creată o companie ruso-americană specializată în dobândirea acestora. Compania a luat în exploatare ca teren de vânătoare țărmul vestic al Americii de Nord de la insulele Aleutine până la California, precum și teritorii vaste din estul Eurasiei. Ea a înființat forturi în cele mai favorabile locuri de vânătoare, asigurând transportul pieilor și blănurilor în Eurasia.
La rândul ei, a treia expediție a lui James Cook, care explora Alaska în scopul descoperirii unei căi nordice din Oceanul Pacific în Oceanul Atlantic, a făcut rost în 1778 de câteva blănuri de vidră de mare. La întoarcere, în anul 1779, Cook a decedat în Hawaii, însă echipajul, ancorând în portul chinez Guangzhou, a câștigat o mulțime de bani prin vânzarea blănurilor. Astfel, în vânarea vidrelor de mare s-au implicat englezii și americanii.
În goana după blana vidrelor de mare s-au implicat rușii, englezii, americanii și japonezii, și în 100 de ani practic au pustiit arealele lor. De exemplu, la sfârșitul secolului XIX, în peninsula Kamceatka nu se mai găsea niciun exemplar, iar toponimele Marea Biberilor și Kalanka au ieșit din uz. Către începutul secolului XX numărul de indivizi a scăzut atât de mult, încât capturarea lor a devenit extrem de dificilă. Japonezii, la începutul aceluiași secol, întreprindeau acțiuni disperate de a vâna vidre de mare. Ei poluau apa cu petrol, gaz lampant sau creozot, în scopul de a mâna animalele spre plasă. Ultimul refugiu pentru vidrele de mare îl constituia insula Mednîi, întrucât era greu accesibilă, nepopulată de oameni și foarte stâncoasă.
În urma exterminării în masă a vidrelor de mare, populația acestora s-a redus pe parcursul a 130 de ani de la câteva sute de mii de indivizi la mai puțin de 2000, în grupuri dispersate pe un teritoriu imens.
În anul 1911, când participanții la marea exterminare și-au dat seama de situația catastrofală în care se află specia vidrei de mare, a fost semnat primul acord internațional care interzicea vânarea ei (engleză Fur Seal Treaty). În 1913 a fost fondată prima rezervație naturală dedicată vidrelor de mare în SUA (insulele Aleutine). URSS a interzis vânarea vidrelor de mare în 1926, iar Japonia în 1946. În anul 1972 a fost adoptată Legea privind protecția mamiferelor marine, care a asprit pedepsele pentru vânarea lor. Astfel vânarea vidrelor de mare a fost interzisă în toate arealele ei de supraviețuire. Datorită măsurilor luate, populația vidrelor de mare a crescut anual cu 15%, atingând în 1990 o cincime din populația inițială. În perioada anilor 1990-2007 nu s-a observat nicio creștere în populația vidrelor de mare.
Cu toate că au fost luate măsuri drastice în privința stopării vânării vidrelor de mare, în ultimul timp populația lor nu crește. Specialiștii consideră că aceasta se întâmplă din cauza problemelor ecologice globale. Densitatea populației umane în regiunile populate de vidre de mare crește, iar odată cu ea și problemele tehnogene.
Accidentele petroliere, cauzate de obicei de avariile vaselor petroliere, reprezintă un pericol aparte pentru vidrele de mare. Chiar și o cantitate neînsemnată de petrol, odată ajunsă în apă, cauzează lipirea firelor de păr țepoase. Astfel, firele de păr pufoase se umezesc, ceea ce duce la hipotermie. În afară de aceasta, petrolul otrăvește și animalele marine cu care vidra de mare se alimentează. În urma consumării lor pot fi afectați ficatul, rinichii, ochii etc.
O întâmplare de acest fel a avut loc în anul 1989 când, în urma avarierii unui petrolier al companiei Exxon în preajma Alaskăi, a fost poluat habitatul unuia dintre cele mai mari grupuri de vidre de mare nordice – în jur de 3900 de indivizi. Circa o mie dintre ei au murit pe loc, iar voluntarii au încercat să-i salveze pe ceilalți, spălându-i și hrănindu-i cu diverse vitamine și medicamente pentru a-i proteja de răceală. Totuși, în ciuda eforturilor colosale depuse, din 4 mii de indivizi au supraviețuit doar câțiva. Consecințele accidentului se resimt și astăzi în populația de vidre de mare din această zonă.
Consecințele poluării mediului înconjurător se răsfrâng asupra vidrelor de mare atât direct, cât și indirect, prin intermediul animalelor consumate. În afară de acestea, particularitatea masculilor de a mușca de nas femelele în timpul împerecherii crește riscul îmbolnăvirii de boli infecțioase, întrucât rana deschisă poate intra în contact cu apa murdară. În perioada anilor 1992-2002, mai mult de 40% din numărul total de indivizi au pierit din cauza a diferite infecții. Unul dintre provocatorii infecției este Toxoplasma gondii, care nimerește în apa marină odată cu excrementele pisicii de casă. Prezența acestor microorganisme în apă este foarte periculoasă pentru vidrele de mare.
Specialiștii consideră că încă un factor, nu mai puțin important, care contribuie la mortalitatea înaltă a vidrelor de mare, îl constituie micșorarea bruscă a diversității genetice a populației, legată de exterminarea în masă din secolele XVIII-XIX. Ei au ajuns la concluzia că vidrele de mare de astăzi au mai puține alele decât cele care au trăit cu 300 de ani în urmă, al căror număr de alele se estimează la zeci. Micșorarea diversității genetice scade adaptarea animalului la diferiți factori patogeni și, implicit, imunitatea.
Într-adevăr, numeroase colonii de vidre de mare s-au reformat dintr-un număr prea mic de indivizi. De exemplu, subspecia vidrei de mare californiene, considerată dispărută încă la sfârșitul secolului XIX, a fost redescoperită în 1938 de oameni în California. Experții presupun că la începutul secolului XX numărul total de vidre de mare ajungea la 2000.
Deși o parte din aceste eforturi au reușit, de cele mai multe ori repopularea artificială cu vidre de mare a teritoriilor de unde au dispărut (anii '70-'80 ai secolului XX) se sfârșea cu pieirea indivizilor transportați. Ecologii nu puteau asigura condițiile optime pentru transportarea și adaptarea animalelor la noul mediu de viață.
Specia vidrei de mare a avut de suferit și din cauza testelor nucleare din Alaska, efectuate de SUA pe insula Amcitka, una dintre insulele Aleutine, în regiunea 51°21′N 178°37′E – 51°39′N 179°29′E, în anii '60-'70 ai secolului XX. După fiecare test mortalitatea vidrelor de mare creștea brusc. Indivizii afectați sufereau de dereglări în funcționarea plămânilor, inimii, creierului.
Triburile de camceadali, aleuți și ainu, care trăiesc de la începuturi în arealele de viețuire a vidrelor de mare, au inclus acest animal în cultura și folclorul lor, deseori atribuindu-le evoluția de la oameni. Drept exemplu poate servi legenda din folclorul aleutin, conform căreia doi îndrăgostiți s-au aruncat în mare și s-au transformat în vidre de mare. Există chiar mărturii că au existat popoare nordice care divinizau vidra de mare. Specialiștii consideră că importanța culturală a vidrei de mare este legată de numeroasele sale asemănări cu omul. Mulți cercetători folosesc deseori o terminologie antropomorfă pentru descrierea acestora. De exemplu, vidrele de mare sunt „flegmatice”, „își masează pieptul cu ajutorul labelor”, „se scarpină la ceafă”, „țipă de jale”, „se piaptănă” ș.a.m.d. Totul se datorează faptului că la primele contacte cu oamenii, vidrele de mare erau foarte binevoitoare și sunt foarte prietenoase între ele în viața de zi cu zi, îndeosebi în relațiile cu puii.
În perioada marilor exterminări din secolele XVIII-XIX, în cultura omului a pătruns blana vidrei de mare, animalul propriu-zis pierzându-și valoarea culturală. Ecaterina a II-a purta o pelerină din blană de vidră de mare, iar Evghenii Oneghin, eroul poemului cu același nume scris de Alexandr Pușkin, purta, probabil, și el o haină făcută din același material, conform versurilor: Pe gulerul de castor luce / Stelar omătul argintiu.
De la mijlocul secolului XX, vidrele de mare au devenit, mai ales în cultura occidentală, eroi ai poveștilor pentru copii. Datorită formei suple a corpului, au fost comparate în literatura populară cu naiadele, nimfe ale apelor.
Жизнь животных, tomul 6. Млекопитающие или звери. Sub redacția S. P. Naumova și A. P. Cuzeakina, editura „Просвещение”, Moscova, 1971
Barabaș-Nichiforov N. I. Калан (Enhydra lutris L.) его биология и вопросы хозяйства // «Калан», Editura direcției generale pe rezervațiile naturale din Sovietul Miniștrilor al Republicii Socialiste Sovietice Federative Ruse, Moscova, 1947
Barabaș-Nichiforov I. I., Makarov S. V., Nicolaev A. M. Калан (морская выдра), editura „Наука”, Leningrad, 1968
Jacques-Yves Cousteau, I. Paccale Лососи, бобры, каланы, editura Hidrometeorologiei, Sankt-Petersburg, 1983
V. V. Diojkin, S. V. Makarov Каланы возвращаются на берег, editura „Мысль”, Moscova, 1968

Vincent-Marie Viénot, conte de Vaublanc (n. 2 martie 1756, Fort Dauphin – d. 21 august 1845, Paris) a fost un om politic și scriitor francez catolic, monarhist. Din 26 septembrie 1815 până în 7 mai 1816, a îndeplinit funcția de Ministru de Interne al Franței.
Cariera sa politică s-a desfășurat sub conducerea succesivă a lui Ludovic al XVI-lea, Paul Barras, Napoleon, contele de Artois, viitorul Carol al X-lea și Ludovic al XVIII-lea. Proscris și căutat de patru ori de regimuri politice diferite, niciodată arestat, el a reușit de fiecare dată să fie reabilitat. În lunga sa carieră, plină de evenimente, a fost deputat regalist în timpul Revoluției franceze și al Directoratului francez, proscris în timpul regimului de Teroare, prefect al lui Napoleon, ministru de Interne în timpul regelui Ludovic al XVIII-lea și la încheierea vieții sale politice a fost deputat ultramonarhist. Este cunoscut în special pentru discursurile sale convingătoare și pătimașe, elocventă fiind implicarea sa în controversata reorganizare a Academiei Franceze, din anul 1816, în calitate de Ministru de Interne.
Face parte dintre personajele secundare care traversează și marchează această perioadă a istoriei Franței. Având un caracter ordonat, partizan al revoluției din 1789, și-a sfârșit viața politică sub Restaurație, pe poziția de contra-revoluționar extremist.
Originar dintr-o familie nobilă din Bourgogne, este fiul cel mare al maiorului de administrație Vivant-François Viénot de Vaublanc, comandant al Fort Saint-Louis de la Fort-Dauphin, azi Fort-Liberté, din Haiti. S-a născut la Fort Dauphin și a crescut în Saint-Domingue, unde tatăl său era cantonat. A venit în Franța metropolitană, pentru prima oară, la vârsta de șapte ani.
În perioada 1770 - 1774, urmează studiile militare la Școala de Cadeți din La Flèche și la Școala Militară de la Paris, fiind decorat cu ordinul Saint-Lazare înainte chiar de încheierea școlii de către contele de Provence, viitorul rege Ludovic al XVIII-lea, mare maestru al ordinului.
Din 1776 până în 1782, este menționat cu gradul de sublocotenent în regimentul de la Sarre care aparținea ducelui de La Rochefoucauld, împreună cu unchiul său, locotenent-colonelul Charles. În această perioadă își urmează cariera militară, în garnizoanele de la Metz, Rouen și Lille, apoi obține scrisori de serviciu pentru Saint-Domingue, unde îl chemau probleme de familie. 
Acolo, se căsătorește cu domnișoara de Fontenelle, de la care are o fiică, și revine în Franța în 1782. În același an, cumpără funcția de locotenent al mareșalilor Franței din Dammarie-les-Lys, aproape de Melun și își achiziționează o casă în regiune.
Atribuțiunile acestei funcții de locotenent constau în concilierea gentilomilor în caz de litigiu, fapt ce-i permite să fie cunoscut de mulți dintre aristocrații regiunii. Funcția îi lasă și timpul necesar pentru a se ocupa de agricultură, de litere și de arte, iar ca lucru inedit, la învestirea sa ca locotenent își declară profesia de proprietar-cultivator.
Sedus în prima perioadă de ideile noi ale Revoluției franceze, el se lansează în cariera politică și devine membru al nobilimii aparținând „Baillage”-ului din Melun în 1789. El a fost ales secretar al acestei instituții, președinte fiind Louis-Marthe de Gouy d'Arsy, marele „bailli” din Melun, și din care făcea parte și celebrul navigator și explorator Louis Antoine de Bougainville. Acest comitet avea misiunea de a prezenta Regelui lista doleanțelor, pentru a desemna un deputat în cadrul Stărilor Generale. Vincent-Marie Viénot a sprijinit candidatura lui Emmanuel Marie Michel Philippe Fréteau de Saint Just, care a fost ales din partea nobilimii în „Baillage”-ul din Melun, iar mai târziu a devenit membru al Adunării Constituante în 1789.
În 1790, Vaublanc este numit președinte al Consiliului Departamental și Consilier General de Seine-et-Marne, funcții care-i dădeau dreptul de a prezida directoratul administrativ al acelui departament.
La dizolvarea Comitetului Constitutiv, colegiile electorale erau pregătite pentru alegerea noilor deputați. La 1 septembrie 1791, Vaublanc a fost ales de pe poziția a 8-a dintr-o listă de 11 candidați din Seine în cadrul Comitetului Legislativ Francez, cu 273 de voturi din 345 de votanți . A fost unul dintre puținii politicieni care aveau experiență în problema coloniilor din Indiile de Vest, majoritatea celor aleși fiind novici în politică, fiind fideli cauzei lor, fapt demonstrat prin imposibilitatea întrunirii cvorumului la adunarea Comitetului Constitutiv din 1789.
Din prima zi de ședință, Vaublanc s-a făcut remarcat pronunțând un discurs care denunța relele condiții în care Ludovic al XVI-lea ar fi fost primit de Adunare a doua zi. În urma acestor declarații, el a fost ales vicepreședinte din 3 până în 15 noiembrie 1791, cu 104 voturi (contra 92 pentru Brissot, unul dintre șefii Girondinilor) de către o adunare majoritar regalistă. Devine apoi președinte din 15 până în 28 noiembrie 1791.La 29 noiembrie, Vaublanc este însărcinat cu redactarea unui mesaj care îi cerea regelui să-și retragă veto-ul pe care îl emisese contra decretului din 9 noiembrie al Adunării, care avea drept scop să contribuie la încetarea emigrației masive (încurajate de preoți și de nobili), amenințând prinții germani cu represalii, dacă vor continua să servească de refugiu armatei prinților (contele d’Artois și prințul Condé). Adunarea este atât de satisfăcută de munca sa încât, printr-o derogare formală a uzanțelor, ea îi ceru ca, în fruntea unei deputății de 24 de membri, să meargă să-și citească el însuși mesajul în fața Regelui. Ludovic al XVI-lea răspunde că va lua în considerare mesajul Adunării și, câteva zile mai târziu, anunța hotărârile sale în această privință.
Anecdota scoate în evidență bascularea raportului de forțe existente între puterea legislativă, reprezentată de Adunarea legislativă și puterea executivă, reprezentată de Ludovic al XVI-lea, care nu mai este decât „Rege al Francezilor”. Vaublanc se alătură partidului monarhiștilor constituționali și se înscrie în Clubul Feuillanților, ca și alți 263 de colegi (din 745 de deputați). Devine unul dintre șefii Adunării, împreună cu Jacques Claude Beugnot, Mathieu Dumas și François Jaucourt, întrucât principalii conducători, ca Barnave sau Lameth nu rămân mult timp. Se opune cu tărie guvernelor revoluționare, făcându-se remarcat prin lealitatea sa față de rege, opoziția sa față de măsurile represive privitoare la preoții refractari, față de legile votate pentru confiscarea bunurilor expatriaților și, în sfârșit, denunțând masacrele din Avignon Discuțiile se radicalizează. Mulțimea care asistă la dezbateri, ca și unii dintre colegii săi de Cameră, îi strigă:  Nicolas de Condorcet, colegul său de la Adunarea legislativă în 1791, care nu-l apreciază câtuși de puțin, spune despre el:
În 1792 Vaublanc este unul dintre cei care asigură apărarea contelui de Rochambeau în fața Adunării și care asigură achitarea acestuia.Urmând majoritatea Adunării care dorea abolirea sclaviei în Antile, Vaublanc îi pune totuși în gardă, printr-un discurs ținut la 20 martie pe aboliționiștii cei mai duri, cum era Brissot, care cunoșteau prea puțin viața din colonii, cu privire la riscurile de război civil, date fiind diversitatea categoriilor etnice și sociale ale populației din Saint-Domingue. Susține, printre altele, legea din 4 aprilie 1792 care acorda cetățenia tuturor bărbaților de culoare și negrilor liberi. În timpul ședinței din 10 aprilie, se pronunță în favoarea abolirii progresive a sclaviei negrilor din colonii, după exemplul Danemarcei și al Marii Britanii.
La 3 mai 1792, sprijină propunerea lui Beugnot care provoacă un decret de punere sub acuzare a lui Marat și a abatelui Royou, iar la 8 mai, în cadrul Adunării, se adresează iacobinilor în termenii următori: 
La 18 iunie, este ales membru al comisiei extraordinare a celor doisprezece, creată la propunerea lui Marant, însărcinată cu examinarea situației Franței și de a propune măsurile pentru salvarea Constituției, libertății și Imperiului. Își dă demisia la 30 iulie.
După ziua de 20 iunie 1792, La Fayette se deplasează la Paris la 28 iunie, pentru a-l convinge pe rege să părăsească Parisul și a se pune în fruntea armatelor sale, adunate în nord. La conducerea gărzii naționale, încearcă să închidă cluburile, dar tentativa sa eșuează, în parte datorită refuzului Curții de a-l urma. Ca reacție la această tentativă de lovitură de forță, stânga Adunării decide să propună un decret de trădare împotriva lui La Fayette.
La 8 august 1792, neliniștit și șocat de evenimente, Vaublanc pronunță un discurs în fața Adunării, în care îl apără, cu hotărâre și curaj, în pofida opoziției foarte puternice a iacobinilor, care dominau Adunarea și strada, pe generalul La Fayette, care era amenințat cu un decret de punere sub acuzare pentru încălcarea Constituției. Reușește, cu ajutorul lui Quatremère de Quincy să ralieze cauzei sale (conform propriilor spuse), 200 de deputați indeciși. La Fayette este achitat cu 406 voturi în favoarea sa din 630 de voturi total exprimate.
La ieșirea din ședință, Vaublanc, împreună cu alți circa 30 de deputați, este amenințat, insultat, și busculat de mulțimea ostilă care asistase la dezbateri. Unii dintre deputați au trebuit să se refugieze la corpul de gardă al Palatului Regal de unde s-au salvat fugind pe ferestre. Conform lui Hippolyte Taine: 
La 9 august Vaublanc solicită îndepărtarea „federaților” și a „marseiezilor”. Cererea este respinsă de majoritatea Adunării.
În cursul zilei de 10 august 1792, care marchează răsturnarea regimului Adunării legislative de către Comuna insurecțională din Paris, precum și sfârșitul monarhiei, asistă din trăsura sa la doborârea statuii lui Ludovic al XIV-lea din actuala Piață Vendôme. Vaublanc invită Adunarea să părăsească Parisul și să se mute la Rouen (oraș atunci regalist) pentru a se sustrage presiunii revoluționare; scapă unei tentative de asasinat, salvat fiind în ultima clipă de lovitura de spadă a unui tânăr ofițer de geniu, căpitanul Louis Bertrand de Sivray, cunoscut ca viitor general al Imperiului.
Este unul dintre martorii oculari ai sosirii familiei regale venite să se refugieze la Tuileries, asediată pentru a se pune la dispoziția Adunării legislative, întâmplare pe care o va descrie mai târziu în Memoriile sale.
În seara zilei de 10 august, este nevoit să se refugieze la Armand-Gaston Camus, arhivistul Adunării. Câteva zile mai târziu, se ascunde la hotelul Strasbourg, din strada Neuve Saint Eustache. La 3 septembrie 1792, aude agitație în curtea hotelului, crezând că a fost denunțat. De fapt, era vorba despre trecerea unei mulțimi zgomotoase agitând capul prințesei de Lamballe, înfipt într-un par...
Comitetul Salvării Publice și de supraveghere a Convenției, pus de curând în funcțiune, a emis un ordin potrivit căruia a fost pus în afara legii, înscris pe lista proscrișilor de către municipalitatea pariziană. Acest decret îl constrânge să părăsească orașul și să se refugieze în Normandia, unde și-a reîntâlnit familia, apoi în locuința sa de la țară, aflată la Bélombres, aproape de Melun. Acolo a trăit în izolare vreme de câteva luni. Tot acolo a aflat că ziarul Gorsas l-a acuzat că ar fi primit suma de 300.000 de franci de la regină pentru a organiza contra-revoluția în Provence și că el se întâlnea în secret cu aceasta.
Legea suspecților a fost votată la 17 septembrie 1793. Numele său este inclus pe listă. Un detașament revoluționar i-a percheziționat locuința, ceea ce l-a determinat să fugă pe jos, îndreptându-se spre o destinație necunoscută. Rătăcește din han în han, având temeri de a nu fi denunțat, de vreme ce avea obligația de a-și viza pașaportul la comitetul de supraveghere al localităților prin care trecea.
În timpul procesului reginei Marie-Antoinette, la 14 și 16 octombrie 1793, numele său a apărut pe una dintre dovezile acuzării, împreună cu cel al lui François Jaucourt.
Alegând să se îndrepte spre sudul Franței și Bordeaux, își schimbă direcția după ce a aflat de represiunea feroce condusă acolo de Tallien, reprezentantul Convenției, și deci de riscurile aferente. Trece prin Poitiers și La Rochelle, unde rămâne timp de o lună. Cu dorința de a scăpa riscului de a fi înrolat în Garda Națională, unde risca să fie recunoscut, simulează o boală și i se prescrie o cură termală la Castéra-Verduzan, în departamentul Gers. Pentru a nu trezi suspiciuni asupra pretinsei sale maladii, își smulge cu regularitate sprâncenele pentru a reproduce simptomele unui scorbut nevindecabil. În această localitate, află de căderea lui Robespierre la 9 thermidor (27 iulie 1794). A trebuit totuși să aștepte încă patru luni pentru a reveni la Paris, timp în care familia sa a obținut ridicarea hotărârii sale de proscriere.
Revenit la Paris în primăvara anului 1795, publică Refexii asupra bazelor unei constituții, sub pseudonimul Louis-Philippe de Ségur, prezentate de prietenul său Jean-Baptiste-Marie-François Bresson, pe atunci deputat al Convenției nationale. În această operă, militează pentru crearea a două camere parlamentare în loc de una singură cum era cazul sub Convenție, preconizând instalarea unei singure persoane in fruntea executivului, pentru o mai bună eficiență. Pe plan constituțional, se opune regimului de Directorat cu cei cinci dirijanți.În urma apariției acestei lucrări, comisia (compusă din Daunou și din François-Antoine de Boissy d'Anglas), însărcinată cu elaborarea viitoare constituții a Anului III (cel al Directoratului), îl invită să își exprime ideile. Însă Vaublanc refuză. Sfaturile sale sunt parțial urmate deoarece pentru prima oară în Franța sunt înființate două camere sub numele de Consiliul Bătrânilor (Conseil des Anciens) și Consiliul celor Cinci-Sute (Conseil des Cinq-Cents) pentru a reprezenta puterea legislativă.
Opunându-se decretului celor două treimi are un rol activ împreună cu Antoine Chrysostome Quatremère de Quincy, în timpul insurecției din 13 Vendemaire al Anului IV (5 octombrie 1795). Cu această ocazie, descoperă geniul de tactician al generalului Bonaparte, supranumit generalul Vendémiaire. Este membru al comitetului central regalist care trebuia să desființeze Convenția.
Pe 17 octombrie, ca șef al secțiunii regaliste din Faubourg Poissonnière, este condamnat la moarte în contumacie de către comisia militară prezidată de generalul Lostange cu sediul la Teatrul Francez. Această nouă condamnare îl obligă pentru a doua oară să trăiască ascuns. Se refugiază la Sophie Cottin, prietenă a soției lui Jean-Baptiste-Marie-François Bresson. Profită de această izolare forțată pentru a se dedica din nou uneia din pasiunile sale: desenul.
Convenția, obligată să organizeze noi alegeri, cu câteva zile în urmă, convocase colegiile electorale. Aceste alegeri au avut ca rezultat formarea unei majorități regaliste atât în Senat cât și în Consiliul celor Cinci Sute (Conseil des Cinq-Cents). La 15 octombrie 1795, colegiul electoral din Melun îl alege pe Vaublanc deputat al departamentului Seine-et-Marne, în Colegiul celor Cinci Sute. Pentru a-și putea ocupa fotoliul de deputat, el era însă obligat să aștepte abrogarea condamnării sale pentru neconstituționalitate. De această măsură se ocupau prietenii săi din cadrul consiliului, Desfourneaux și Pastoret. Aprobarea moțiunii de abrogare a fost facilitată de teama pe care o generase în cadrul Consiliului așa numita Conjurație a celor Egali, de la sfârșitul lunii august 1796. În 2 septembrie 1796, Vaublanc pronunță cuvintele jurământului: „Jur ură față de monahie și anarhie”. Ceremonia nu s-a desfășurat fără incidente. Unul din deputații opoziției ar fi strigat: „Mai tare!”. Fără a se emoționa, Vaublanc i-ar fi răspuns: „Iar Dumneavoastră, mai încet.”
Alegerile din anul V (mai 1797), care reînnoiesc o treime din membrii camerelor, răstoarnă situația în favoarea regaliștilor care devin majoritari în ambele consilii. Astfel, pe 20 mai 1797 (20 prairial anul V), Pichegru este ales președinte al Consiliului celor Cinci Sute și Barbé-Marbois președinte al Consiliului Bătrânilor. Vaublanc este numit membru al biroului Consiliului celor Cinci Sute.În aceeași zi, corpul legislativ trece la înlocuirea directorului republican Le Tourneur care a fost tras la sorți de regalistul moderat François de Barthélemy, pe atunci ambasador al Franței în Elveția. Vaublanc votează împotriva acestei nominalizări, preferându-l pe generalul de Beurnonville.
Noua majoritate susține libertatea presei, ceea ce permite atacul liber asupra Directoratului. Clubul Clichy, în care Vaublanc este membru eminent, controlează cele două camere și amenință în mod direct regimul Directoratului. Vaublanc devine membru al comisiei de inspecție a Clubului Clichy al cărui rol este să mențină ordinea și securitatea în sânul consiliilor. În acest fel are puterea de a da ordine brigadierilor consiliilor.
Barras, mâna forte a regimului, spune despre Vaublanc că are aceleași opinii despre colonia din Saint-Domingue: 
Pe 16 iulie 1797, sub presiunea consiliilor, cei trei directori republicani Barras, Reubell și La Reveillière-Lépeaux, decid o remaniere ministerială în defavoarea regaliștilor. Pe 3 septembrie, Vaublanc, împreună cu colegul său amiralul Louis Thomas Villaret de Joyeuse și alți membri ai clubului Clichy, este la doi pași de a reuși lovitura de stat împotriva celor trei directori republicani. Planul care l-a convins pe directorul Lazare Nicolas Marguerite Carnot este simplu. Vaublanc este însărcinat cu prezentarea unui discurs în fața Consiliului celor Cinci Sute cerând punerea sub acuzare a celor trei directori republicani. În acest timp, generalul Pichegru, convins de Carnot să intre în conspirație, care este în fruntea gărzii corpului legislativ, avea ca rol să aresteze directorii.,Din păcate pentru el, generalul Bonaparte, pe atunci șef al armatei din Italia, interceptează, între timp, un agent regalist, Louis-Alexandre de Launay, comte d'Antraigues, care avea documente referitoare la această conspirație și la trădarea lui Pichegru. Napoleon îl trimite atunci pe generalul Augereau împreună cu armata sa la Paris, unde acesta afișează trădarea lui Pichegru pe străzi: este lovitura de stat din 4 septembrie 1797. Principalii conspiratori, ca Pichegru și Barthélémy, sunt arestați și deportați în Guyana. Alții, precum Carnot și Vaublanc, reușesc să fugă. Vaublanc părăsește Parisul, atunci sub asediu, și se ascunde cu ajutorul lui Rochambeau. Trecând prin Elveția, se exilează în Italia sub diverse deghizări, împreună cu prietenul său Pastoret.
Lovitura de Stat de la 18 brumar din anul VIII (10 noiembrie 1799) și venirea la putere a Consulatului, care emite un decret care permite reîntoarcerea în Franța a proscrișilor, îi va permite revenirea în Franța, unde îi este prezentat lui Bonaparte.
În 1800, Vaublanc a fost ales de Senatul conservator, deputat de Calvados, printre cei 300 de membri ai Corpului legislativ în care exercită funcțiile de chestor, pentru un mandat de cinci ani. Între altele, este însărcinat cu redactarea unui raport asupra Consulatului pe viață.
Admirația și recunoștința sa față de Napoleon Bonaparte, pentru a că a restabilitpot fi văzute în câteva din discursurile sale din epocă, între care este cel pronunțat la 24 floreal din anul X în fața consulilor, în calitate de deputat al Corpului legislativ, discurs elogios pentru primul consul, precum și cel din 13 ianuarie 1805 (24 nivôse, an 13), de această dată în fața lui Napoleon Bonaparte, devenit între timp împărat al francezilor, cu Jean-Pierre Louis de Fontanes, președinte al Corpului legislativ în exercițiu, în timpul inaugurării unei statui de marmură a Împăratului în holul Corpului legislativ, în onoarea părintelui codului civil.Este președinte al Corpului legislativ de la 21 aprilie la 7 mai 1803.La 4 noiembrie 1804, papa Pius al VII-lea, făcând popas în călătoria sa spre Paris, cu ocazia încoronării Împăratului, își petrece noaptea în casa lui Vaublanc de la Montargis, la numărul 28, de pe strada Loing.
La sfârșitul mandatului său de deputat în 1805, colegiul electoral de Seine-et-Marne îl propune candidat la Senat, dar nu este admis. Interesându-se de noua organizare administrativă și teritorială, de curând pusă în practică, el solicită și obține o prefectură. Este numit la 1 februarie 1805, prefect de Moselle, cu sediul la Metz, unde activează până în 1814. S-a făcut cunoscut prin activismul său. Potrivit Odetei Voillard,
Napoleon nu pierde prilejul, în această perioadă, să-i mulțumească pentru zel, acoperindu-l cu onoruri. Este făcut comandant al Legiunii de Onoare, cavaler la 28 noiembrie 1809, apoi baron al Imperiului prin scrisorile patente din 19 decembrie 1809 (cu titlul ereditar regulat), gratificat cu premiul unui maiorat la Hanovra, la 17 iulie 1810. În sfârșit, în 1813, ar fi fost făcut conte al Imperiului. Totuși, acest titlu nu a fost întărit prin scrisori patente, și, în consecință, nu este ereditar. Dar acest fapt nu-l împiedică să se facă numit conte de Vaublanc și să obțină reversiunea acestui titlu în beneficiul nepotului său Adolphe de Segond.
În iunie 1812, are o întrevedere cu Împăratul care era în trecere prin Metz. Îi împărtășește obiecțiile sale privitoare la viitoarea campanie în Rusia, însă Împăratul nu-l ascultă. În timpul campaniei în Franța și a replierii armatei la Mainz, în urma înfrângerii suferite la Leipzig, un mare număr de soldați s-au refugiat la Metz, propagând o epidemie de tifos. Vaublanc s-a molipsit și el și nu a lipsit mult să piară.
În 1814, deschide porțile orașului Metz și întâmpină cu entuziasm forțele coalizate.
Menținut prefect de Moselle în timpul primei Restaurații, este promovat ofițer al Legiunii de Onoare, la 23 august 1814. La reîntoarcerea lui Napoleon, rămâne prefect în speranța păstrării Metzului pentru Ludovic al XVIII-lea, unde încearcă cu mareșalul Oudinot, guvernator militar al orașului Metz, să împiedice ralierile bonapartiste. Un ordin de arestare publicat de mareșalul Davout, în Monitorul Universal, îl constrânge să fugă spre Luxemburg, pentru a i se alătura lui Ludovic al XVIII-lea la Gand, unde acesta era refugiat.
Anecdota îl arată spunând ofițerului stânjenit că trebuie să-l aresteze:iar Vaublanc îl conduce prin ieșirea anexă înainte de a fugi călare.
La sosirea la Gand, i se alătură lui Chateaubriand care îl citează în Mémoires d’outre-tombeÎi remite regelui, prin intermediul contelui de Artois, mai multe memorii asupra stării țării și îi prezice că el (Regele)
Sub cea de-a doua Restaurație, pentru a-i mulțumi de ralierea din timpul celor o sută de zile, Ludovic al XVIII-lea îl numește, pe loc, consilier de Stat și îl face, la 27 decembrie 1815, mare ofițer al Legiunii de onoare.
La 12 iulie 1815, Ludovic al XVIII-lea îl numește prefect de Bouches-du-Rhône, cu misiunea de a-i elibera pe cei 500 – 600 de prizonieri bonapartiși închiși la Marsilia, sarcină de care se achită corect, ținând cont de contextul epocii, când (Marsilia se predase englezilor și cunoștea răzmerițe sângeroase anti-bonapartiste).
Vrând să se uite trecutul său bonapartist, este cunoscut ca fiind unul dintre cei mai fervenți animatori ai partidei Ultra: Victor Hugo în Mizerabilii, îl ia peste picior pentru faptul că fiind ministru de interne a dat ordin să se scoată litera N (de la Napoleon) de pe podurile de peste Sena, cum este cel de la Iéna.
La 26 septembrie 1815, mulțumită sprijinului acordat de contele de Artois, căruia îi era un intim, este numit de Rege ministru de interne. Noul președinte al consiliului, ducele de Richelieu, care a fost constrâns să-l numească, ar fi făcut să suspende decizia, dar Vaublanc, deja la curent cu vestea, a ocupat rapid ministerul.
Această numire, la propunerea contelui de Artois, arată influența pe care viitorul rege dorea să o exercite în guvernele succesive ale fratelui său. Ținea o curte rivală la pavilionul Marsan și căuta să restaureze monarhia absolută, abrogând esențialul aporturilor Revoluției Franceze.
Rudolf von Thadden, istoric german contemporan, care se sprijină pe discursul lui Martignac din 2 aprilie 1829, estimează că numirea sa (a lui Vaublanc) este datorată mai cu seamă trecutului decât talentului său. Istoricii Emmanuel de Waresquiel și Benoît Yvert merg mai departe, recunoscându-i o.
Vaublanc desfășoară o activitate contra-revoluționară și ultra-regalistă pasionată în fruntea ministerului său, încât regele îi califică activismul În timpul dezbaterilor care se țineau la prezentarea de către ministrul justiției a unei legi privitoare la restabilirea curților magistraților, în fața Camerei, Vaublanc ia cuvântul și strigă: Într-o mare aclamație, deputații Camerei și persoanele prezente în tribune se ridică repetând:
De la 2 octombrie 1815, el trimite o circulară tuturor prefecților reamintindu-le prioritățile funcțiilor lor în această perioadă tulburată de teroarea albă:
Profită de această situație pentru a controla corpul prefectoral, în profitul regaliștilor, mutând și înlăturând 22 de prefecți, în așa fel încât nu mai era niciun prefect care să fi fost în activitate, în timpul celor „o sută de zile”, la sfârșitul ministeriatului său.
La 18 noiembrie, semnează o ordonanță care viza înlocuirea statului-major al gărzii naționale printr-un comitet format din trei inspectori generali care constituia consiliul colonelului-general, care nu este altul decât moștenitorul tronului. Această ordonanță ridică dreptul de control al celorlalți miniștri asupra numirilor acestora din urmă. Acest lucru permite celor din partida Ultra să se infiltreze în această instituție.
Printr-o ordonanță din 13 ianuarie 1816, accelerează reînnoirea primarilor și a adjuncților acestora la doi ani. Vaublanc explică această măsură prefectului:
Contrasemnând ordonanța din 21 martie 1816, el participă la reorganizarea controversată a „Institut de France”, ca urmare a unei scrisori a lui Jean Baptiste Antoine Suard, secretar perpetuu al Academiei Franceze, în care se scrie:ceea ce îi permite să numească, în mod direct, nouă academicieni din unsprezece.
Această tulburare academică, calificată de a fost în mod diferit apreciată. Partida liberală îi reproșează, în special, că l-a înlocuit pe poetul Arnault cu ducele de Richelieu, pe Roederer cu ducele de Lévis, iar pe Charles-Guillaume Étienne cu contele Choiseul-Gouffier, academicieni considerați de o valoare literară puțin semnificativă. De aici i se trage porecla de «Maupeou al literaturii». Tot din această inspirație de epurare, propune crearea unui Minister al Artelor pentru Chateaubriand, propunere refuzată de ducele de Richelieu. La 6 aprilie 1816, este ales membru liber al Academiei de Arte de unde, prin uneltiri, l-a înlăturat pe pictorul David.
În calitate de ministru de interne, trebuie să prezinte o nouă lege electorală. Vaublanc o prezintă fără convingere, sprijinindu-se pe articolul 37 din Carta din 1814, reînnoirea Camerei cu câte o cincime în fiecare an, modalitățile de alegere ale Camerei sprijinindu-se pe un sistem de două grade care are din nou scopul de a controla accesul la Cameră, în favoarea regaliștilor. Acest proiect a fost respins, cu 89 de voturi contra 57, de către Camera Deputaților departamentelor, la 6 aprilie 1816. Aceasta era, efectiv, doritoare să rămână la putere cât mai mult timp posibil și face atunci o contrapropunere, care consta în reînnoirea generală la fiecare cinci ani, propunere care a fost respinsă de guvern. Franța rămâne deci fără lege electorală.
La 10 aprilie 1816, în plin Consiliu de Miniștri, Decazes, ministrul poliției, îl interpelează prin această frază: La care, Vaublanc răspunde biciuind:
La 13 aprilie 1816, participă la îndepărtarea elevilor școlii politehnice, autori aiîn realitate majoritar bonapartiști, după cea de-a doua Restaurație.
Aliații, care ocupă încă Franța, se neliniștesc de disensiunile survenite în sânul guvernului francez. Ambasadorul rus la Paris, corsicanul Pozzo di Borgo, merge până acolo încât îl pune în cauză pe Vaublanc :
Rivalitățile personale dintre ministrul de interne Vaublanc și cuplul Richelieu-Ducazes, legăturile foarte strânse dintre primul (Vaublanc) și viitorul rege Carol al X-lea, adăugate izbucnirii din 10 aprilie și în sfârșit memoriului remis Regelui, în care Vaublanc insistă asupraantrenează căderea sa.
Ministrul Richelieu îl constrânge pe Rege să-l dea afară pe Vaublanc din guvern, punând demisia sa în balanță. Regele sfârșește prin a ceda, iar când i se cere ordonanța pentru o contrasemna, după cum povestește Louis-Mathieu Molé, episodul virează spre vodevil.
Părăsește ministerul la 8 mai 1816 (în același timp cu Barbé-Marbois, ministrul justiției, înlăturat și el, în contrapartidă, la cererea contelui de Artois). Înlocuit fiind de Lainé, Vaublanc primește, în compensație, titlurile onorifice de ministru de stat și de membru al consiliului privat.
A fost ales la 13 noiembrie 1820 (apoi reales la 10 octombrie 1821 și la 6 martie 1824, dar nu în 1827) de către colegiul departamental din Calvados, la reînnoirea Camerei cu o cincime. Își are locul lângă ultra-regaliști. În sesiunea din 1822, a fost ales chiar unul dintre vicepreședinții Camerei.
În același timp, a fost ales și de Guadelupa, unde este coproprietar al unei fabrici de zahăr, în parohia Basse-Terre, ca deputat pe lângă guvernul Regelui, din 1820 până în 1830. Preconizează atunci mai multe schimbări de ordin judiciar și al administrării coloniilor, cum ar fi crearea unui antrepozit.
Împreună cu colegii de Cameră, François Régis de La Bourdonnais, conte de Breteche și baronul de Vitrolles, el controlează o parte din presa ultra-regalistă, începând cu La Quotidienne și Le Drapeau Blanc.
În ianuarie 1823, se pronunță în favoarea Expediției din Spania și este numit membru al comisiei de anchetă cerută de Rege și prezidată de mareșalul Macdonald, pentru a examina exacțiunile comise,.
Este din nou numit în Consiliul de Stat la 25 iulie 1830, cu promisiunea scrisă să fie numit în „pairie” când ar fi publicate ordonanțele din iulie 1830, pe care nu le-a dorit. Atunci a intervenit căderea lui Carol al X-lea.
Se retrage din viața publică, după urcarea pe tron a lui Ludovic-Filip în 1830. Își ocupă timpul cu scrierea Memoriilor. Moare la 21 august 1845, în cel de-al 90-lea an de viață, aproape orb, la reședința sa situată pe rue du Bac, la Paris.
1792 Rapport sur les honneurs et récompenses militaires, le 28 janvier 1792, fait à l'Assemblée nationale, au nom du Comité d'instruction publique. Texte en ligne : [7]
1795 Réflexions sur les bases d'une constitution par le citoyen *** (sous le pseudonyme de Louis-Philippe de Segur). Paris Imprimerie nationale, Prairial an III (70 pages)
1819 Le dernier des Césars ou la chute de l'Empire romain d'Orient (poème en douze chants)
1822 Du commerce de la France en 1820 et 1821, Paris, chez J-C Trouvé et chez Goujon
1833 Mémoires sur la Révolution de France et recherches sur les causes qui ont amené la Révolution de 1789 et celles qui l'ont suivie (4 volumes). Texte en ligne/on line : [9], [10] și [11]
1833 Essai sur l'instruction et l'éducation d'un prince au XIXeme siècle, destiné au duc de Bordeaux.
1839 Soliman II, Attila, Aristomène.(recueil de tragédies, tirés à 200 exemplaires).
Emmanuel de Waresquiel et Benoit Yvert: Histoire de la Restauration. 1814-1830. Naissance de la France moderne., Perrin, 1991. ISBN 2-262-00912-0
Biographie universelle ancienne et moderne: histoire par ordre alphabétique de la vie publique et privée de tous les hommes (Michaud) (supplément)
Adolphe Robert, Edgar Bourloton, Gaston Cougny (s.d.) : Dictionnaire des parlementaires français depuis le 1er mai 1789 jusqu'au 1er mai 1889, Paris : Bourloton Editeur, 1889-1891, 5 vol.
Mémoires de Vincent-Marie Viénot, comte de Vaublanc: Mémoires sur la Révolution de France et recherches sur les causes qui ont amené la Révolution de 1789 et celles qui l'ont suivie (4 volumes), Chez G-A. Dentu, imprimeur-libraire, rue d'Erfurth, n 1 bis, Paris, 1833. Texte en ligne sur la Base BNF Gallica. [12], [13] et [14]
Biographie de Vincent-Marie Viénot de Vaublanc par Emile Decoudray à la page 1049 de l'ouvrage Dictionnaire historique de la Révolution française, sous la direction de Albert Soboul, M. Suratteau et François Gendron, Presses Universitaire de France, 1989 ISBN 2-13-042522-4.
Archives parlementaires de 1787 à 1860 : recueil complet des débats législatifs et politiques des Chambres françaises. Première série, 1787 à 1789. Tomes LI, XLII et XLIII.
Le Petit Larousse Illustré en couleurs, Larousse, Paris, 2007 ISBN 978-2-03-582502-5
fr  Tome III: La révolution: la conquête jacobine versiunea electronică a lucrării Origines de la France contemporaine (Originile Franței contemporane);
fr  http://www.interieur.gouv.fr/sections/a_l_interieur/le_ministere/histoire/1789-1946/restauration/view Le ministère — Restauration] pagina Ministerului de Interne, Franța;
fr Biographies des acteurs de la proclamation de l'Empire en 1804 link napoleonica.org
en Buste en plâtre de Vincent-Marie Viénot de Louis Dupaty (Bust din ghips a lui Vincent-Marie Viénot de Vaublanc, operă expusă la Muzeul de Artă Dahesh, New York)
