
China (scris cu caractere chinezești tradiționale: 中國; scris cu caractere chinezești simplificate: 中国; Pinyin Zhōnghuá Rénmín Gònghéguó  ascultă ), denumită oficial Republica Populară Chineză, este un stat independent situat în Asia de Est. Este țara cea mai populată din lume, cu o populație de peste 1.350.000.000 de locuitori. China are un sistem unipartid, condus de către Partidul Comunist Chinez, având sediul guvernamental în orașul-capitală Beijing. Acesta exercită jurisdicție peste 22 de provincii, cinci regiuni autonome, patru municipii de subordonare centrală (Beijing, Tianjin, Shanghai și Chongqing) și două regiuni administrative speciale, având în mare parte un sistem de autoguvernare (Hong Kong și Macao). RPC revendică, de asemenea, Taiwanul, drept a XXIII-a provincie, care este, în prezent, controlată de către o entitate politică separată, Republica Chineză (RC); o revendicare controversată din pricina statutului politic complex din Taiwan.Acoperind aproximativ 9,6 milioane de km2, China este ca mărime a suprafeței de uscat a doua țară din lume  și a III-a / a IV-a țară după suprafața totală, în funcție de metoda de măsurare. Peisajul Chinei este vast și divers, variind de la stepe și deșerturi, precum Gobi și Taklamakan, din nordul arid, la pădurile subtropicale din sudul umed. Lanțuri muntoase precum Himalaya, Karakoram, Pamir și Tian Shan separă China de Sudul și Centrul Asiei. Fluviile Yangtze și Galben, ca lungime al III-lea și al VII-lea din lume, curg dinspre platoul tibetan înspre dens populata coastă de est. Coasta Chinei, de-a lungul Oceanului Pacific, este de 14.500 km lungime și este mărginită de mările Bohai, Galbenă, Chinei de Est și Chinei de Sud.
Istoria Chinei începe din erele civilizației antice - una dintre cele mai vechi din lume - care a înflorit în bazinul fertil al Fluviului Galben, în Câmpia Chinei de Nord. De milenii, sistemul politic al Chinei s-a bazat pe monarhii ereditare, cunoscute sub numele de dinastii, începând cu semimitologica Xia, din bazinul Fluviului Galben (cca 2000 î.Hr.). De la anul 221 î.Hr., când dinastia Qin a cucerit o serie de mai multe state, pentru a forma un imperiu chinez, țara s-a extins, fărâmițat și reunificat de mai multe ori. Republica Chineză (1912-1949) (RC) a răsturnat ultima dinastie în 1911 și a condus China Continentală până în 1949. După înfrângerea Imperiului Japoniei în Al Doilea Război Mondial, Partidul Comunist i-a învins pe naționaliștii din partidul  Kuomintang, din China Continentală, și a proclamat Republica Populară Chineză, la Beijing la 1 octombrie 1949, în timp ce Kuomintangul a mutat guvernul RC la actuala capitală, Taipei.
De la introducerea unor reforme economice în 1978, China a devenit una dintre economiile mari ale lumii, cu cea mai rapidă creștere economică. În 2013 a fost ca mărime a doua economie din lume, atât cu PIB-ul total nominal, cât și cu paritatea puterii de cumpărare (PPC) și este, de asemenea, cel mai mare exportator și importator din lume de bunuri. China este una din țările ce deține arme nucleare și are cea mai mare armată permanentă, cu al doilea  buget din lume luat-după mărime -destinat apărării. RPC este membră a Organizației Națiunilor Unite din anul 1971, când a înlocuit RC în calitate de membru permanent al Consiliului de Securitate al ONU. China este, de asemenea, membră a numeroase organizații multilaterale formale și informale, inclusiv OMC, APEC, BRICS, Organizația pentru Cooperare de la Shanghai, BCIM și G-20. China este o putere regională în Asia și a fost caracterizată ca o potențială superputere de către un număr de analiști.
Cuvântul „China” este derivat din cuvântul persan Cin (scris cu abjadul arab: چین), care provine de la cuvântul sanscrit Cina (चीन). Este consemnat pentru prima dată în 1516, în jurnalul exploratorului portughez Duarte Barbosa. Jurnalul a fost tradus și publicat în Anglia în 1555. Teoria tradițională, propusă în secolul al XVII-lea de către Martino Martini, este că „Cina” este derivat din „Qin” (秦), regatul vestic al Chinei, în timpul dinastiei Zhou. Cu toate acestea, termenul a fost folosit în scripturile hinduse timpurii, inclusiv în Mahabharata (secolul V î.Hr.) și Legile lui Manu (secolul II î.Hr.).Numele oficial al prezentei țării este „Republica Populară Chineză” (scris cu caractere chinezești simplificate: 中华人民共和国; scris cu pinyin: Zhōnghuá Rénmín Gònghéguó). Denumirile chineze obișnuite ale țării sunt: Zhongguo (scris cu caractere chinezești tradiționale: 中國; scris cu caractere chinezești simplificate:中国, de la Zhong: „central” sau „de mijloc” și Guo: „stat” sau „state” – și în timpurile moderne - „națiune”) și Zhonghua (în chineză :中华), cu toate că numele oficial al statului a fost schimbat de mai multe ori, de către dinastii succesive și guverne moderne. Termenul ZhongGuo a apărut în diverse texte antice, cum ar fi „Textul clasic despre Istorie” din secolul al VI-lea î.Hr., iar în perioada pre-imperială a fost adesea folosit ca un concept cultural pentru face o distingere față de triburile Huaxia, percepute ca „barbare”. Termenul, care poate fi singular sau plural, făcea referire la grupul de state sau de provincii al Câmpiei Centrale (Chineze), dar până în secolul al XIX-lea nu a fost folosit ca un nume pentru întrega țară. Chinezii nu au fost singurii care și-au considerat țara ca „centrală”, conceptul fiind întâlnit și la alte civilizații.
Dovezile arheologice sugerează o prezență umană pe teritoriul Chinei încă de acum 250.000 = 2,24 miloane de ani. O peșteră din Zhoukoudian (în apropierea Beijingului de astăzi) prezintă fosile hominide datând din perioada 680.000 - 780.000 î.Hr. Fosilele sunt ale Omului de Pekin, un exemplu de Homo erectus care utiliza focul. Situl Omul de Pekin a dat, de asemenea, resturi de Homo sapiens datând din perioada 18.000-11.000 î.Hr. Unii oameni de știință susțin că o formă de protoscriere a existat în China mai devreme de anul 3000 î.Hr.Conform traditiei chineze, prima dinastie monarhică a fost Xia, care a apărut în jurul anului 2070 î.Hr. Dinastia a fost considerată mitică de către istorici, până la săpăturile arheologice științifice de la Erlitou, unde au fost găsite rămășițe datând din epoca bronzului, în Henan în 1959. Însă rămâne neclar dacă aceste site-uri sunt rămășițele dinastiei Xia sau unei alte culturi din aceeași perioadă.
Prima dinastie din China care a lăsat consemnări istorice, semi-feudala Shang, era poziționată de-a lungul Fluviului Galben, din estul Chinei, din secolul al XVII-lea î.Hr., până în sec XI î.Hr. Inscripțiile divinatorii de pe oase, din timpul dinastiei Shang, reprezintă cea mai veche formă de scriere chineză, găsită până în prezent și este predecesoarea directă a caracterelor chineze moderne. Shang a fost cucerit de către Zhou, care a domnit între secolele XII si V î.Hr., până când autoritatea centralizată a fost, încetul cu încetul, erodată de către lideri militari feudali. Au apărut, astfel, mai multe state beligerante independente, datorită slăbirii autorității statului Zhou, întrându-se în perioada de 300 de ani a Primăverilor și Toamnelor, întreruptă doar ocazional de către regele Zhoului. Până în Perioada Statelor Combatante, din secolele V-III î.Hr., mai rămăseseră doar șapte state suverane puternice, pe teritoriul Chinei de azi, fiecare stat având propriul său rege, ministere și armată.
Perioada Statelor Combatante s-a încheiat în 221 î.Hr., după ce statul Qin a cucerit celelalte șase regate și a fondat primul stat chinez unificat. Regele Zheng al statului Qin s-a autoproclamat „Primul Împărat” (始 皇帝) Shi Huang, procedând apoi la impunerea de reforme în întreaga Chină, în special standardizarea forțată a limbii chineze, standardizarea unităților de măsură, a lungimii axului carului și standardizarea monetară. Dinastia Qin a durat doar cincisprezece ani, prăbușindu-se la scurt timp după moartea lui Qin Shi Huang, întrucât politicile sale legaliste și autoritare, dure, au dus la rebeliuni pe scară largă.
Ulterioara dinastie Han a condus China între 206 î.Hr. și 220 dHr, creând o identitate culturală durabilă, care s-a păstrat până în prezent în rândul populației chineze. Dinastia Han a extins considerabil teritoriul imperiului datorită campaniilor militare inițiate, ajungând până în Peninsula Coreeană, Vietnam, Mongolia și Asia Centrală și, de asemenea, a contribuit la crearea Drumului Mătăsii din Asia Centrală. Han China a devenit, treptat, cea mai mare economie a lumii antice. Dinastia a adoptat confucianismul, o filozofie dezvoltată în Perioada Primăverilor și Toamnelor, ca ideologie oficială de stat. În ciuda abandonului oficial al Legalismului, ideologia oficială a dinastiei Qin, instituțiile și politicile legaliste au rămas și au stat la baza guvernării Han.După prăbușirea dinastiei Han a urmat o perioadă de dezbinare, cunoscută sub numele de Perioada celor Trei Regate.În anul 581 d.Hr, China a fost reunificată sub dinastia Sui. Cu toate acestea, dinastia s-a prăbușit timpuriu, la aceasta contribuind și înfrângerea sa din timpul războiului Goguryeo-Sui (598-614).Sub următoarele dinastii Tang și Song, tehnologia și cultura chineză au intrat într-o epocă de aur. Rebeliunea An Shi din secolul al VIII-lea a devastat țara și a șubrezit dinastia. Dinastia Song a fost primul guvern din istoria lumii care a emis bani de hârtie și primul sistem politic din China care a fondat o flotă navală permanentă. Între secolele X și XI, populația Chinei s-a dublat, ajungând la aproximativ 100 milioane de oameni, în mare parte ca urmare a extinderii cultivării orezului în centrul și sudul imperiului și a producției excedente de alimente. Dinastiei Song a văzut, de asemenea, o înflorire a filozofiei și artei. Pictura peisagistică și de portret au fost duse la noi nivele de maturitate și de complexitate. Elitele sociale se adunau pentru a admira operele artistice, să-și împărtășească propriile creații și să comercializeze opere de artă prețioase. Dinastiei Song a văzut o revigorare a confucianismului, ca răspuns la creșterea în importanță a budismului, din perioada Tang.
În secolul al XIII-lea, China a fost cucerită, treptat, de către Imperiul Mongol. În 1271, liderul mongol Kublai Khan fondează dinastia Yuan. Aceasta a cucerit ultimul bastion al dinastiei Song în 1279. Înainte de invazia mongolă, populația Songului era de 120 de milioane de cetățeni, reducându-se la 60 de milioane, până la recensământului din 1300.Un țăran pe nume Zhu Yuanzhang a răsturnat dinastia Yuan în 1368 și a fondat dinastia Ming. Sub dinastia Ming, China s-a bucurat de o altă epocă de aur, dezvoltându-se una dintre cele mai puternice marine din lume, beneficiind de o economie bogată și prosperă în mijlocul unei înfloriri a artei și a culturii. Aceasta a fost perioada când Zheng He a condus explorări maritime, ajungând tocmai până în Africa. În primii ani ai dinastiei Ming, capitala Chinei a fost mutată de la Nanjing la Beijing. În timpul dinastiei Ming, filosofi, cum ar fi Wang Yangming au analizat și extins neo-confucianismul, formulând conceptele de individualism și moralitate înnăscută.În 1644, Beijingul a fost capturat de către o coaliție de forțe rebele, conduse de Li Zicheng, un funcționar minor Ming, care a condus o revoltă țărănească. Ultimul împărat Ming, Chongzhen, s-a sinucis atunci când orașul a căzut. Dinastia manciuriană Qing, aflată în alianță cu generalul dinastiei Ming. Wu Sangui, a răsturnat dinastia de scurtă durată, Shun, fondată de către Li, procedând, ulterior, la preluarea controlului politic de la Beijing, oraș ce a devenit noua capitală a dinastiei Qing.
Dinastia Qing, care a durat din 1644 până în 1912, a fost ultima dinastie imperială a Chinei. În secolul al XIX-lea dinastia Qing a experimentat imperialismul occidental, în urma a două războaie ale opiului (1839-1842 și 1856-1860), cu Marea Britanie. China a fost forțată să semneze tratate inegale, să plătească despăgubiri de război, să permită extrateritorialitate pentru străini și să cedeze Hong Kongul britanicilor. Primul Război Sino-Japonez (1894-1895) a dus la pierderea influenței dinastiei în Peninsula Coreeană, precum și cedarea Taiwanului, Japoniei.Dinastia Qing a început, de asemenea, să se confrunte cu tulburări interne, în care au murit milioane de oameni. Între anii 1850 și 1860, eșuata Rebeliune Taiping a devastat sudul Chinei. Alte revolte majore au mai fost: Războaiele Clanurilor Punti - Hakka (1855-1867), Rebeliunea Nien (1851-1868), Rebeliunea Miao (1854-1873), Rebeliunea Panthay (1856-1873) și revolta Dungan (1862-1877).
În secolul al XIX-lea a început marele val de emigrări al chinezilor. Pierderilor cauzate de emigrare li s-au adăugat conflictele armate, dar și catastrofele naturale, cum ar fi Foametea din China de Nord dintre 1876-1879, în care au murit între 9 și 13 milioane de oameni. În 1898, Împăratul Guangxu a elaborat un plan de reforme, pentru a stabili o monarhie constituțională modernă, dar a fost împiedicat de către Împărăteasa Văduvă Cixi, printr-o lovitură de stat. Nefasta rebeliune anti-occidentală a Boxerilor din 1899-1901, a slăbit și mai mult dinastia Qing. Revoluția Xinhai din 1911-1912 a pus capăt dinastiei Qing și a stabilit Republica Chineză.
La 1 ianuarie 1912, Republica Chineză a fost înființată, iar Sun Yat-sen, liderul partidului Kuomintang (KMT sau Partidului Naționalist), a fost proclamat președinte provizoriu. Cu toate acestea, președinția i-a fost cedată ulterior lui Yuan Shikai, un fost general Qing, care, în 1915, s-a auto-proclamat împărat al Chinei. În fața condamnării populare și a opoziției din propria sa armată, Beiyang, Yuan a fost forțat să abdice și să restabilească republica.După moartea lui Yuan Shikai, în 1916, China a devenit fragmentată politic. Guvernul de la Beijing era recunoscut pe plan internațional, dar practic lipsit de putere, întrucât de la sfârșitul anilor ’20, liderii militari regionali controlau cea mai mare parte a teritoriului republicii. Spre sfârșitul anilor ’20, Kuomintangul, condus de către Chiang Kai-shek, a fost capabil să reunifice țara, sub controlul său, cu o serie de manevre militare și politici abile, cunoscute colectiv sub denumirea de „Expediția Nordică”. Kuomintangul a mutat capitala națiunii la Nanjing și a pus în aplicare „tutelajul politic”, un stadiu intermediar de dezvoltare politică prezentat în Doctrina San-min a lui Sun Yat-Sen, un plan pentru transformarea Chinei într-un stat democratic modern. Divizarea politică din China a făcut anevoioasă lupta lui Chiang cu liderii comuniști, împotriva cărora Kuomintangul era în război încă din 1927, în cadrul Războiului Civil din China. Acest război a continuat cu succese pentru Kuomintang, mai ales după ce comuniștii s-au retras în Marșul cel Lung, însă numai până la agresiunea japoneză din 1936, incidentul Xi'an forțând armata lui Chiang să înfrunte Imperiul Japonez.Al Doilea Război Chino-Japonez (1937-1945), un teatru al celui de-al Doilea Război Mondial, a forțat o alianță incomodă între Kuomintang și comuniști. Forțele japoneze au comis numeroase atrocități de război împotriva populației civile; în total pierzându-și viața mai mult de 20 de milioane de civili chinezi. Surse chineze afirmă că totalul pierderilor umane – militari și civili, morți, răniți și dispăruți – se ridică la 35 de milioane de oameni, între 1931-1945. Se estimează că aproximativ 200.000 de chinezi au fost masacrați în orașul Nanjing, numai în timpul ocupației japoneze. Japonia a capitulat necondiționat în 1945. Taiwanul, inclusiv arhipelagul Pescadores, a fost pus sub controlul administrativ al Republicii Chineze. China a ieșit (tehnic) victorioasă, dar devastată de război și ruinată financiar. Neîncrederea continuă dintre Kuomintang și comuniști a dus la reizbucnirea războiului civil. În 1947 a fost stabilită o conducere constituțională, dar din cauza tulburărilor politice continue, multe prevederi ale constituției RC nu au fost niciodată puse în aplicare în China Continentală.
Luptele majore ale Războiului Civil Chinez s-au încheiat în 1949, odată ce Partidul Comunist controla cea mai mare parte a Chinei continentale și retragerea Kuomintangului în largul mării, reducând astfel teritoriul RC numai la Taiwan, Hainan și micile insule din jur lor. La data de 1 octombrie 1949, președintele Partidului Comunist Mao Zedong a proclamat crearea Republicii Populare Chineze. În 1950, Armata Populară de Eliberare a reusit să captureze Hainanul de la Naționaliști și să ocupe Tibetul. Cu toate acestea, restul forțelor naționaliste au continuat insurecțiile în vestul Chinei, de-a lungul anilor ’50.Mao a încurajat creșterea populației, iar sub conducerea sa populația Chinei aproape s-a dublat, de la aproximativ 550 de milioane la peste 900 milioane de locuitori. Cu toate acestea, Marele Salt Înainte al lui Mao, un proiect de reformă economică și socială pe scară largă, a dus la un număr estimat de 45 de milioane de decese între 1958 și 1961, în cea mai mare parte din cauza foametei. Între 1 și 2 milioane de moșieri au fost executați fiind stigmatizați drept „contrarevoluționari” În 1966, Mao și aliații săi au lansat Revolutia Culturală, ceea ce a adus o perioadă de incriminare politică și revolte sociale, care a durat până la moartea lui Mao, în 1976. În octombrie 1971, Republica Populară Chineză a înlocuit Republica China în cadrul Organizației Națiunilor Unite și a luat locul acesteia în calitate de membru permanent al Consiliului de Securitate ONU.După moartea lui Mao în 1976 și arestarea facțiunii cunoscute sub numele de Grupul celor Patru, care a fost învinuit pentru excesele Revoluției Culturale, Deng Xiaoping a preluat puterea și a condus țara spre reforme economice importante. Partidul Comunist a slăbit, ulterior, controlul guvernamental asupra vieții personale a cetățenilor și comunele au fost desființate, în favoarea arendării pământurilor țăranilor. Această turnură a evenimentelor a marcat trecerea Chinei de la o economie planificată la o economie mixtă, cu un mediu de piață tot mai deschis. China a adoptat constituția actuală la 4 decembrie 1982. În 1989, reprimarea violentă a protestelor studențești din Piața Tiananmen a adus condamnare internațională și sancțiuni împotriva guvernului chinez.
Presedinte Jiang Zemin și premierul Zhu Rongji au condus națiunea în anii ’90. Sub administrația lor, performanța economică a Chinei a scos un număr estimat de 150 de milioane de țărani din sărăcie și a susținut o rată medie anuală de creștere a produsului intern brut de 11,2%. Țara a aderat în mod oficial Organizația Mondială a Comerțului în 2001, menținându-și rata mare de creștere economică și sub președinția lui Hu Jintao, în anii 2000. Cu toate acestea, creșterea rapidă a avut un impact sever asupra resurselor țării și a mediului, și a provocat majore migrări omenești. Nivelul de trai a continuat să se îmbunătățească, în ciuda recesiunii de la sfârșitul anilor 2000, dar controlul politic centralizat rămâne strâns.Pregătirile pentru schimbările de putere, preconizate pentru anul 2012, au fost marcate de dispute facționale și scandaluri politice. La al XVIII-lea Congres Național al Partidului Comunist din China, din noiembrie 2012, Hu Jintao și Wen Jiabao i-au înlocuit, în calitate de președinte și premier, pe Xi Jinping și Li Keqiang, preluând oficial mandatul în 2013. Sub conducerea lui Xi, guvernul chinez a inițiat eforturi pe scară largă pentru a reforma economia, care a avut de suferit din cauza instabilității structurale și creșterii încetinite. Administrația Xi a anunțat, de asemenea, reforme majore ale politicii „unicului copil” și ale sistemulului penitenciarelor.
Republica Populară Chineză este a doua țară ca mărime din lume, după suprafața uscată, în urma Rusiei și este, a treia, sau a patra, cea mai mare ca suprafață totală după Rusia, Canada și, în funcție de modul de calcul, Statele Unite ale Americii. În general, suprafața totală a Chinei este considerată ca fiind de aproximativ 9.600.000 km2. Cifrele variază de la 9.572.900 km2, conform Enciclopediei Britannica, 9.596.961 km2, conform Anuarului Demografic al ONU, la 9.596.961 km2, conform CIA World Factbook. China are cea mai lungă frontieră terestră din lume, de 22.117 km, de la vărsarea în mare a râului Yalu, până la Golful Tonkin. China se învecinează cu 14 națiuni, mai mult decât orice altă țară, cu excepția Rusiei, care se învecinează tot cu 14 state. China se extinde în mare parte din Asia de Est, învecinându-se cu Vietnam, Laos, Birmania în Asia de Sud-Est; cu India, Bhutan, Nepal și Pakistan în Asia de Sud ; cu Afganistan, Tadjikistan, Kârgâzstan și Kazahstan în Asia Centrală; cu Rusia, Mongolia, Coreea de Nord în Asia de Nord și Nord-est. În plus, China împarte granițele maritime cu Coreea de Sud, Japonia, Vietnam, Filipine și Taiwan.
Teritoriul Chinei se află între latitudinile 18° și 54°N și între longitudinile 73° și 135°E. Peisajele Chinei variază semnificativ de-a lungul vastului teritoriu. În est, de-a lungul țărmurilor Mării Galbene și Mării Chinei de Est sunt extinse și dens populate câmpii aluvionare, în timp ce pe marginile platoului Mongoliei Interioare, în nord, predomină pajiștile largi. Sudul Chinei este dominat de dealuri și lanțuri muntoase joase, în timp ce partea central-estică găzduiește deltele a două mari fluvii din China, Galben și Yangtze. Alte ape importante includ Xi, Mekong, Brahmaputra și Amur. La vest se află lanțuri muntoase importante, mai ales Himalaya. Platourile înalte prezintă peisaje aride în nord, cum ar fi deșerturile Taklamakan și Gobi. Cel mai înalt punct din lume, Muntele Everest (8848 m), se află la granița chino - nepaleză. Cel mai de jos punct al țării, și al treilea din lume, este fundul lacului uscat (playa) Ayding (-154 m), în Depresiunea Turpan.Clima Chinei este dominată, în principal, de sezoane uscate și musoni umezi, care duc la diferențe pronunțate de temperatură între iarnă și vară. În timpul iernii, vânturile nordice, care provin dinspre latitudini mai înalte, sunt reci și uscate; în timpul verii, vânturile dinspre sud, din zonele de coastă ale latitudinilor mai joase, sunt calde și umede Clima Chinei diferă de la o regiune la alta, din cauza teritoriului vast și a topografiei complexe. O problemă majoră de mediu în China este extinderea continuă a deșerturile sale, în special a deșertului Gobi. Cu toate că liniile – barieră – de arbori plantați în 1970 au redus frecvența furtunilor de nisip, seceta prelungită și practicile agricole greșite au dus la apariția de furtuni de praf, ce afectează nordul Chinei, în fiecare primăvară, extinzându-se apoi și înspre alte părți ale Asiei de Est, inclusiv în Coreea și Japonia. Conform Ministerului de Protecție al Mediului din China, SEPA, China pierde 4,000 km² pe an din cauza deșertificării. Calitatea apei, eroziunea și controlul poluării au devenit probleme importante în relațiile Chinei cu alte țări. Topirea ghețarilor din Himalaya ar putea conduce la penuria apei pentru sute de milioane de oameni.
China este una dintre cele 17 țări megadiverse, fiind situată în două din zonele ecologice majore ale lumii: Palearcticul și Indomalaya. După o estimare, China are peste 34.687 de specii de animale și plante vasculare, ceea ce o face a treia cea mai biodiversificată din lume, după Brazilia și Columbia. Țara a semnat Convenția de la Rio de Janeiro privind diversitatea biologică, la 11 iunie 1992, și a devenit parte a Convenției de la data de 5 ianuarie 1993. Mai târziu s-a elaborat o Strategie Națională Privind Biodiversitatea și un Plan de Acțiuni, cu o revizuire, care au fost acceptate de către Convenție la 21 septembrie 2010.China este casa a cel puțin 551 de specii de mamifere (ocupând locul 3 în lume); 1221 de specii de păsări (locul opt pe Terra); 424 de specii de reptile (locul 7) și 333 de specii de amfibieni (locul 7 pe glob). China este țara din afara tropicelor cu cea mai mare biodiversitate. Fauna sălbatică a Chinei își împarte habitatul și suportă presiunea acută a celei mai mari populații de homo sapiens din lume. Cel puțin 840 de specii de animale sunt amenințate, vulnerabile sau în pericol de dispariție, la nivel local în China, în principal din cauza activităților antropice, cum ar fi distrugerea habitatelor, poluarea și vânatul pentru hrană, blană și ingrediente pentru medicina tradițională chineză. Fauna sălbatică pe cale de dispariție este protejată prin lege și din 2005 țara are peste 2349 rezervații naturale, care acoperă o suprafață totală de 149.95 milioane de hectare, 15% din suprafața totală a Chinei.China are peste 32.000 de specii de plante vasculare, și este casa la o varietate de tipuri de păduri. Pădurile de conifere reci predomină în partea de nord a țării, susținând specii de animale, cum ar fi elanul, ursul tibetan, împreună cu peste 120 de specii de păsări. Pădurile mai puțin înalte de conifere umede pot conține desișuri de bambus. La altitudini montane mai înalte se întâlnește ienupărul și tisa, bambusul fiind înlocuit de rhododendron. Pădurile subtropicale, care predomină în centrul și sudul Chinei, susțin mai mult de 146.000 de specii de floră. Pădurile umede tropicale și sezoniere, deși limitate la Yunnan și insula Hainan, conțin un sfert din toate speciile de animale și plante găsite în China. China are consemnate peste 10.000 de specii de ciuperci, și din acestea, aproape 6.000, aparțin subregnului dikarya.
În ultimele decenii China a avut de suferit din cauza poluării și a deteriorării grave a mediului. În timp ce reglementări, cum ar fi Legea de Protecție a Mediului din 1979, sunt destul de stricte, sunt însă prost aplicate, întrucât sunt adesea ignorate de către comunitățile locale și oficialii guvernamentali, în favoarea dezvoltării economice rapide. Poluarea urbană a aerului este o gravă problemă de sănătate în țară, Banca Mondială estimând, în 2013, că 16 din 20 cele mai poluate orașe ale lumii, sunt situate în China.
China este cel mai mare emițător din lume de dioxid de carbon. Țara are, de asemenea, probleme legate de apa potabilă. Aproximativ 298 milioane de chinezi, din zonele rurale, nu au acces la apă bună de băut; până la sfârșitul anului 2011, 40% din râurile Chinei au fost poluate de deșeuri industriale și agricole. Această criză este agravată de lipsa tot mai severă de apă, în special, în partea de nord - est a țării.Cu toate acestea, China este cel mai mare investitor din lume în comercializarea energiei regenerabile, cu 52 miliarde dolari investiți doar în 2011, este un producător important de tehnologii de energie regenerabilă și investește foarte mult în proiectele de energie regenerabilă la scară locală. Până în 2009, peste 17% din energia din China a provenit din surse regenerabile de energie – cele mai notabile fiind hidrocentralele - de unde China obține o capacitate totală instalată de 197 GW. În 2011, guvernul chinez a anunțat planuri de investiție de patru bilioane de yuani (618,55 miliarde de dolari) în proiecte de infrastructură de apă și desalinizare, pentru o perioadă de zece ani și finalizarea construcției unui sistem de prevenire a inundațiilor și anti-secetă, până în 2020. În 2013 China a pus în aplicare un plan pe cinci ani, în valoare de 277 miliarde USD, pentru a reduce poluarea aerului, în special în partea de nord a țării.
„Al Șaselea Recensământ Național al Republicii Populare Chineze”, din 2010, a înregistrat o populație totală de aproximativ 1.370.536.875.
Rata natalității este de 12,3‰, comparabilă cu toate țările europene este una dintre cele mai scăzute din lume iar rata mortalității este de 7,1‰. Rata fertilității este de 1,55 copii/femeie, una dintre cele mai reduse valori, de asemenea, din întreaga lume. 
Din cauza politicii unicului copil, China are acum cea mai mare rată de îmbătrânire a populației din lume. Deși s-ar putea introduce legea celui de-al doilea copil începând cu 1 ianuarie 2016, un sondaj a arătat că doar aproximativ 1 milion de cupluri chineze își doresc un al doilea copil. 
Pentru următorii ani, se preconizează o scădere a populației, până în 2100 populația va scădea cu peste 400 milioane de locuitori. Cu cât economia Chinei se dezvoltă, cu atât natalitatea va scădea. Marea majoritate a cuplurilor chineze își doresc un singur copil. 
Aproximativ 16,60% din populație avea sub 14 ani, 70,14% aveau vârste cuprinse între 15 și 59 de ani, iar 13,26% peste 60 de ani. Rata de creștere a populației, pentru 2013, este estimată la 0,46%.Deși este o țară cu venituri medii, după standardele occidentale, creșterea economică rapidă a Chinei a scos sute de milioane de oameni din sărăcie, începând cu 1978. Astăzi, aproximativ 10% din populația din China trăiește sub limita sărăciei, supraviețuind cu mai puțin de un dolar SUA pe zi, în scădere de la 64% în 1978. Șomajului în mediul urban, în China, a scăzut la 4% până la sfârșitul anului 2007. În prezent, rata șomajului în mediul urban este de aproximativ 4,1%.Cu o populație de peste 1,3 miliarde de locuitori și cu diminuarea resurselor naturale, guvernul chinez este foarte preocupat de ritmul de creștere al populației și a încercat, din 1979, cu rezultate mixte, să pună în aplicare o politică de planificare familială strictă, cunoscută sub numele de „Politica Unicului Copil”. Înainte de 2013 această politică limita familiile la a avea doar un singur copil, cu excepția minorităților etnice și cu un grad de flexibilitate în zonele rurale. O relaxare importantă a politicii a fost adoptată în decembrie 2013, care permite familiilor să aibă doi copii în cazul în care unul dintre părinți este singur la părinți. Ministrul Chinei de planificare familială a indicat, în 2008, faptul că politica unui singur copil se va menține cel puțin până în anul 2020. Există o anumită împotrivire la această politică a unicului copil, mai ales în zonele rurale, în primul rând, din cauza necesității de forță de muncă în agricultură, dar și a preferinței tradiționale pentru copii-băieți. Familiile care încalcă politica adesea mint la recensăminte. Datele de la recensământul din 2010 sugerează faptul că rata fertilității poate fi acum în jur de 1,4.
Politica copilului unic, împreună cu preferința tradițională pentru băieți, pot contribui la un dezechilibru în raportul dintre sexe, la naștere. Conform recensământului din 2010, raportul dintre sexe la naștere a fost de 118,06 băieți la fiecare 100 de fete, fiind mult peste valoarea normală de aproximativ 105 băieți la 100 de fete. Recensământul din 2010 a evidențiat faptul că bărbații reprezintă 51,27 la sută din totalul populației. Cu toate acestea, raportul dintre sexe al Chinei este mai echilibrat decât a fost în 1953, atunci când bărbații au reprezentat 51,82 la sută din totalul populației.
China recunoaște, oficial, 56 de grupuri etnice distincte, dintre care cei mai numeroși sunt chinezii han, care constituie circa 91,51% din totalul populației. Chinezii Han - cel mai mare grup etnic din lume – sunt mai numeroși decât celelalte grupuri etnice, în fiecare diviziune de la nivelul de provincie, cu excepția Tibetului și Xinjiangului. Minoritățile etnice reprezintă circa 8,49% din populația din China, conform recensământului din 2010. Comparativ cu recensământul din 2000, populația Han a crescut cu 66.537.177 de persoane, sau cu 5,74%, în timp ce populația combinată a celorlalte 55 de minorităților naționale, a crescut cu 7.362.627 de persoane, sau 6,92%. La recensământul din 2010 s-au înregistrat un total de 593.832 de cetățeni străini care trăiesc în China. Cele mai mari astfel de grupuri erau din Coreea de Sud (120,750), Statele Unite ale Americii (71493) și Japonia (66159).
Limbile cele mai vorbite în China fac parte din familia limbilor sino-tibetane. Există, de asemenea, mai multe grupuri lingvistice majore în limba chineză însăși. Dialectele cele mai vorbite sunt Mandarina (vorbită de către 70% din populație), Wu (inclusiv Shanghaineza), Yue (inclusiv Cantoneza și Taishaneza), Min (inclusiv Hokkien și Teochew), Xiang, Gan și Hakka. Limbi non-sinice vorbite pe scară largă de către minoritățile etnice includ zhuang, mongolă, tibetană, uigură, hmong și coreeană. Mandarina Standard, un grai mandarin bazat pe dialectul Beijing, este limba națională și oficială din China și este folosită drept „lingua franca” între oamenii proveniți din medii lingvistice diferite.Chineza Clasică, forma standard de scriere în China timp de mii de ani, a permis comunicarea în scris a vorbitorilor chinezi, de limbi și dialecte diferite, neinteligibile. Scrierea chineză vernaculară, sau Baihua, este standardul de scriere, bazat pe dialectul mandarin și popularizat pentru prima dată în romanele dinastiei Ming. Aceasta a fost adoptată, cu modificări semnificative, în perioada de început a secolului XX, ca standard național. Chineza Clasică face încă parte din programa de liceu și este, prin urmare, inteligibilă, într-o anumită măsură, pentru mulți chinezi. De la promulgarea lor de către guvern, în 1956, caracterele chineze simplificate au devenit sistemul oficial standardizat de scriere, folosit pentru a scrie în limba chineză în China continentală, înlocuind utilizarea anterioarelor caractere chineze tradiționale.
China s-a urbanizat semnificativ în ultimele decenii. Procentul din populația țării care locuiește în mediul urban a crescut de la 20% în 1990 la 46% în 2007. Se estimează că populația urbană a Chinei va ajunge la un miliard până în 2030. În 2012, existau mai mult de 262 de milioane de lucrători migranți în China. Cei mai mulți dintre aceștia provin din mediul rural, fiind în căutarea unui loc de muncă în orașe.
China are peste 160 de orașe cu o populație de peste un milion, inclusiv șapte metropole (orașe cu o populație de peste 10 milioane de locuitori): Chongqing, Shanghai, Beijing, Guangzhou, Tianjin, Shenzhen și Wuhan. Până în 2025, se estimează că în țară vor fi 221 de orașe cu peste un milion de locuitori.Cifrele din tabelul de mai jos sunt de la recensământul din 2010 fiind doar estimări ale populației urbane, în limitele zonelor administrative ale orașelor; există un clasament diferit atunci când se analizează totalul populațiilor municipale (care includ populațiile suburbane și rurale). Marea „populație flotantă” a lucrătorilor migranți, face efectuarea recensămintelor din mediul urban dificilă, Cifrele de mai jos reprezintă numai rezidenții pe termen lung.
Din 1986, învățământul obligatoriu în China cuprinde învățământul primar și învățământul gimnazial care, împreună, durează nouă ani. În 2010, aproximativ 82,5 la suta din elevi au continuat studiile la un ciclu liceal de trei ani. Gaokao, „Examenul Național de Admitere la Universitate” al Chinei, reprezintă o condiție prealabilă pentru intrarea în cele mai multe instituții de învățământ superior. În 2010, 27 la sută dintre absolvenții de liceu erau înscriși în învățământul superior. Educația profesională (vocațională) este la dispoziția studenților de la nivelele secundar și terțiar.În februarie 2006, guvernul s-a angajat să furnizeze complet gratuit învățământul de nouă ani, inclusiv oferirea de manuale și alocații. Investițiile anuale în învățământ au crescut de la mai puțin de 50 de miliarde dolari în 2003, la mai mult de 250 de miliarde de dolari în 2011. Cu toate acestea, rămâne o inegalitate în cheltuielile pentru educație. În anul 2010, cheltuielile pentru educația anuală per elev de liceu, în Beijing, s-au ridicat la 20.023 CNY, în timp ce în Guizhou, una dintre cele mai sărace provincii din China, cheltuielile nu au trecut de 3.204 CNY.Învățământul gratuit obligatoriu în China este format din școala primară și gimnazială, pentru copii cu vârste cuprinse între 6 și 15 ani. În 2011, în jur de 81,4% dintre chinezi absolviseră gimnaziul. Până în 2007, existau 396.567 de școli primare, 94.116 școli gimnaziale și 2.236 instituții de învățământ superior.În 2010, 94% din populația de peste 15 ani era alfabetizată, comparativ cu doar 20% în 1950. În 2009, elevii chinezi din Shanghai au obținut cele mai bune rezultate, din lume, la matematică, științe și literatură, în cadrul Programului Internațional pentru Evaluarea Elevilor (PISA), o evaluare la nivel mondial a performanțelor școlare ale elevilor în vârstă de 15 ani.
Ministerul Sănătății, împreună cu omologii săi din birourile de sănătate provinciale, supraveghează necesitățile de sănătate ale populației din China. Accentul pe sănătatea publică și medicina preventivă, a caracterizat politica de sănătate din China de la începutul anilor 1950. La acea vreme, Partidul Comunist a început Campania de Sănătate Patriotică, care a avut ca scop îmbunătățirea salubrității și a igienei, precum și tratarea și prevenirea a mai multor boli. Boli cum ar fi holera, febra tifoidă sau scarlatina, care erau deja răspândite în China, au fost aproape eradicate în această campanie. După ce Deng Xiaoping a început instituirea reformelor economice, în 1978, starea de sănătate a populației chineze s-a îmbunătățit rapid datorită unei mai bune nutriții, cu toate că multe dintre serviciile gratuite de sănătate publică, prevăzute în mediul rural, au dispărut împreună cu Comunele Poporului. Asistența medicală în China a devenit în cea mai mare parte privatizată și a înregistrat o creștere semnificativă a calității. În 2009, guvernul a început o inițiativă pe trei ani, pentru a furniza asistență medicală și de îngrijire, la un cost de 124 miliarde de dolari. Până în 2011, în urma acestei campanii, 95% din populația Chinei avea acoperirea unei asigurări de sănătate de bază. În 2011, China a fost evaluată ca fiind al treilea cel mai mare furnizor mondial de produse farmaceutice, dar populația sa a avut de suferit de pe urma dezvoltării și distribuirii de medicamente contrafăcute.Speranța de viață la naștere în China este de 75 de ani, iar rata mortalității infantile este de 12 la mie. Ambele s-au îmbunătățit în mod semnificativ începând cu anii 1950. Rata de piticire, o afecțiune cauzată de malnutriție, a scăzut de la 33,1% în 1990 la 9,9% în 2010. În ciuda îmbunătățirilor semnificative în materie de sănătate și construirea de facilități medicale avansate, China are mai multe probleme de sănătate publică emergente, cum ar fi bolile respiratorii cauzate de poluarea la scară largă a aerului, sutele de milioane de fumători, sau creșterea obezității în rândul tinerilor din mediul urban. Populația mare a Chinei și orașele dens populate au condus la focare de boli grave, în ultimii ani, cum ar fi izbucnirea în 2003 a SARS. În 2010, poluarea aerului a cauzat 1,2 milioane de decese premature în China. Înălțimea medie a bărbaților în China este 170 cm iar cea a femeilor este de 158 cm.
Libertatea religioasă este garantată de constituția Chinei, deși organizațiile religioase care nu dispun de o aprobarea oficială pot face obiectul unei persecuții de stat. Estimările demografice religioase, în China, variază. Un sondaj realizat în 2007 a evidențiat faptul că 31,4 la sută dintre chinezii de peste 16 ani erau religioși, în timp ce un studiu din 2006 a constatat că 46% din populația Chinei era religioasă.De-a lungul mileniilor, civilizația chineză a fost influențată de diferite mișcări religioase. Conceptul chinez de „San Jiao” („trei doctrine” sau „trei religii”) include confucianismul  budismul și taoismul, iar din punct de vedere istoric, au avut un impact semnificativ în modelarea culturii chineze. Elemente ale acestor trei sisteme de credință sunt de multe ori încorporate în tradiții religioase populare sau folclorice.O sondare a opiniei, făcută în 2008, a sătenilor din mediul rural, din șase provincii, a evidențiat faptul că:
Un sondaj realizat de Horizon Research Consultancy Group, în 2007, a remarcat faptul că persoanele care se identifică drept budiștii alcătuiesc 18 - 19% din populația adultă din China, în timp ce creștinii cuprind în jur de 3-4%, iar musulmanii aproximativ 1%. Unele dintre minoritățile etnice din China practică religii etnice unice: Dongbaism este religia tradițională a poporului Nakhi, Moism este religia populațiilor Zhuang și Ruism este credința etnicilor Qiang. Religia tradițională indigenă a Tibetului este Bon, însă cei mai mulți tibetani practică budismul tibetan, în forma Vajrayana.Un sondaj recent din 2015 făcut de Institutul american de opinie publică Win/Gallup International Association a arătat faptul că doar 14% dintre chinezi s-au declarat religioși iar restul s-au declarat atei sau nereligioși.
Republica Populară Chineză este unul dintre puținele state socialiste de pe Glob, care susține deschis comunismul. Guvernul chinez a fost descris de politologi în mod variat, ca fiind comunist și socialist, dar și autoritar și corporatist, cu restricții majore în multe domenii, mai ales în cazul accesului liber la internet, libertatea presei, libertatea de întrunire, dreptul de a avea mai mulți copii, libertatea de fondare a organizațiilor sociale (ONG-uri) și libertatea religioasă. Sistemul său actual, politic și economic, a fost numit de către liderii săi ca „socialism cu caracteristici chineze” (fiind un marxism adaptat la circumstanțele din China) și ca o „economie de piață socialistă”.Țara este condusă de Partidul Comunist din China (PCC), a cărui putere este consfințită de către constituția Chinei. Sistemul electoral chinez este ierarhic, în care membrii Adunării Reprezentanților Poporului (la nivel local - comunal și județean) sunt aleși în mod direct, iar pentru toate nivelurile superioare Adunării Reprezentanților Poporului, până la Adunarea Națională a Reprezentanților Poporului, sunt aleși în mod indirect de către Adunările Populare din nivelele imediat inferioare. Sistemul politic este descentralizat, iar liderii provinciali și sub-provinciali au un grad de autonomie semnificativ. Există și alte partide politice în China, denumite partide democratice, care participă la Adunarea Națională a Poporului și la Conferința Consultativă Politică Populară (CCPP).Comparativ cu politicile anilor 1970, a ușilor închise, liberalizarea Chinei a dus la un climat administrativ mai puțin restrictiv decât înainte. China sprijină principiul leninist al „centralismului democratic”, dar Adunare Națională a Reprezentanților Poporului (instituție aleasă) a fost descrisă ca un organism cu puțină putere de facto. Președintele în exercițiu este Xi Jinping, acesta fiind, totodată, Secretarul General al Partidului Comunist Chinez și președintele Comisiei Militare Centrale. Premierul actual este Li Keqiang, care, de asemenea, este membru senior al Comitetului Permanent al Biroului Politic (Politburo).
Au existat unele mișcări pentru liberalizare politică, unde alegeri libere sunt organizate la nivel de sat și oraș Cu toate acestea, Partidul păstrează controlul efectiv asupra numirilor guvernamentale, în absența oricărei opoziții semnificative, PCC câștigând implicit, de cele mai multe ori, alegerile. Preocupările politice din China sunt axate pe decalajul tot mai mare dintre bogați și săraci și corupția guvernamentală. Cu toate acestea, nivelul de suport popular, pentru guvern și gestionarea sa a națiunii, este mare; 80-95% din cetățenii chinezi exprimându-și satisfacția față de guvernul central, potrivit unui sondaj din 2011.
Republica Populară Chineză are un control administrativ a 22 de provincii și consideră Taiwanul a fi a XXIII-a provincie, deși în prezent Taiwanul este, în mod independent, guvernat de către Republica Chineză, care contestă revendicarea RPC. China are, de asemenea, cinci subdiviziuni numite oficial Regiuni Autonome, fiecare cu un grup minoritar desemnat, patru municipalități, și două Regiuni Administrative Speciale (RAS), care dețin un grad de autonomie politică. Aceste 22 de provincii, cinci regiuni autonome și patru municipalități pot fi denumite, în mod generic, China Continentală. Acest termen exclude, de obicei, RAS Hong Kong și Macao. Niciuna dintre aceste diviziuni nu sunt recunoscute de către guvernul Taiwanului, care revendică, în întregime, teritoriul RPC. 
Constituția Republicii Populare Chineze prevede, oficial, faptul că țara este organizată în trei nivele administrative:
la nivel provincial: China este împărțită în 23 de provincii, 5 regiuni autonome, 4 municipii de subordonare centrală (sau municipalități) și 2 Regiuni Administrative Speciale (RAS)
la nivel județean: Provinciile și regiunile autonome au în subordine districte (autonome), județe, județe autonome și orașe;
la nivel comunal: Județele, județele autonome și orașele au la rândul lor în subordine comune, comune de autonomie națională și orășele.Totuși, în practică, au mai fost inserate încă doua nivele: Prefectura, sub nivel provincial și Satul, sub nivelul Comunal. Nivelele Provinciale, Județene și Comunale sunt adaptate pentru a fi compatibile cu particularitățile etnice și economice ale respectivei zonei: regiunile autonome, districtele autonome și județele autonome sunt diviziuni de nivel I și II, locuite de cele 55 de minorități etnice naționale, care se bucură de propria lor autonomie în elaborarea de legi specifice. Municipiile de subordonate centrală: Beijing, Tianjin, Shanghai și Chongqing includ unele dintre cele mai mari orașe din lume și se află sub administrare directă. Fostele colonii europene, Hong Kong și Macao, mențin o considerabilă autonomie ca regiuni administrative speciale, păstrându-și propriul sistem economic și juridic, dar și anumite caracteristici proprii statelor independente, cum ar fi propria monedă, domeniu propriu de internet, prefix telefonic, steag, etc. Conform acestui model de guvernare, Taiwanul este considerat ca fiind una dintre cele 23 de provincii ale RPC, deși, în practică, insula este independentă și este administrată de către regimul Republicii Chineze (Taiwan), de la sfârșitul războiului civil din 1949.
RPC administrează 33 de diviziuni la nivel de provincie, 333 de diviziuni la nivel de prefectură, 2.862 divizii la nivel de județ, 41.636 divizii la nivel comunal și mult mai multe la nivel sătesc.
RPC are relații diplomatice cu 171 de țări și deține ambasade în 162. Legitimitatea sa este contestată de către Republica Chineză și alte câteva țări; este, astfel, cel mai mare și cel mai populat stat, din lume, cu recunoaștere limitată. În 1971, Republica Populară Chineză a înlocuit Republica Chineză (Taiwan), ca unic reprezentant al Chinei în cadrul Organizației Națiunilor Unite și ca unul dintre cei cinci membri permanenți ai Consiliului de Securitate al Organizației Națiunilor Unite. China este, de asemenea, un fost membru și lider al Mișcării de Nealiniere, considerându-se, totodată, o susținătoare a țărilor aflate în curs de dezvoltare. Împreună cu Brazilia, Rusia, India și Africa de Sud, China este un membru al grupului BRICS, al marilor economii emergente și a găzduit al treilea summit oficial al grupului, la Sanya, Hainan, în aprilie 2011.
În conformitate cu interpretarea sa a politicii „O Singură Chină”, Beijingul a condiționat stabilirea de relații diplomatice, cu alte țări, în funcție de recunoașterea legitimității revendicării Taiwanului și încetarea relațiilor diplomatice cu guvernul Republicii Chineze. Oficialii chinezi au protestat în numeroase rânduri atunci când alte țări au făcut propuneri diplomatice Taiwanului, mai ales în materie de vânzări de armament. China se opune, de asemenea, întâlnirilor politice dintre oficialii guvernamentali străini și cel de-al XIV-lea Dalai Lama, considerând Tibetul ca fiind, oficial, un teritoriu al Chinei. O mare parte a politicii externe actuale a Chinei este bazată pe cele „Cinci principii ale coexistenței pașnice”, ale lui Zhou Enlai, dar și pe conceptul de „armonie fără uniformitate", care încurajează relațiile diplomatice dintre state, în ciuda diferențelor ideologice. Această politică poate să fi condus China înspre a sprijini state care sunt considerate, de către națiunile occidentale, drept periculoase sau represive, cum ar fi Zimbabwe, Coreea de Nord și Iran. China are o relație economică și militară cu Rusia, iar cele două state votează, de multe ori, la unison în Consiliul de Securitate al ONU.
În ultimele decenii, China a jucat un rol tot mai mare în a propune Zone de Liber Schimb și pacte de securitate, printre vecinii săi din Regiunea Asia-Pacific. În 2004 a propus un cadru de lucru complet nou pentru Summitul Asiei de Est (SAE), ca un forum pentru probleme de securitate regională. SAE, care include „ASEAN Plus Trei”, India, Australia si Noua Zeelandă, a avut summit-ul inaugural în 2005. China este, de asemenea, un membru fondator al Organizației pentru Cooperare de la Shanghai (OCS), împreună cu Rusia și republicile din Asia Centrală. China a devenit un membru al Organizației Mondiale a Comerțului (OMC) la 11 decembrie 2001.
În anul 2000, Congresul Statelor Unite a aprobat „Relațiile Permanente Comerciale Normale” (RPCN) cu China, care să permită importurilor chineze să aibă aceleași tarife reduse precum produsele din cele mai multe alte țări. China are un excedent comercial important cu Statele Unite, cea mai importantă piață de export a sa. La începutul anilor 2010, politicienii americani au susținut că yuanul chinezesc a fost subevaluat semnificativ, oferind Chinei un avantaj comercial neloial. În ultimele decenii, China a urmat o politică de angajare a națiunilor africane în comerț și cooperare bilaterală; în 2012 comerțul chino-african a totalizat peste 160 de miliarde de dolari SUA. China și-a consolidat mai mult legăturile sale cu economiile majore din America de Sud, devenind cel mai mare partener comercial al Braziliei și creând legături strategice cu Argentina.
În plus față de revendicarea întregului Taiwan, China, a fost implicată într-o serie de alte dispute teritoriale internaționale. Începând cu anii 1990, China a fost implicată în negocieri pentru rezolvarea divergențelor legate de frontierele terestre contestate, inclusiv o parte frontierei disputate cu India și o parte nedefinită a frontierei cu Bhutan. China mai este implicată în litigii multilaterale asupra dreptului de proprietate a mai multor mici insule din Marea Chinei de Est și de Sud, cum ar fi Insulele Senkaku și Scarborough Shoal.
China este aclamată, în mod regulat, ca o potențială nouă superputere, unii comentatori citând progresul economic rapid, creșterea puterii militare, populația foarte mare și creșterea influenței sale internaționale, ca semne că va juca un rol important la nivel mondial în secolul XXI. Totuși, alții avertizează că himerele economice și dezechilibrele demografice pot încetini sau chiar opri creșterea economică a Chinei. Unii autori pun la îndoială, de asemenea, definirea Chinei ca „superputere”, argumentând faptul că doar economia sa nu o califică pentru a fi o superputere și observând că nu are influența militară și culturală a Statelor Unite ale Americii.
Mișcarea democratică chineză, activiștii sociali și chiar unii membri ai Partidului Comunist din China, au identificat cu toții nevoia de reformă socială și politică. În timp ce controalele economice și sociale au fost relaxate, în mod semnificativ, în China după 1970, libertatea politică este încă strâns limitată. Constituția Republicii Populare Chineze prevede că „drepturile fundamentale” ale cetățenilor includ libertatea de exprimare, libertatea presei, dreptul la un proces echitabil, libertatea religioasă, vot universal și dreptul la proprietate. Cu toate acestea, în practică, aceste dispoziții nu oferă o protecție semnificativă împotriva urmăririi penale a statului. Cenzura discursului politic și informațional, mai ales pe Internet, este folosită în mod deschis și în mod obișnuit în China, pentru a reduce la tăcere criticii guvernului și ai Partidului Comunist. În 2005, organizația Reporteri fără frontiere au clasat China pe locul 159 din 167 de state, în anuala clasificare a libertății de presă, indicând un nivel foarte scăzut al libertății presei.Migranții din orașe, proveniți din mediul rural, sunt adesea tratați ca cetățeni de mâna a doua, de către sistemul de înregistrare a locuințelor „hukou”, care controlează accesul la beneficiile de stat. Drepturile de proprietate sunt adesea slab protejate, iar impozitarea afectează în mod disproporțional cetățenii mai săraci. Cu toate acestea, anumite taxe din mediul rural au fost reduse sau eliminate de la începutul anilor 2000 și au fost oferite servicii sociale suplimentare locuitorilor din mediul rural.O serie de guverne străine, agenții de presă străine și ONG-uri, critică în mod rutinar încălcările drepturilor omului în China, invocând încălcarea pe scară largă a drepturilor civile, cum ar fi detenția fără proces, avortul forțat, mărturisiri forțate, tortura, restricții ale drepturilor fundamentale ale omului și utilizarea excesivă a pedepsei cu moartea. Guvernul a suprimat demonstrațiile organizațiilor pe care le consideră o potențială amenințare la adresa „stabilității sociale", cum a fost cazul protestelor din Piața Tiananmen din 1989. Statul chinez este acuzat, în mod regulat și pe scară largă, de represiune și încălcări ale drepturilor omului în Tibet și Xinjiang, inclusiv prin reprimări polițieniste violente și suprimări religioase. Guvernul chinez a răspuns criticilor externe, susținând că noțiunea de drepturi ale omului ar trebui să ia în considerare nivelul actual de dezvoltare economică al țării și "drepturile oamenilor de subzistență și de progres". Acesta subliniază creșterea standardului de viață al chinezilor, a ratei de alfabetizare și a speranței medii de viață, precum și îmbunătățirea siguranței la locul de muncă și eforturile de combatere a dezastrelor naturale, cum ar fi inundațiile perene ale fluviului Yangtze. Mai mult decât atât, unii politicieni chinezi s-au pronunțat în sprijinul democratizării, deși alții rămân mai conservatoari. Au fost efectuate unele eforturi majore de reformare, de exemplu, în noiembrie 2013 guvernul a anunțat planurile sale de abolire a mult criticatului program de reeducare prin muncă. În cursul anilor 2000 și începutul anilor 2010, guvernul chinez a devenit din ce în ce mai tolerant cu ONG-urile care oferă soluții practice și eficiente pentru problemele sociale, dar o astfel de activitate a „celui de-al treilea sector” a rămas puternic reglementată.
Din anul 1999, datorită expansiunii și creșterii numărului adepților Falun Gong (sau Falun Dafa) ce a ajuns până la 100 de milioane de practicanți în acel an (mai mulți decât membrii partidului comunist), fostul președinte Jiang Zemin și partidul comunist și-au manifestat intens ostilitatea față de această mișcare, pornind un groaznic genocid. Peste 100000 de adepți Falun Dafa au fost închiși din 1999 până în prezent în lagăre de concentrare și exterminare asemenea celor fasciste și sovietice, denumite centre de reeducare, unde sunt supuși la agresiuni fizice ca torturi, bătăi, imobilizare în poziții traumatizante și agresiuni psihice (umilirea celor aflați în detenție, obligarea la denunțarea propriei credințe). Practicanții Falun Dafa sunt folosiți și în recoltarea ilegală de organe, operațiile făcându-se pe viu.Falun Dafa este un sistem de credințe și practici fondat, în 1992, în China de către Li Hongzhi pornind de la sistemul filozofic Qigong. Accentul este pus pe moralitate, astfel, sunt promovate adevărul, bunătatea, toleranța. Mișcarea Falun Gong nu este considerată sectă, nu implică afilieri politice.Se estimează că au fost uciși între 65000-70000 de practicanți Falun Dafa. Puteți semna o petiție pentru oprirea acestor persecutii aici.Este foarte probabilă o oprire a acestor persecuții în viitorul apropiat de când a venit la putere președintele actual Xi Jinping, în 2013. În prezent, partidul comunist chinez este "împărțit" în 2 facțiuni: prima, cea totalitară fidelă concepțiilor și politicii lui Jiang Zemin și a doua cea democrată condusă de Xi Jinping. Actualul președinte, Xi Jinping conduce din 2014 o amplă campanie anticorupție ceea ce îi vizează, în special, pe membrii facțiunii totalitare, dar și pentru persecuțiile religioase.ONU și UE au cerut guvernului chinez să oprească imediat acest genocid. Creștinii și budiștii au parte și ei de discriminare.
Cu 2,3 milioane de militari activi, Armata Populară Chineză de Eliberare (APCE). este cea mai mare forță militară permanentă, din lume, fiind comandată de către Comisia Militară Centrală (CMC). Armata Populară de Eliberare (APE) este formată din Armata Populară de Eliberare Forțele Terestre (APEFT), Armata Populară de Eliberare Marina (APEM), Armata Populară de Eliberare Forțele Aeriene (APEFA) și o forță nuclear strategică, „Al Doilea Corp de Artilerie”. Conform guvernului chinez, cheltuielile militare ale Chinei în 2012 au totalizat 100 de miliarde USD, acesta fiind al doilea cel mai mare buget militar din lume. Cu toate acestea, alte națiuni, cum ar fi Statele Unite ale Americii, susțin faptul că RPC nu raportează nivelul real al cheltuielile militare, care se presupune că ar fi mult mai mare decât bugetul oficial.
Fiind recunoscută ca o țară ce deține arme nucleare, China este considerată atât o majoră putere militară regională, cât și o potențială superputere militară. Potrivit unui raport din 2013 al Departamentului Apărării al SUA, China deține între 50 și 75 de rachete balistice intercontinentale nucleare, împreună cu un număr de rachete balistice de rază scurtă. Cu toate acestea, în comparație cu ceilalți patru membri permanenți ai Consiliului de Securitate al ONU, China are o relativă limitare a capabilității de proiectare a forței. Pentru a compensa acest lucru, China a dezvoltat numeroase proiecte - primul său portavion a intrat în serviciu în 2012 - și menține o flotă substanțială de submarine, inclusiv unele cu putere nucleară și submarine cu rachete balistice. China a stabilit, de asemenea, o rețea de relații militare străine de-a lungul rutelor majore de transport maritim.China a făcut progrese semnificative în modernizarea forței sale aeriene, de la începutul anilor 2000, achiziționând avioane de luptă rusești, cum ar fi Suhoi Su-30 și, de asemenea, fabricându-și propriile unități moderne, cele mai notabile fiind Chengdu J-10 și Shenyang J-11, J -15 și J - 16. China este, de asemenea, implicată în dezvoltarea unui avion invizibil autohton și numeroase drone de luptă. China și-a actualizat, de asemenea, forțele terestre, înlocuind îmbătrânitele tancuri de derivație sovietică, cu numeroase variante moderne de tanc Tip 99, precum și îmbunătățirea sistemelor de abrevieri pentru control și comandă pe câmpul de luptă, C3I și C4I, pentru a spori capacitățile războiului bazat pe rețele. În plus, China a dezvoltat sau achiziționat numeroase sisteme avansate de rachete, inclusiv rachete anti-satelit, rachete de croazieră și submarine cu rachete balistice nucleare.
Începând cu 2013, China este cea de-a doua cea mai mare economie din lume, în ceea ce privește PIB-ul nominal, în valoarea sa totală de aproximativ 9,3253 trilioane de USD, conform datelor Biroului Național de Statistică al Republicii Populare Chineze. În cazul în care paritatea puterii de cumpărare (PPP) (în valoare de 12.405 miliarde de dolari SUA în 2012; 14,9614 trilioane de dolari SUA în 2013) este luată în considerare, atunci economia Chinei este din nou secondată doar de economia Statelor Unite. În 2013, PIB-ul pe cap de locuitor a fost de 10.253 dolari SUA, în timp ce PIB-ul nominal pe cap de locuitor a fost de 6.853 dolari SUA. În ambele situații, China se poziționează în urma a nouăzeci de țări, (din 183 listate de către FMI) în clasamentul global al PIB-ului pe cap de locuitor.
De la înființarea sa în 1949 până la sfârșitul anului 1978, Republica Populară Chineză a avut un stil sovietic de economie planificată centralizată. După moartea lui Mao, în 1976, și sfârșitul Revoluției Culturale, Deng Xiaoping și noua conducere chineză au început să reformeze economia și să se îndrepte înspre o economie mixtă, orientată spre comerț, sub conducere monopartidă. Colectivizarea agricolă a fost desființată iar terenurile agricole privatizate, în timp ce comerțul exterior a devenit o nouă preocupare majoră, ducând la crearea de zone economice speciale. Ineficientele întreprinderi de stat au fost restructurate și cele neprofitabile au fost închise pe loc, rezultând pierderi masive de locuri de muncă. China modernă este caracterizată, în principal, ca având o economie de piață bazată pe proprietate privată și este una dintre cele mai importante exemple de capitalism de stat. Statul încă domină în sectoarele „piloane” strategice, cum ar fi în industriile grele sau în producere energiei. Totuși numărul companiile private s-a extins enorm, cu aproximativ 30 de milioane de întreprinderi private, înregistrate în 2008.
Întrucât liberalizarea economică a început în 1978, China a fost printre economiile cu cea mai rapidă creștere, la nivel mondial, bazându-se în mare măsură pe investiții și export. Potrivit FMI, creștere medie anuală a PIB-ului Chinei între 2001 și 2010 a fost 10,5 %. Între 2007 și 2011, rata de creștere economică a fost echivalentă cu cea a tuturor țărilor G7 la un loc. Potrivit Indicelui Generator de Creștere Globală, anunțat de către Citigroup în februarie 2011, China are o rată foarte mare de creștere în grup. Productivitatea ridicată, costurile reduse ale forței de muncă și infrastructură relativ bună, au făcut din China un lider global în producția industrială. Cu toate acestea, economia chineză este o foarte mare consumatoare de energie și ineficientă. China, care a devenit cel mai mare consumator de energie din lume, în 2010, se bazează pe cărbune pentru furnizarea a mai mult de 70% din nevoile sale de energie și a depășit SUA, ca cel mai mare importator de petrol din lume, în septembrie 2013. Cu toate acestea, creșterea economică a Chinei și industrializarea au afectat mediul înconjurător, iar la începutul anilor 2010, creștere economică a început să încetinească, pe fondul problemelor domestice a investițiilor bazate pe credite, scăderea cererii internaționale de exporturi chineze și dificultățile economice globale.În domeniul on-line, industria comerțului electronic din China a crescut mai lent decât în UE și SUA, cu o perioadă semnificativă de dezvoltare, apărută începând din jurul anului 2009. Conform Credit Suisse, valoarea totală a tranzacțiilor online în China a crescut de la o valoare nesemnificativă în 2008 la aproximativ 4000 de miliarde RMB (660 miliarde de dolari) în 2012. „Alipay” are cea mai mare cotă de piață în China, cu 300 de milioane de utilizatori și deținea puțin sub jumătate din piața chineză de plăți on-line, în februarie 2014, în timp ce cota „TenPay” este de circa 20%, iar cota „China UnionPay” este puțin mai mare de 10 la sută.
China este un membru al OMC și este cea mai mare putere comercială din lume, cu o valoare totală a comerțului internațional de 3,87 trilioane USD în 2012. Rezervele valutare au ajuns la 2,85 trilioane USD până la sfârșitul anului 2010, cu o creștere de 18,7% față de anul precedent, ceea ce face rezervele sale valutare, de departe, cele mai mari din lume. Începând din 2009, China deține o sumă de datorii externe a Statelor Unite, estimată la 1600 miliarde de dolari. China deține mai mult de 1,16 trilioane USD în obligațiuni americane de trezorerie, fiind cel mai mare deținător străin al datoriei externe SUA. În 2012, China a fost cel mai mare beneficiar din lume de investiții străine directe (ISD), atrăgând 253 de miliarde de dolari. De asemenea, China are investiții în străinătate în valoare totală de 62,4 miliarde dolari, în 2012, și o serie de preluări majore, de către companii chineze, a firmelor străine. Rata de schimb valutar subevaluată a Chinei a cauzat tensiuni cu alte economii majore, țara fiind, de asemenea, criticată și pentru fabricarea, în mari cantități, de produse contrafăcute.
China s-a clasat pe locul 29 în Raportul Competitivității Globale, în 2009, deși aceasta este doar pe locul 136 din 179 de țări evaluate în Indexul Libertății Economice în 2011. În 2011, 61 de companii chineze au fost incluse în Fortune Global 500. Evaluate după veniturile totale, trei din primele zece cele mai valoroase companii din lume, din 2011, au fost chineze, incluzând a V-a clasată Sinopec Group, a VI-a clasată China National Petroleum Corporation și a VII-a clasată State Grid (cea mai mare companie din lume de distribuție a energiei electrice).
Populația din clasa de mijloc a Chinei (în cazul în care este definită drept pătura socială cu un venit anual cuprins între 10.000 și 60.000 dolari SUA), a ajuns la mai mult de 300 de milioane de oameni până în 2012. Conform Raportului Hurun, numărul de miliardari în dolari SUA, din China, a crescut de la 130 în 2009 la 251 în 2012, China fiind astfel a doua țară cu cel mai mare număr de miliardari din lume. Piața internă chineză de vânzare cu amănuntul a fost în valoare de peste 20 de miliarde de yuani (3,2 trilioane USD), în 2012, și avea o creștere anuală cu peste 12 %, în 2013, în timp ce piața bunurilor de lux s-a extins foarte mult, cu 27,5% din cota de la nivel mondial. Cu toate acestea, în ultimii ani, creșterea economică rapidă a Chinei a contribuit la creșterea gravă a inflației de consum, ducând la o creștere a reglementărilor guvernamentale. China are un nivel ridicat de inegalitate economică, care a crescut în ultimele decenii. În 2012, Coeficientul Gini al Chinei a fost de 0.474.
În noiembrie 2010, Rusia a început să folosească renminbi-ul chinez în comerțul bilateral cu China. Aceasta a fost urmată la scurt timp de Japonia, Australia, Singapore, și Regatul Unit. Ca un rezultat al internaționalizării rapide a renminbi-ului, moneda a devenit a VIII-a cea mai tranzacționată din lume, în 2013.
Turismul a devenit un factor important al îmbunătățirii competitivității internaționale a țării. Sectorul turismului a crescut semnificativ în ultimii ani, iar în anul 2007 a reprezentat 6,1 % din PIB și se estimează faptul că în 2020 va contribui cu 11%. În plus, în 2012, guvernul a dublat numărul de vize, pentru a ajunge la 500.000 de vize eliberate, aceasta în scopul de a permite o creștere a turismului. În 2010, China a fost a treia cea mai vizitată țară din lume, cu 55.7 milioane de vizitatori străini. În plus, în 2012, aproximativ 740 de milioane de chinezi au călătorit în interiorul granițelor țării. China este a doua țară din lume cu cele mai multe locuri declarate ca făcând parte din Patrimoniul Mondial UNESCO, cu 45, în urma Italiei. Principalele destinații turistice sunt: Marele Zid Chinezesc, Orașul Interzis din Beijing, Mausoleul Qin Shi Huang, Munții Guilin, Fluviul Yangtze, Palatul Potala, Valea Jiuzhaigou, etc.
China a fost un lider mondial în domeniul științei și tehnologiei, până la Dinastia Ming. Descoperirile antice și invențiile chinezești precum fabricarea hârtiei, tipărirea, busola, praful de pușcă, (cele „Patru Mari Invenții”), au fost, mai târziu, răspândite în Asia și Europa. Matematicienii chinezi au fost primii care au folosit numerele negative. Cu toate acestea, până în secolul al XVII-lea, lumea occidentală a depășit China în dezvoltarea științifică și tehnologică. Cauzele acestei „Mari Divergențe” continuă să fie și azi dezbătute.După repetate înfrângeri militare ale Chinei de către țările occidentale, în secolul al XIX-lea, reformatorii din China au început promovarea științei și tehnologiei moderne, ca parte a Mișcării de Auto-Consolidare. După ce comuniștii au venit la putere în 1949, s-au făcut eforturi pentru organizarea științei și tehnologiei după modelul Uniunii Sovietice, în care cercetarea științifică a fost parte a planificării centralizate. După moartea lui Mao în 1976, știința și tehnologia a fost enunțată ca una dintre cele Patru Modernizări iar sistemul academic de inspirație sovietică a fost, treptat, reformat.
De la sfârșitul Revoluției Culturale, China a făcut investiții semnificative în cercetarea științifică, cheltuind peste 100 de miliarde de dolari pentru cercetare științifică și dezvoltare, doar în 2011. Știința și tehnologia sunt considerate ca fiind vitale pentru atingerea obiectivelor economice și politice și reprezintă o sursă de mândrie națională, descrisă uneori ca „tehno-naționalism". Oamenii de știintă chinezi au câștigat Premiul Nobel pentru Fizică de patru ori și Premiul Nobel pentru Chimie o dată; acești erudiți și-au obținut diplomele științifice în occident, unde, de asemenea, au făcut și mult-premiatele lor cercetări științifice.
China își dezvoltă rapid sistemul de învățământ, punând accent pe științe, matematică și inginerie; în 2009 peste 10.000 de ingineri au absolvit studiile de Doctorat și mai mult de 500.000 au absolvit studiile universitare de licență, mai mult decât în orice altă țară. China este, la nivel mondial, al doilea cel mai mare editor de lucrări științifice, publicând 121.500 de studii numai în 2010, inclusiv 5.200 de lucrări academice apărute în publicații științifice internaționale de renume. Companiile tehnologie din China, cum ar fi Huawei,
Lenovo, Xiaomi, Meizu și ZTE au devenit lideri mondiali în domeniul telecomunicațiilor și a calculatoarelor personale, iar supercomputerele din China sunt constant evaluate ca fiind printre cele mai puternice din lume. În prezent, China experimentează o creștere semnificativă a utilizării roboților industriali; din anul 2008 până în 2011 instalarea de roboti multi-funcționali a crescut cu 136%.Programul spațial chinez este unul dintre cele mai active din lume fiind, o sursă majoră de mândrie națională. În 1970 China a lansat primul său satelit, Dong Fang Hong I. În 2003 China a devenit a III-a țară care a trimis, în mod independent, un om în spațiu, odată cu zborul spațial al lui Yang Liwei, la bordul navei Shenzhou 5; până în iunie 2013, zece cetățeni chinezi au călătorit în spațiu. În 2011 a fost lansat Tiangong-1, primul modul al stației spațiale a Chinei, marcând astfel primul pas într-un proiect de asamblare a unei stații spațiale cu echipaj mare, până la începutul anilor 2020.
China este țara care produce și consumă cea mai multă energie din lume. În 2012, a generat aproximativ 4.94 miliarde kWh de energie electrică, cu o capacitate instalată de 1,14 miliarde kW. În 2013, mai mult de 70% din energia produsă în țară a provenit din arderea cărbunelui; dependența sa de acest mineral face din China cel mai mare producător și consumator de cărbune din lume, în afară de a fi, la nivel mondial, cel mai mare emițător de dioxid de carbon și de alte gaze cu efect de seră. Pentru a remedia aceste probleme, guvernul a început să investească în noi proiecte de utilizare a surselor regenerabile de energie, cum ar fi energia hidroelectrică, eoliană, solară, geotermală, biomasă și biocombustibili. Totuși, în 2012, premierul Wen Jiabao a anunțat că va opri expansiunea necontrolată a câmpurilor de energia solară și eoliană, concentrându-se pe construirea de centrale hidroelectrice, pe
fluviul Yangtze, și pe centrale nucleare. Există douăzeci de reactori nucleari, în funcțiune, în întreaga Chină, în timp ce altele douăzeci sunt în construcție; în 2012, energia nucleară a produs peste 98.200 GWh de electricitate.În mod similar, în 2012, producția de petrol s-a ridicat la peste 4.416 miliarde de barili pe zi, a patra în lume. În ciuda acestui fapt, creșterea economică constantă determină ca această producție să fie insuficientă pentru a satisface cererea din țară, fiind necesar să se importe petrol din Rusia, Orientul Mijlociu, Asia Centrală și Africa. În 2013, China a depășit Statele Unite ca cel mai mare importator de petrol brut din lume; aproape jumătate din petrolul folosit în China provine din străinătate.
China are, în prezent, cel mai mare număr de telefoane mobile active, fiind lider mondial, cu peste 1 miliard de utilizatori, până în februarie 2012. De asemenea, are cel mai mare număr, din lume, de utilizatori de internet și de bandă largă (Broadband), cu peste 591 milioane de utilizatori de internet în 2013, echivalentul aproximativ a 44% din populația sa. Un raport din 2013 a constatat că viteza medie națională a conexiunii la internet este de 3.14 MB/s. În același an China a deținut 24% din dispozitivele conectate la Internet, la nivel mondial. China Telecom și China Unicom, doi mari furnizori de Broadband din lume, dețin 20% din abonații de bandă largă de la nivel mondial. Doar China Telecom deservește mai mult de 50 de milioane de abonați Broadband, în timp ce China Unicom deservește mai mult de 40 de milioane. Mai multe companii de telecomunicații din China, mai ales Huawei și ZTE, au fost acuzate de spionaj în favoarea armatei chineze.
De la sfârșitul anilor 1990, rețeaua națională de drumuri a Chinei a fost extinsă în mod semnificativ, prin crearea unei rețele de autostrăzi, cunoscută sub numele de Sistemul Național de Autostrăzi Principale (SNAP). În 2011 autostrăzile din China au ajuns la o lungime totală de 85.000 km, fiind cel mai lung sistem de autostrăzi din lume. Deținerea de autoturisme, proprietate personală, este în creștere rapidă, depășind Statele Unite ca cea mai mare piață auto din lume, în 2009, având un total al vânzărilor de automobile de peste 13,6 milioane de bucăți. Analiștii prevăd că vânzările anuale de automobile ar putea crește cu până la 40 de milioane, până în 2020. Un efect secundar al creșterii rapide a rețelei de drumuri din China, a fost creșterea semnificativă a accidentelor rutiere, unii citând ca un posibil motiv proasta aplicare a legilor de circulație; numai în 2011, în jur de 62.000 de chinezi au murit în accidente rutiere. În mediul urban, bicicletele rămân un mod obișnuit de transport, în pofida creșterii prevalenței automobilelor. În 2012 erau aproximativ 470 de milioane de biciclete în China.Căile ferate din China, deținute de stat, sunt cele mai aglomerate din lume, manipulând un sfert din transportul de marfă și de pasageri, din lume. Datorită cererii foarte mari, sistemul este în mod regulat supus supraaglomerării, în special în timpul perioadelor de vacanțe și sărbători, cum ar fi Chunyun în timpul Anului Nou Chinezesc. Rețeaua feroviară chineză a transportat un total estimativ de 1,68 de miliarde de pasageri doar în 2010.
Din cei peste 100.000 km ai rețelei feroviare chineze, aproximativ 10.000 de km sunt de mare viteză. În decembrie 2012, China a inaugurat cea mai lungă linie de cale ferată de mare viteză din lume, creând o legătură între Beijing – Guangzhou – Shenzhen – Hong Kong. China intenționează să opereze aproximativ 16,000 km de linii de cale ferată de mare viteză până în 2020. Sistemele de capacitate mare („metrou tare”), de asemenea, sunt într-un curs rapid de dezvoltare în marile orașe din China, sub forma unor rețele de sisteme de metrou subteran sau metrou ușor. Propriul sistem de navigație prin satelit, numit Beidoum este în curs de dezvoltare, începând să ofere servicii de navigație comercială în Asia, în 2012 și este planificat să aibă o acoperire la nivel global, până în 2020.În 2013, mai mult de două treimi din aeroporturile aflate în construcție, în întreaga lume, erau în China, iar Boeing se așteaptă ca flota Chinei de aeronave comerciale active să crească de la 1910 în 2011, la 5980 până în 2031. Cu toate acestea, 80% din spațiul aerian din China rămâne limitat doar pentru uz militar, iar 8 din 10 cele mai slab performante companii aeriene, în materie de întârzieri, din Asia, erau chineze. Conform unei statistici din 2011, Aeroportul Internațional Beijing este nu numai cel mai aglomerat aeroport din țară, dar și al doilea cel mai aglomerat din lume, cu un trafic de pasageri de 78.675.058 de oameni. Al doilea cel mai important este Aeroportul Internațional din Hong Kong, al zecelea cel mai tranzitat aeroport la nivel internațional, cu 53.328.613 de pasageri. Al treilea și al patrulea cele mai importante sunt Aeroportul Internațional Baiyun din Guangzhou și Aeroportul Internațional Pudong din Shanghai, al XIX-lea și al XX-lea cele mai tranzitate din lume, cu 45,04 și respectiv 41,44 de milioane de pasageri.
Din cele mai vechi timpuri, cultura chineză a fost puternic influențată de confucianism și filosofii conservatoare. Pentru o mare parte din epoca dinastică, posibilitatea de a urca pe scara socială consta în obținerea unei bune performanțe la prestigioasa Examinare Imperială, ale cărei origini datau din timpul Dinastiei Han. Accentul literar al examinării afecta percepția generală a rafinamentului cultural în China, în așa fel încât caligrafia, poezia și pictura erau considerate superioare dansului sau teatrului. Cultura chineză a subliniat mereu un profund sentiment de istoricitate și perspectivă de introspecției națională  Examenele și cultura meritocrației sunt încă extrem de apreciate în China actuală.Primii lideri ai Republicii Populare Chineze s-au născut în timpul domniei imperiale tradiționale, dar au fost influențati de „Mișcarea de la 4 mai” și idealurile reformiste. Ei au căutat să schimbe anumite aspecte tradiționale ale culturii, cum ar fi proprietățile funciare, sexismul și sistemul confucianist de educație, păstrând, în același timp, altele, cum ar fi structura familială și cultura de obediență față de stat. Unii observatori au privit perioada de după înființarea Republicii Populare în 1949, ca o continuare a dinastiilor tradiționale chineze, în timp ce alții au afirmat faptul că mandatul Partidului Comunist a deteriorat bazele culturii chineze, în special prin mișcări politice, cum ar fi Revoluția Culturală din anii 1960, care a distrus multe aspecte tradiționale ale culturii, și au denunțat aceste politici drept „regresive și dăunătoare” sau „vestigii ale feudalismului”. Multe aspecte importante ale moralei și culturii chineze, precum confucianismul, arta, literatura și artele spectacolului, cum ar fi Opera Beijing, au fost modificate pentru a se conforma cu politicile guvernamentale și de propagandă ale timpului. Accesul la mass-media străină este încă restricționat, permițându-se proiectarea doar a 34 de filme străine pe an, în cinematografele chineze.
Guvernul a acceptat numeroase elemente ale culturii tradiționale, ca parte integrantă a societății chineze. Odată cu avântul naționalismului și sfârșitul Revoluției Culturale, a existat o revenire puternică a diferitelor forme de artă, literatură, muzică, film, modă și arhitectură, iar obiectele de artizanat au atras un interes național considerabil și chiar la nivel mondial.
Vestimentația chineză tradițională a suferit modificări din antichitate la perioada modernă. Vestimentația chineză tradițională a variat în funcție de regiune și timp. Cele mai importante costume tradiționale chineze sunt Hanfu, Cheongsam, Tangzhuang. Cheongsamul(Qipao) modern a rezultat în urma transformărilor asupra celui tradițional la începutul secolului 20.
Arhitectura tradițională chineză este influențată de Arta greco-budistă din primul secol d.Hr. Stilul arhitectural include, de obicei, constructii din lemn și cărămidă. Coloanele au adesea o înălțime redusă și lipsesc capitelurile. Acoperișurile au o streșini groase și sunt curbate ușor în sus. În plus, se utilizau diferite decorațiuni policrome variate, cum ar fi azulejo, gresia porțelanată, încrustații, clopote, etc, cu o mare varietate de detalii. După fondarea Republicii Populare, arhitectura a intrat într-o nouă eră, clădirile modernizâdu-se, iar din 1980 arhitectura a început sa se diversifice.
Pictura chineză datează de aproape 5000 de ani, de atunci când chinezii desenau ființe umane și animale, pe roci utilizând coloranți minerali și desenau pe diverse obiecte de ceramică. Apoi schițau desene și motive mistice pe bucăți de bronz, însă care nu s-au păstrat în cantități mari, datorită perioadei lungi de timp ce a trecut de la crearea lor. Fără îndoială, puținele desene care au fost găsite ne arată arta timpului acela, fiind picturi pe mătase, estimându-se faptul că au fost create acum aproximativ 2000 de ani.Pictura timpurie chineză se baza pe mai multe tipuri de reprezentări, variind de la figuri umane la peisaje cu păsări și plante. Până în secolul al XVII-lea se introduseseră în China picturi provenite din Europa; acest tip de artă fiind numit „pictură occidentală” spre deosebire de arta națională care era numită „pictură tradițională chineză”. În Extremul Orient, pictarea peisajelor țării este curentul principal al artei picturale.Cinematografia a ajuns în China, în 1896, dar prima producție din China s-a realizat în 1905, „Bătălia de la Dingjunshan”, o înregistrare a unei reprezentații a Operei Beijing. De-a lungul secolului XX, filmul chinez a trecut prin decenii de mărire și decădere, ca o reflectare a situației politice din țară. Odată cu liberalizarea din anii 1970, filmele din China au început să apară în străinătate, dar nu a fost decât până în 1997, când „Fabrica de Vis” (Jiafang Yifang 甲方乙方) a regizorului Feng Xiaogang, a devenit primul film chinez ce a obținut un succes comercial, fiind aclamat de către criticii occidentali.Toate filmele, indiferent dacă sunt sau nu străine, trebuie să fie aprobate de către Consiliul de Stat, în scopul de a elimina anumite scene – de sex sau violență – și să sprijine filmul autohton. Datorită acestui lucru, șapte din zece cele mai de succes filme sunt producții naționale. Industria filmului continuă să crească, filmul „Pierdut în Thailanda” (2012) (Chineză: 人再囧途之泰囧; pinyin: rén zài jiǒng tú zhī tài jiŏng) a fost primul film ce a avut încasări de mai mult de un miliard de yuani (200 milioane de dolari).
Bucătăria chineză este extrem de diversă și s-a dezvoltat de-a lungul a câtorva milenii de istorie culinară. Împărații din China antică erau cunoscuți pentru faptul că aveau mai multe camere, în care luau masa, în palatele lor, fiecare cameră era atribuită, împărțită, la mai multe departamente, iar fiecare departament era responsabil pentru un anumit fel de mâncare. Alimentul de bază al chinezilor este orezul. Carnea de porc reprezintă carnea cea mai consumată în țară, reprezentând mai mult de trei sferturi din consumul intern de carne. Condimentele, mirodeniile, joacă un rol central în bucătăria chinezească. Bucătăria chineză a dus la numeroase stiluri de gătit, cum ar fi Bucătărie din Hong Kong sau Mâncarea chinezo-americană.
Principalele ingrediente folosite în dieta culinară chineză sunt păsările de curte, carnea (de vită, porc, sau miel), legumele, fructele și soia. Printre condimentele cele mai utilizate sunt prazul, ghimbirul, usturoiul, alunele și uleiurile de alune sau susan, slănina, oțetul, vinul galben (huangjiu), bulionul de pui sau porc și tahini (pastă de susan).China este considerată țara de origine a ceaiului, aici s-au dezvoltat, din antichitate, vechile metode de cultivare și elaborare a acestui produs. În contrast cu Occidentul, principalele ustensile sunt bețisoarele; asiaticii au învățat să le folosească, deoarece bucățile de alimente erau foarte mici și nu puteau fi străpunse cu o furculiță. Printre cele mai populare feluri de mâncare din bucătăria țării sunt: carne de porc cu ananas, salată de fasole de soia, pui cu chili picant, ouă prăjite cu ciuperci negre sau friptură de porc cu salată de usturoi.Consumul cărnii de câine sau pisică se reduce treptat în timp, chinezii - în special, tinerii - percepând aceste animale ca un prieten, animal de companie. Au fost interzise multe festivaluri dedicate consumului acestei cărni de către autorități, în urma protestelor și a petițiilor făcute de populație pentru protejarea animalelor, în special pe rețelele de socializare chineze (se estimează ca aproximativ 600 de milioane de chinezi au acces la internet). Această tradiție controversată dispare. Organizațiile de protecție a animalelor devin mai active. Recent, potrivit ziarului italian „Corriere della Sera”, s-a făcut un sondaj de opinie care a arătat faptul că 87% dintre chinezi nu sunt de acord cu sacrificarea cânilor și a pisicilor. Această practică se mai păstrează doar în zonele rurale.
Literatura chineză a început ca o modalitate de a păstra înregistrările și divinațiile oraculare de pe oase. Vasta colecție de scrieri care s-au păstrat de la Dinastia Zhou demonstrează cât de avansați și cultivați erau oamenii acelor timpuri. De fapt, epoca dinastiei Zhou este adesea văzută ca un moment important al dezvoltării culturale chineze. Cele „Cinci Punctele Cardinale” sunt fundamentul la aproape toate studiile majore. Conceptele acoperite de textele clasice chineze prezintă o gamă largă de teme, inclusiv poezia, astrologia, astronomia, calendarul, constelațiile, printre altele. În plus, multe concepte chineze, cum ar fi cele de Yin și Yang sau Qi și „cei patru stâlpi ai destinului, în raport cu cerul și pământul” au fost teoretizate în aceste perioade dinastice. Unele dintre cele mai importante scrieri vechi sunt Yi-Jing și Shujing (Textul clasic despre istorie) din cadrul celor Patru Cărți și a celor Cinci Texte Clasice.Dinastia Song a fost, de asemenea, o perioadă a importantei literaturi științifice și a văzut crearea de lucrări, cum ar fi „Xin Yixiang Fayao” de Su Song și „Mengxi Bitan” Shen Kuo. Au fost editate, de asemenea, mai multe lucrări de istoriografie și enciclopedii de mari dimensiuni, cum ar fi „Zizhi Tongjian” de Sima Guang (1084) și „Cele Patru Mari Cărți ale Songului” compilate și editate în secolul XI. Mai mulți notabili cărturari confucianiști sau taoiști și erudiți din toate clasele sociale au adus contribuții semnificative la documentarea istoriei autorilor conceptelor sacre, vechi de sute de ani.
Multe dintre personalitățile literaturii chineze au făcut parte din guvernul imperial sau aveau dregătorii importante, care acționau în cunoștință de cauză, iar uneori propuneau sau efectuau noi moduri de guvernare. În secolul al XVII-lea autorii chinezi editaseră mai multe texte scrise decât în toată lumea. Multe romane, cum ar fi „Cele Patru Mari Romane Clasice”, au generat nenumărate povești fictive. La sfârșitul dinastiei Qing, cultura chineză s-a angajat într-o nouă eră, când caligrafia a fost la dispoziția cetățenilor obișnuiți. Hu Shih și Lu Xun au fost pionierii literaturii moderne. În anul 2000, Gao Xingjian a câștigat Premiul Nobel pentru literatură pentru romanele sale, precum Muntele Sufletului, care a fost tradus în diferite limbi.
Muzica tradițională chineză poate fi împărțită în două ramuri principale: muzică clasică și muzică populară. Până la sfârșitul dinastiei Qing, muzica clasică era un lux al clasei sociale superioare, iar oamenii obișnuiți nu erau prea atașați de acest stil de muzică. În general, muzica clasică este instrumentală, folosindu-se un singur instrument, sau ansambluri de mici instrumente, inclusiv instrumente cu coarde, flaute, precum și diverse chimvale, gonguri și tobe. Flautul din bambus și Gu Qin (古琴) sunt printre cele mai vechi instrumente folosite în China. Tradițional, instrumentele chineze sunt împărțite în opt grupe sau Bayin (八音), în funcție de materialul din care sunt făcute. Categoriile sunt: mătase, bambus, lemn, piatră, metal, ceramică, dovleac uscat și piele de animal. Termenul „guoyue”, sau muzica națională, a devenit popular în secolul al XX-lea și a fost folosit pentru a îngloba toată muzica scrisă pentru instrumentele chinezești, ca răspuns la mișcările naționaliste.
Fiecare etnie din China are propriile sale tradiții în ceea ce privește muzica populară. În comparație cu stilul clasic, tradițiile folclorice, populare, au un acompaniament vocal și pot include ansambluri mai mari. În fapt, tradițiile folclorice s-au amestecat cu stilurile occidentale, în secolele XXI și XX, pentru a face loc unor noi genuri și unei noi etape a muzicii chineze. Unele dintre genurile care au rezultat din această fuziune sunt C-Pop (Mandopop, Cantopop), rock și rap chinezesc, etc. Cu toate acestea, spre deosebire de vecinii săi, China nu este considerată o piață importantă pentru producția și consumul de muzică pop.Dansul chinezesc este o artă cu mai multe stiluri și genuri tradiționale și moderne. Acesta poate varia de la dans folcloric, reprezentări de operă și spectacole de balet și poate fi utilizat în cadrul sărbătorilor publice, ritualurilor și ceremoniilor. Dansul a fost una dintre primele forme de artă dezvoltate în China antică, iar unele stiluri își au originea în timpul dinastiei Zhou. La fel precum în muzică, fiecare grup etnic are propriile sale tradiții de dansuri folclorice. Unele dintre cele mai cunoscute dansuri din China, la nivel internațional, sunt Dansul Dragonului și Dansul Leului.
De la formarea Republicii Populare Chineze și până la sfârșitul anilor 1980, aproape toată mass-media era administrată de către stat. Brandurile private au inceput sa apară odată cu reformele economice, dar acestea încă reprezintă doar o mică parte din piața media. Companiile controlate de către guvern-Xinhua, CCTV și Cotidianul Poporului – acaparează mare parte din publicul de radio, ziar și televiziune. De fapt, primele două surse media dețin un monopol pe știrile internaționale. CCTV este unul dintre cele mai mari branduri de televiziune, din lume, operând 45 de canale TV și are o audiență de peste un miliard de telespectatori.Conținutul oferit de radio și televiziune este format din știri, documentare, telenovele și desene animate; cele mai multe sunt producții interne iar programele străine sunt difuzate la orare și pe canale specifice. Toate mediile de comunicații trebuie să transmită, între grupajele, spațiile comerciale, propaganda guvernului chinez. Chinezii au împrumutat de la japonezi Anime-urile și Manga și au creat variantele chinezești ale acestora numite Manhua Anime, respectiv Manhua.Administrația de Stat a Presă; Publicațiile, Radioul, Cinematografia și Televiziunea RPC; și Administrația Generală de Presă și Publicații sunt agenții reglementate de către stat, responsabile cu monitorizarea transmisiilor mediilor de comunicație, cenzurarea conținutului considerat inadecvat și de aprobare sau dezaprobare a difuzării producțiilor străine în țară.  Unele dintre subiectele interzise în mass-media din China sunt: conflictele din Tibet și Xinjiang, proteste și demonstrații publice împotriva sistemului, disidenții și orice conținut care conține violență explicită, pornografie și critică adusă administrației chineze.Filmele, serialele și emisiunile de divertisment chinezești sunt verificate pentru a respecta normele impuse de guvern.   Multe filme/seriale străine (în special cele americane) au fost cenzurate sau chiar interzise în China din cauza conținutului pornografic sau a scenelor de violență extremă; numărul acestora s-a redus la 30% începând cu 2015.Încă de la pătrunderea sa în țară, conținutul de pe Internet a fost, de asemenea, examinat de către agențiile guvernamentale. Unele dintre cele mai populare site-uri de Internet, din Occident, cum ar fi Facebook, Google, Dailymotion, Instagram, Twitter și YouTube, nu sunt disponibile, iar altele sunt accesibile doar dacă sunt – precum Flipboard sau Bing – într-o asociere obligatorie cu branduri similare chineze, cum ar fi Renren sau Baidu.Guvernul chinez justifică cenzura, susținând că sunt interzise numai materialele care „pun în pericol unitatea națională, suveranitatea, integritatea teritorială, securitatea și onoarea”.
Guvernul chinez recunoaște, în mod oficial, șapte sărbători obligatorii pentru întreaga populație și alte patru, aplicabile numai anumitor sectoare. Pentru aceasta, folosește calendarul gregorian și calendarul lunar chinezesc. În fiecare an, cu câteva zile înainte de 1 ianuarie, Consiliul de Stat publică calendarul sărbătorilor. Din 2011, sărbătorile sunt aranjate astfel încât zilele să fie legate de week-end-uri, pentru a avea festivități care să dureze trei zile: sâmbătă, duminică și luni sau vineri.
China are una dintre cele mai vechi culturi sportive din lume. Există dovezi că în timpul dinastiei Han se juca un tip de fotbal numit cuju. Unele dintre cele mai populare sporturi din țară sunt artele martiale, baschetul, fotbalul, tenisul de masă, badmintonul, înotul și snookerul. Jocuri de strategie, cum ar fi go (cunoscut sub numele de Weiqi în China), Xiangqi, sau, mai recent, șahul, sunt jucate la un nivel profesionist.Îngrijirea fizică este foarte accentuată în cultura chineză, mulți oameni făcând exerciții de dimineață, cum ar fi Tai Chi și Qigong, iar sălile de sport și cluburile sportive încep să câștige popularitate în țară. Tinerii, practică, de asemenea, fotbal și baschet, în special în zonele spațiilor verzi urbane și în limitatele spații deschise. NBA-ul are un număr considerabil de fani în rândul tinerilor din China, unii jucători naționali, cum ar fi Yao Ming și Jeremy Lin au jucat în NBA. China este casa la un număr mare de bicicliști, în 2012, au existat peste 470 de milioane de biciclete în țară. Sunt, de asemenea, mai multe discipline tradiționale sportive, foarte populare, cum ar fi curse cu barca dragon, luptele mongole sau cursele de cai.China a participat la Jocurile Olimpice din 1932, dar a început să participe sub numele de Republica Populară Chineză în 1952. A găzduit Jocurile Olimpice din 2008 de la Beijing, sportivii săi câștigând 51 de medalii de aur, numărul de medalii de aur cel mai mare, obținut vreodată. China a câștigat, de asemenea, cele mai multe medalii la Jocurile Paralimpice de la Londra din 2012, 231 în total, dintre care 95 de aur.
de  Berthold, Rolf: Chinas Weg. 60 Jahre Volksrepublik. Heinen, Berlin 2009, ISBN 978-3-939828-46-4.
de  Georg Blume: China ist kein Reich des Bösen. Trotz Tibet muss Berlin auf Peking setzen. Ed. Körber-Stiftung, Hamburg 2008, ISBN 3-89684-134-3.
de  Doris Fischer, Christoph Müller-Hofestede (Ed.), Länderbericht China, Bundeszentrale für politische Bildung, Bonn 2014, ISBN 978-3-8389-0501-3.
de  Peter Hefele, Andreas Dittrich: Die Mittelschicht in China – Triebkraft eines demokratischen Wandels oder Garant des Status Quo? KAS-Auslandsinformationen, 12. Berlin 2011, S. 60–77.
en  Franz Kernic, Gunther Hauser (Hrsg.): China. The rising power. Lang, Frankfurt am Main u. a. 2009, ISBN 978-3-631-58269-5.
de  Evan Osnos: Große Ambitionen. Chinas grenzenloser Traum. Suhrkamp, Berlin 2015, ISBN 978-3-518-42483-4.
de  Kai Strittmatter, Die Neuerfindung der Diktatur – Wie China den digitalen Überwachungsstaat aufbaut und uns damit herausfordert. Piper, München 2018, ISBN 978-3-492-05895-7.

Revoluția Texană (2 octombrie 1835 – 21 aprilie 1836) a început când coloniștii (originari în principal din Statele Unite) din provincia mexicană Texas s-au răzvrătit împotriva guvernului centralist mexican.  După un deceniu de dispute politice și culturale între guvernul mexican și populația din ce în ce mai mare de coloniști americani din Texas, ostilitățile au izbucnit în octombrie 1835. Texianii (coloniști anglofoni) nu căzuseră de acord dacă scopul lor final trebuie să fie independența sau revenirea la Constituția mexicană din 1824.  În vreme ce delegații din organismul conducător provizoriu — Adunarea Consultativă — dezbăteau asupra motivelor care generaseră războiul, texianii și un mare aflux de voluntari din Statele Unite au învins micile garnizoane de soldați mexicani, până la jumătatea lui decembrie 1835.
Adunarea Consultativă nu și-a asumat declararea independenței, decizând instalarea unor organisme de conducere executive interimare, în cadrul  cărora luptele intestine au dus la paralizie politică și la un vid de guvernare efectivă în Texas. O nefericită propunere de a invada Matamoros a dus la pierderea multor voluntari și provizii atât de necesare micii armate a Texasului. În martie 1836, o a doua convenție politică a declarat independența și a numit conducerea noii Republici Texas.
Hotărât să răzbune onoarea Mexicului, președintele Antonio López de Santa Anna a jurat să recucerească personal Texasul. Armata de Operațiuni formată de acesta a pătruns în Texas la jumătatea lui februarie 1836 și i-a surprins pe texiani complet nepregătiți. Generalul mexican José de Urrea a condus operațiunile unui grup de forțe în ceea ce s-a numit Campania Goliad, în fruntea cărora a ajuns până pe coasta Texasului, învingând toate trupele texiane întâlnite în cale și executându-i pe majoritatea celor ce se predau. Santa Anna a mers în fruntea unei forțe și mai mari la San Antonio de Béxar (sau Béxar), unde soldații săi au învins garnizoana texiană în bătălia de la Alamo, ucigându-i pe aproape toți apărătorii. 
În luna următoare, o armată texiană nou înființată sub comanda lui Sam Houston s-a retras treptat către frontiera cu Louisiana; civilii îngroziți au fugit cu armata, în ceea ce a rămas cunoscut sub numele de Runaway Scrape. La 31 martie, Houston și-a oprit oamenii la Groce's Landing pe râul Brazos, și în următoarele două săptămâni, texianii au primit pregătire militară riguroasă. Relaxat și subestimând forța dușmanului, Santa Anna și-a împărțit și mai mult trupele. La 21 aprilie, armata lui Houston a declanșat un atac-surpriză asupra lui Santa Anna și avangardei sale în bătălia de la San Jacinto. Soldații mexicani au fost rapid puși pe fugă, iar texianii răzbunători i-au executat pe mulți din cei ce au încercat să se predea.  Santa Anna a fost luat prizonier; în schimbul vieții sale, el a ordonat retragerea armatei mexicane la sud de Rio Grande.  Mexicul a refuzat să recunoască Republica Texas, și conflictele intermitente între cele două țări au continuat în anii 1840. Aderarea Texasului ca al 28-lea stat al Statelor Unite în 1845 a condus direct la Războiul Mexicano–American.
După o tentativă eșuată a Franței de a coloniza Texasul la sfârșitul secolului al XVII-lea, Spania a dezvoltat un plan de colonizare a regiunii. La marginea sa sudică, de-a lungul râurilor Medina și Nueces, Texasul spaniol se mărginea cu provincia Coahuila.  La est, Texasul se învecina cu Louisiana.  După Achiziția Louisianei din 1803, Statele Unite au revendicat și teritoriul de la vest de râul Sabine, până la Rio Grande.  Deși Statele Unite au renunțat oficial la această revendicare prin Tratatul Transcontinental semnat cu Spania în 1819, mulți americani au continuat să considere că Texasul trebuie să aparțină țării lor, și de-a lungul următorului deceniu, Statele Unite au făcut câteva oferte de a cumpăra regiunea.După Războiul Mexican de Independență, Texasul a devenit parte a Mexicului.  Conform Constituției din 1824, care definea țara drept republică federală, provincia Texas a fost alipită Coahuileim formând statul Coahuila y Tejas. Texasul a primit un singur loc în legislativul statului, care se întrunea la Saltillo, la sute de kilometri depărtare. După luni de zile în care Tejanos (rezidenți ai Texasului de origine mexicană) nemulțumiți au protestat împotriva pierderii autonomiei politice, oficialii statului au acceptat să facă din Texas departament al noului stat, cu capitala de facto la San Antonio de Béxar.Texasul era foarte rarefiat populat, având mai puțin de 3.500 de locuitori, și doar circa 200 de soldați,  ceea ce îl făcea să fie foarte vulnerabil la atacurile triburilor amerindiene și ale flibustierilor americani.  În speranța că un influx de coloniști va controla raidurile indiene, guvernul mexican, falit, a liberalizat politicile de imigrație în regiune. Având în sfârșit permisiunea oficială să se stabilească legal în Texas, anglos din Statele Unite au ajuns în curând să fie mult mai numeroși decât Tejanos. Majoritatea imigranților proveneau din Sudul Statelor Unite.  Mulți erau proprietari de sclavi și majoritatea și-au adus cu ei prejudecățile împotriva altor rase, prejudecăți pe care și le-au extins și față de Tejanos. Religia oficială a Mexicului era cea romano-catolică, și totuși majoritatea imigranților erau protestanți care nu aveau încredere în catolici.
Autoritățile mexicane au devenit din ce în ce mai îngrijorate de stabilitatea regiunii.  Coloniile au ajuns în pragul revoltei în 1829, după ce Mexicul a abolit sclavia.  Ca răspuns, președintele Anastasio Bustamante a implementat Legile din 6 aprilie 1830, care, printre altele, au interzis continuarea imigrației în Texas din Statele Unite, a crescut taxele și a reiterat interdicția asupra sclaviei. Coloniștii pur și simplu au ocolit sau au ignorat reglementările. Până la 1834, în  Coahuila y Tejas trăiau 30.000 de Anglos, față de doar 7800 de mexicani.În 1832, Antonio López de Santa Anna a condus o revoluție prin care l-a răsturnat pe Bustamante.  Texianii, coloniști anglofoni, au folosit revoluția drept pretext pentru a se ridica și ei la luptă.  Până la jumătatea lui august, toți soldații mexicani fuseseră goniți din Texasul de est. Prinzând aripi în urma acestor succese, texianii au ținut două convenții politice cu scopul de a convinge autoritățile mexicane să slăbească Legile din 6 aprilie 1830.  În noiembrie 1833, guvernul mexican a încercat să abordeze unele dintre problemele ridicate de ei, abrogând câteva secțiuni ale legii și făcând coloniștilor și alte concesii, inclusiv o creștere a reprezentării lor în legislativul statului.  Stephen F. Austin, care adusese primii coloniști americani în Texas, îi scria unui prieten că „toate relele față de care au fost plângeri au fost remediate.” Autoritățile mexicane urmăreau de la distanță, îngrijorate de posibilele manevre secesioniste ale coloniștilor.Santa Anna și-a dat în scurt timp pe față ideile centraliste, deplasând guvernul mexican către un guvern centralizat. În 1835, Constituția din 1824 a fost răsturnată; legislativele statelor au fost desființate și la fel și milițiile de la nivel de stat.  Federaliștii din tot Mexicul au fost indignați.  Cetățenii statelor Oaxaca și Zacatecas s-au răsculat.  După ce trupele lui Santa Anna au reprimat revolta din Zacatecas în mai, el a dat trupelor ordin să prade orașul; au fost uciși peste 2000 de necombatanți.  Guvernatorul statului Coahuila y Tejas, Agustín Viesca, a refuzat să dizolve legislativul, ordonând în schimb reîntrunirea sesiunii la Béxar, mai departe de influența armatei mexicane.  Deși proeminentul Tejano Juan Seguín a strâns o companie de voluntari care să-l asiste pe guvernator, ayuntamiento (consiliul local) din Béxar i-a ordonat să nu intervină, iar Viesca a fost arestat înainte să ajungă în Texas.Opinia publică din Texas era împărțită. Editorialele din Statele Unite au început să susțină deplina independență a Texasului. După ce câțiva oameni au pus la cale o răscoală minoră împotriva vămii din Anahuac în iunie, liderii locali au început să ceară o întrunire publică pentru a determina dacă majoritatea coloniștilor dorește independența, întoarcerea la federalism, sau păstrarea status quo. Deși unii lideri se temeau că oficialii mexicani vor vedea în aceasta un pas către revoluție, spre sfârșitul lui august majoritatea comunităților acceptaseră să trimită delegați la Consultare, care fusese programată pentru ziua de 15 octombrie.Încă din aprilie 1835, comandanții militari din Texas începuseră să ceară întăriri, temându-se că cetățenii se vor răscula.  Mexicul era nepregătit pentru un mare război civil, dar frământările persistente din Texas reprezentau un mare pericol pentru puterea lui Santa Anna și a Mexicului.  Dacă poporul din Coahuila s-ar fi răsculat și el,   Mexicul s-ar fi confruntat cu perspectiva pierderii unei mari părți din teritoriu.  Fără provincia nord-estică drept zonă de tampon, foarte probabil că influența Statelor Unite s-ar fi răspândit, iar teritoriile mexicane Nuevo Mexico și Alta California erau expuse expansiunii americane.  Santa Anna nu dorea să intre în conflict cu Statele Unite și știa că frământările trebuie înăbușite înainte ca Statele Unite să fie convinse să se implice. La începutul lui septembrie, Santa Anna a ordonat cumnatului său, generalul Martín Perfecto de Cos, să meargă cu 500 de soldați în Texas pentru a împiedica izbucnirea unei potențiale rebeliuni. Cos și oamenii săi au debarcat în portul Copano la 20 septembrie.  Austin a cerut tuturor localităților să strângă miliții pentru a se apăra.
La începutul anilor 1830, armata împrumutase cetățenilor orașului Gonzales un mic tun pentru a se apăra de raidurile indienilor.  După ce un soldat mexican a agresat un locuitor al Gonzalesului la 10 septembrie 1835, tensiunile au escaladat și autoritățile mexicane au găsit că nu este înțelept să-i lase pe coloniști astfel înarmați. Colonelul Domingo de Ugartechea, comandantul tuturor forțelor mexicane din Texas, a trimis un mic detașament de soldați să ia tunul înapoi. După ce coloniștii i-au escortat pe aceștia în afara orașului fără a le preda tunul, Ugartechea a trimis 100 dragoni cu locotenentul Francisco de Castañeda în frunte, pentru a cere supunere, cu ordinul să evite pe cât posibil să facă uz de forță.Mulți dintre coloniști credeau că autoritățile mexicane își fabrică un pretext de a ataca orașul și de a elimina miliția acestuia. Texianii au tergiversat câteva zile tentativele lui Castañeda de a negocia returnarea tunului în timp ce așteptau întăriri din alte colonii.  La primele ore ale zilei de 2 octombrie, circa 140 de voluntari texiani au atacat forța lui Castañeda. După o scurtă ciocnire, Castañeda a cerut o întâlnire cu liderul texian John Henry Moore.  Castañeda și-a mărturisit simpatia pentru înclinațiile federaliste ale rebelilor, dar a declarat că este obligat de onoarea sa militară să respecte ordinele.  Când Moore a revenit în tabăra sa, texianii au arborat un drapel artizanal alb cu imaginea unui tun negru în centru, deasupra cuvintelor „Veniți să-l luați”.  Realizând că este depășit numeric și logistic, Castañeda și-a retras trupele la Béxar.  În această primă bătălie a revoluției, au murit doi soldați mexicani, și un texian a fost rănit după ce a căzut de pe cal. Deși evenimentul a fost, după părerea istoricului William C. Davis, „o ciocnire neconsecventă în care una din părți nu a încercat să lupte”, texianii au declarat-o în scurt timp a reprezenta o victorie în fața armatei mexicane.  Vestea acestei mici ciocniri s-a răspândit în Statele Unite, încurajând mulți aventurieri să meargă în Texas să se alăture luptelor.Voluntarii au continuat să sosească la Gonzales. La 11 octombrie, trupele l-au ales în unanimitate pe Austin, care nu avea nicio experiență militară oficială, ca lider al grupului denumit de el Armata Poporului.  De la început, armata de voluntari s-a dovedit indisciplinată. Primul ordin oficial al lui Austin a fost să le amintească oamenilor săi că se așteaptă de la ei să execute ordinele comandanților.  Entuziasmați de victorie, texianii erau hotărâți să izgonească armata mexicană din Texas, și au început să se pregătească de marș către Béxar.
După ce a aflat că trupele texiane îl atacaseră pe Castañeda la Gonzales, Cos s-a grăbit spre Béxar. Fără să știe că a plecat, la 6 octombrie, texianii din Matagorda au mers la Presidio La Bahía din Goliad să-l răpească și să fure cei 50.000 de dolari pe care se zvonea că îi are la el. La 10 octombrie, circa 125 de voluntari, între care 30 de tejanos, au năvălit în presidio.  Garnizoana mexicană s-a predat după o luptă de treizeci de minute. Au fost răniți unul sau doi texiani; trei soldați mexicani au murit și alți șapte au fost răniți.Texianii și-au stabilit cartierul general în presidio, sub comanda căpitanului Philip Dimmitt, care i-a trimis imediat pe toți voluntarii tejano să meargă împreună cu Austin în marșul asupra Béxarului. La sfârșitul lunii, Dimmitt a trimis un grup de oameni sub comanda lui Ira Westover să lupte cu garnizoana mexicană de la Fort Lipantitlán, lângă San Patricio.  În seara zilei de 3 noiembrie, texianii au cucerit fortul, slab ocupat, fără a trage vreun foc de armă.  După ce au demontat fortul, ei s-au pregătit să se întoarcă la Restul garnizoanei mexicane, care era plecată în patrulă, s-a apropiat. Soldații mexicani erau însoțiți de 15–20 de centraliști loiali din San Patricio, inclusiv toți membrii ayuntamiento-ului.  După o ciocnire de treizeci de minute, soldații mexicani și centraliștii texiani s-au retras. Odată cu plecarea lor, armata texiană deținea controlul asupra Coastei Golfului, forțându-i pe comandanții mexicani să trimită toate comunicațiile cu restul Mexicului pe uscat. Acest drum mai lent l-a făcut pe Cos să nu mai poată cere și primi rapid întăriri și provizii.La întoarcerea la Goliad, grupul lui Westover s-a întâlnit cu guvernatorul Viesca.  După ce a fost eliberat de soldații care simpatizau cu el, Viesca a călătorit imediat în Texas pentru a reînființa guvernul statului.  Dimmitt l-a primit pe Viesca, dar a refuzat să-i recunoască autoritatea ca guvernator. Aceasta a produs nemulțumiri în garnizoană, întrucât mulți îl susțineau pe guvernator.  Dimmitt a declarat lege marțială și în curând și-a făcut dușmani din majoritatea localnicilor.  În următoarele câteva luni, zona dintre Goliad și Refugio s-a cufundat în război civil. Localnicul din Goliad Carlos de la Garza a dus o campanie de gherilă împotriva trupelor texiane.  Conform istoricului Paul Lack, „tacticile antigherilă [ale texianilor] au făcut prea puțin pentru a zdrobi opoziția, dar destul de multe pentru a-i convinge pe nehotărâți să se alăture centraliștilor.”
În vreme ce Dimmitt superviza forțele texiane de-a lungul Coastei Golfului, Austin și-a condus oamenii către Béxar să-l atace pe Cos și pe trupele lui. Încrezător că îi vor pune repede pe fugă pe mexicani, mulți delegați de la Consultare au ales să se alăture armatei. Cum nu a mai putut întruni cvorumul, Consultația s-a amânat pentru 1 noiembrie.  La 16 octombrie, texianii au poposit la 40 km de Béxar.  Austin a trimis un curier lui Cos cu cerințele în schimbul cărora texianii erau dispuși să depună armele și să „evite tristele consecințe ale războiului civil care din păcate amenință Texasul”.  Cos a răspuns că Mexicul nu „cedează în fața dictatelor străinilor”.
Cei circa 650 de soldați mexicani au construit rapid baricade în tot orașul.  În câteva zile, armata texiană, de circa 450 de oameni, a inițiat asediul Béxarului, și și-a mutat încet-încet tabăra mai aproape de oraș. La 27 octombrie, o avangardă condusă de James Bowie și de James Fannin a ales Mission Concepción ca următoarea tabără și a trimis după restul armatei texiane.  Aflând că texianii sunt temporar împrăștiați, Ugartechea a dus trupe să-i atace pe oamenii lui Bowie și Fannin. Cavaleria mexicană nu a reușit să lupte eficient pe terenul împădurit și plin de albii de râuri, iar armele infanteriei mexicane aveau rază de acțiune mult mai scurtă decât cele ale texianilor.  După ce trei atacuri de infanterie ale mexicanilor au fost respinse, Ugartechea a ordonat retragerea. Muriseră un soldat texian și între 14 și 76 soldați mexicani. Deși profesorul emerit de la Texas Tech University Alwyn Barr consemna că bătălia de la Concepción „ar fi trebuit să le dea... o lecție despre curajul mexicanilor și despre valoarea unei poziții defensive bune”, expertul în istoria Texasului history Stephen Hardin crede că „ușurința relativă cu care a fost obținută victoria de la Concepción a insuflat texianilor o încredere în puștile lor cu rază lungă și un dispreț față de inamicii lor”.Pe măsură ce vremea se răcea și rațiile se împuținau, grupuri de texiani începeau să plece, majoritatea fără permisiune. Moralul celor rămași a fost ridicat la 18 noiembrie, când armatei texiane i s-a alăturat primul grup de voluntari din Statele Unite, New Orleans Greys („cenușiii din New Orleanse”). Spre deosebire de majoritatea voluntarilor texiani, cenușiii arătau ca niște soldați, cu uniforme, arme bine întreținute, muniții adecvate și o oarecare disciplină.După ce Austin a renunțat la comandă pentru a deveni comisar al Texasului în Statele Unite, soldații l-au ales pe Edward Burleson ca nou comandant.  La 26 noiembrie, Burleson a primit veste că o caravană de cai și catâri, însoțită de 50–100 de soldați mexicani, se afla la 8 km de Béxar. După ce trupele lor au fost în pragul revoltei, Burleson i-a trimis pe Bowie și pe William H. Jack cu cavalerie și infanterie să intercepteze proviziile. În ciocnirea ce a urmat, forțele mexicane au fost obligate să se retragă în Béxar, lăsându-și încărcătura în urmă. Spre dezamăgirea texianilor, sacii conțineau doar furaje pentru cai; ulterior, din această cauză, bătălia a fost denumită „lupta pentru iarbă”.  Deși victoria a ridicat pentru scurt timp moralul texianilor, acesta a continuat apoi să scadă pe măsurș ce vremea s-a răcit și oamenii s-au plictisit.  După mai multe propuneri de a cuceri Béxarul cu forța, respinse de trupele texiane, la 4 decembrie Burleson a propus ca armata să renunțe la asediu și să se retragă la Goliad până la primăvară.  Într-un ultim efort de a evita retragerea, colonelul Ben Milam a recrutat personal unități care să participe la un atac.  A doua zi dimineața, Milam și colonelul Frank W. Johnson au dus câteva sute de texiani în oraș.  În următoarele patru zile, texianii au luptat din casă în casă până la piețele fortificate din apropierea centrului orașului.Cos a primit 650 de oameni întărire la 8 decembrie, dar, spre dezamăgirea sa, majoritatea erau recruți fără experiență, mulți dintre ei condamnați aflați încă în lanțuri.  În loc să-l ajute, întăririle au fost doar o povară care a consumat degeaba proviziile de hrană, și așa puține. Nevăzând alte opțiuni, la 9 decembrie, Cos și grosul oamenilor săi s-au retras în misiunea Alamo de lângă Béxar. Cos a prezentat un plan de contraatac; ofițerii de cavalerie credeau că vor fi înconjurați de texiani și au refuzat ordinele. Posibil circa 175 de soldați din patru companii de cavalerie au părăsit misiunea și s-au dus spre sud; ofițerii mexicani au susținut ulterior că aceștia ar fi înțeles greșit ordinele și că nu dezertau. A doua zi dimineața, Cos a capitulat. Conform termenilor capitulării, Cos și oamenii săi aveau să părăsească Texasul și să nu mai lupte împotriva susținătorilor Constituției de la 1824. Odată cu plecarea sa, nu mai exista nicio garnizoană mexicană organizată în Texas, și mulți dintre texiani credeau că războiul s-a terminat. Burleson a demisionat de la conducerea armatei la 15 decembrie și s-a întors la casa lui. Mulți dintre soldați au făcut la fel, iar Johnson a preluat comanda celor 400 de soldați care au rămas.Conform lui Barr, numărul mare de voluntari americani de la Béxar „a contribuit la viziunea mexicană cum că opoziția texană ar fi provenit din influențe externe”. În realitate, dintre cei 1300 de oameni care s-au oferit voluntari să lupte pentru armata texiană în octombrie și noiembrie 1835, doar 150–200 erau sosiți din Statele Unite după 2 octombrie. Restul erau locuitori ai Texasului, imigrați în medie în anul 1830. Voluntarii proveneau din fiecare localitate, inclusiv din cele parțial ocupate de forțe mexicane. Pe măsură ce locuitorii s-au întors la casele lor după capitularea lui Cos, compoziția armatei texiane s-a schimbat dramatic.  Din voluntarii ce au activat în perioada ianuarie-martie 1836, 78 de procente erau sosiți din Statele Unite după 2 octombrie 1835.
Adunarea Consultativă s-a întrunit într-un final la 3 noiembrie la San Felipe cu participarea a 58 din cei 98 de delegați aleși.  După zile de dezbateri acerbe, delegații au votat pentru înființarea unui guvern provizoriu bazat pe principiile Constituției din 1824.  Deși nu au proclamat independența, delegații au insistat că nu vor recunoaște autoritatea Mexicului înainte ca federalismul să fie reinstituit.  Noul guvern urma să fie format dintr-un guvernator și un Consiliu General, cu un reprezentant din fiecare comună.  Se presupunea că aceste două ramuri vor coopera și nu fusese prevăzut niciun sistem de mecanisme de verificare și control.La 13 noiembrie, delegații au votat înființarea unei armate regulate și l-au numit pe Sam Houston comandant suprem al acesteia. Într-o încercare de a atrage voluntari din Statele Unite, soldaților li se oferea pământ. A fost un element important, întrucât tot terenul public era în proprietatea statului sau guvernului federal, indicând faptul că delegații se așteptau ca Texasul să-și declare în cele din urmă independența.  Houston nu a primit nicio autoritate asupra armatei de voluntari condusă de Austin, care era fusese formată înainte de formarea Adunării Consultative.  Houston a fost numit și în Comisia pentru Afaceri Indiene.  Trei oameni, între care și Austin, au fost trimiși în Statele Unite să strângă bani, voluntari și provizii.  Delegații l-au ales pe Henry Smith în funcția de guvernator.   La 14 noiembrie, Adunarea Consultativă și-a încheiat mandatul, iar Smith și Consiliul General au rămas la conducere.Noul guvern al Texasului nu avea fonduri, așa că armatei i s-a acordat autoritatea de a rechiziționa provizii.  Această politică a făcut în curând ca popularitatea Consiliului General să se prăbușească, după ce hrana și proviziile s-au împuținat, mai ales în zonele Goliad și Béxar, unde erau staționate trupele texiane.  Câțiva dintre voluntari au acceptat să treacă la armata regulată a lui Houston. Telegraph and Texas Register consemna că „unii nu sunt dispuși, sub prezentul guvern, să își facă vreo datorie ... Că guvernul nostru este rău, toți recunosc, și nimeni nu va nega.”Liderii din Texas au continuat să discute dacă armata luptă pentru independență sau pentru întoarcerea la federalism.  La 22 decembrie, soldații texiani staționați în La Bahía au anunțat Declarația de Independență de la Goliad. Nefiind dispuși să hotărască singuri chestiunea, membrii Consiliului General au cerut noi alegeri, pentru delegații de la Convenția din 1836. Consiliul a declarat că acordă dreptul de vot tuturor bărbaților albi liberi, precum și mexicanilor care nu susțineau centralismul.  Smith a încercat să respingă această din urmă prevedere, întrucât considera că nici Tejanos cu înclinații federaliste nu pot fi lăsați să voteze.Federaliștii din Mexic, între care fostul guvernator Viesca, Lorenzo de Zavala, și José Antonio Mexía, susțineau un plan de a ataca trupele centraliste din Matamoros. Membrii Consiliului erau atrași de ideea unei Expediții către Matamoros. Ei sperau că ea va inspira și alte state federaliste să se răscoale și că va împiedica părăsirea armatei de către combatanții texiani plictisiți.  Mai important, ar muta zona de conflict în afara Texasului. Consiliul a aprobat oficial planul la 25 decembrie, și la 30 decembrie, Johnson și adjunctul său dr. James Grant a preluat grosul armatei și aproape toate proviziile la Goliad să se pregătească de expediție.  Istoricul Stuart Reid susține că Grant ar fi fost agent secret britanic și că planul lui era să cucerească Matamoros, și astfel să lege Texasul mai strâns de Mexic, ca o presupusă mașinațiune neoficială de a promova interesele britanice în regiune.Certurile mărunte între Smith și membrii Consiliului General au crescut dramatic în amploare, și la 9 ianuarie 1836, Smith a amenințat că va dizolva Consiliul dacă acesta nu acceptă să revoce aprobarea pentru Expediția către Matamoros.  Două zile mai târziu, Consiliul l-a suspendat pe Smith și l-a numit pe James W. Robinson guvernator interimar. Nu era clar dacă vreuna din părți avea autoritatea să o suspende, respectiv să o dizolve pe cealaltă.  În acest moment, Texasul era practic în anarhie.Din ordinele lui Smith, Houston a reușit să-i convingă pe toți oamenii (cu excepția a 70) să renunțe la a continua să-l urmeze pe Johnson.  Cum propria sa autoritate era pusă la îndoială în urma suspendării lui Smith, Houston a renunțat la conducerea armatei și a plecat la Nacogdoches să negocieze un tratat cu liderii tribului Cherokee.  Houston a jurat că Texasul va recunoaște revendicările teritoriale ale tribului Cherokee în Texasul de Est cu condiția ca indienii să se abțină de la a ataca așezările și de la a ajuta armata mexicană.  În absența sa, Fannin, ofițerul activ cu gradul cel mai înalt din armata regulată, i-a condus la Goliad pe cei ce nu voiau să meargă la Matamoros.Consiliul neglijase să dea instrucțiuni specifice despre organizarea alegerilor din februarie pentru desemnarea delegaților la Convenție, lăsând la latitudinea fiecărei comune cum să echilibreze dorințele locuitorilor mai vechi cu cele ale voluntarilor nou-sosiți din Statele Unite.  A rezultat un haos; la Nacogdoches, judecătorul electoral a trimis înapoi o companie de 40 de voluntari din Kentucky care sosiseră în acea săptămână.  Soldații au recurs la arme; colonelul Sidney Sherman a anunțat că el „[sosise] în Texas să [se] lupt[e] pentru el și că [îi] este indiferent dacă lupta începe în orașul Nacogdoches sau în altă parte”.  În cele din urmă, soldaților li s-a permis să voteze. Cum se zvonea că Santa Anna pregătește o armată mare pentru a o aduce în Texas, retorica a degenerat în prezentarea conflictului ca un război rasial între Anglos care își apără proprietățile și o „rasă corcită de spanioli degenerați și indieni mai depravați decât ei”, după cum se exprima David G. Burnet,.
Vestea răscoalei armate de la Gonzales a ajuns la Santa Anna la 23 octombrie.  În afara elitei conducătoare și a membrilor armatei, puțini din Mexic știau sau erau interesați de revoltă.  Cei ce cunoșteau evenimentele îi acuzau pe Anglos că refuză să respecte legile și cultura noii lor țări. Imigranții Anglos forțaseră un război cu Mexicul, și onoarea mexicană insista ca uzurpatorii să fie învinși.  Santa Anna și-a transferat atribuțiile prezidențiale lui Miguel Barragán pentru a conduce personal trupele care să pună capăt revolei texianilor. Santa Anna și soldații săi credeau că texianii vor fi intimidați ușor. Secretarul mexican de război, José María Tornel, scria: „Superioritatea soldatului mexican față de muntenii din Kentucky și vânătorii din Missouri este bine cunoscută. Veterani încercați în 20 de ani de războaie nu pot fi intimidați de prezența unei armate ignorante față de arta războiului, incapabilă de disciplină și renumită pentru insubordonare.”În acest moment, erau doar 2.500 de soldați în interiorul Mexicului, insuficient pentru a înăbuși o rebeliune și a restabili ordinea—apărând împotriva atacurilor indienilor și federaliștilor—în restul țării.  Cu fonduri împrumutate de la Biserica Romano-Catolică special pentru finanțarea războiului din Texas, Santa Anna a început să strângă o nouă armată, pe care a botezat-o Armata de Operații în Texas.  O majoritate a soldaților fuseseră recrutați sau erau infractori condamnați care aleseseră armata în locul închisorii. Ofițerii mexicani știau că muschetelor Brown Bess cu care erau ei înarmați le lipsea raza de acțiune a armelor texianilor, dar Santa Anna era convins că planificarea superioară va avea totuși ca rezultat o victorie facilă. Corupția era pe scară largă și proviziile nu erau abundente.  Aproape de la început, rațiile au fost reduse, și lipseau medicii și proviziile medicale. Puțini soldați primiseră haine groase sau pături pentru iarnă.La sfârșitul lui decembrie, la cererea lui Santa Anna, Congresul Mexican a adoptat Decretul Tornel, declarând că orice străin care luptă împotriva soldaților mexicani „va fi considerat pirat și tratat ca atare, întrucât nu este cetățean al niciunei țări aflate în război cu Republica și neluptând sub vreun drapel recunosut.”  La începutul secolului al XIX-lea, pirații capturați erau executați pe loc. Rezoluția la dat armatei mexicane permisiunea de a nu lua prizonieri în războiul cu texianii. Această informație nu a fost distribuită pe scară largă și foarte probabil majoritatea recruților americani din armata texiană nu știau că nu pot avea statutul de prizonieri de război.Până în decembrie 1835, 6019 soldați își începuseră marșul către Texas. Înaintarea era lentă. Nu erau suficienți catâri care să transporte toate proviziile și mulți dintre cărăuși, toți civili, au părăsit armata când li s-a întârziat plata. Numărul mare de soldaderas — femei și copii care urmaseră armata — reduceau proviziile deja puține. La Saltillo, Cos și oamenii săi din Béxar s-au alăturat forțelor lui Santa Anna.  Santa Anna considera că promisiunea lui Cos de a nu mai intra cu arme în Texas este fără obiect întrucât a fost făcută unor rebeli.Din Saltillo, armata avea trei variante: să înainteze de-a lungul coastei pe Drumul Atascocita de la Matamoros la Goliad, sau să meargă către Béxar dinspre sud, pe drumul Laredo, sau dinspre vest, pe Camino Real. Santa Anna i-a ordonat generalului José de Urrea să meargă cu 550 de oameni la Goliad. Deși mai mulți ofițeri ai lui Santa Anna susțineau că întreaga armată trebuie să înainteze de-a lungul coastei, unde se puteau primi provizii pe mare, Santa Anna s-a concentrat pe Béxar, centrul politic al Texasului și locul înfrângerii lui Cos. El vedea capitularea cumnatului său ca pe o lovitură dată onoarei familiei sale și Mexicului, și era hotărât să le repare pe ambele.  Santa Anna ar putea să fi crezut și că Béxarul este mai ușor de învins, întrucât spionii săi îl informaseră că majoritatea armatei texiane este de-a lungul coastei, pregătită de Expediția către Matamoros.  Santa Anna a mers cu grosul trupelor pe Camino Real către Béxar dinspre vest, spre uimirea texianilor, care se așteptau ca orice armată inamică să vină dinspre sud.  La 17 februarie, ei au trecut râul Nueces, pătrunzând oficial în Texas.Temperaturile au atins minime record, și în 13 februarie au căzut circa 38-41 cm de zăpadă. Un număr mare de noi recruți proveneau din zona cu climă tropicală din Yucatán și nu s-au putut aclimatiza cu condițiile grele de iarnă. Unii dintre ei au murit de hipotermie, iar alții au contractat dizenterie. Soldații care rămâneau în urmă erau uciși uneori de pâlcuri de indieni Comanche. Cu toate acestea, armata a continuat să meargă spre Béxar. Pe măsură ce înaintau, coloniștii din calea lor din Texasul de Sud evacuau către nord. Armata mexicană jefuia și ocazional incendia casele lăsate goale.  Santa Anna și comandanții săi au primit din timp informații despre localizarea, forța și planurile trupelor texiane Texian, de la o rețea de spioni Tejano organizați de la Garza.
În misiunea Alamo de la Béxar rămăseseră mai puțin de 100 de soldați texiani, sub comanda colonelului James C. Neill. Neputând aduna suficienți oameni pentru a apăra cu succes întinsa construcție, în ianuarie Houston îl trimisese pe Bowie cu 30 de oameni să ia artileria și să distrugă complexul. Într-o scrisoare adresată guvernatorului Smith, Bowie susținea că „salvarea Texasului depinde în mare măsură de păstrarea Béxarului departe de mâinile dușmanului. El servește drept pichet de frontieră, și dacă se afla în posesia lui Santa Anna, nu există nicio întăritură care să-l respingă din marșul către Sabine.” Scrisoarea adresată lui Smith se termina cu declarația: „eu și colonelul Neill am ajuns la hotărârea solemnă că mai degrabă vom muri în aceste șanțuri decât să le predăm inamicului.” Li s-au trimis puține întăriri; ofițerul de cavalerie William B. Travis a sosit la Béxar cu 30 de oameni la 3 februarie și după cinci zile a mai venit un grup de voluntari, între care și celebrul Davy Crockett. La 11 februarie, Neill a plecat să recruteze alte întăriri și să adune provizii.  În lipsa lui, Travis și Bowie au comandat împreună.Când iscoadele au adus veste la 23 februarie că se zăresc mexicanii care înaintau, texianii nepregătiți au adunat ce hrană au putut găsi în oraș și s-au retras în Alamo. În după-amiaza aceleiași zile, Béxarul a fost ocupat de circa 1500 de soldați mexicani, care au ridicat rapid un drapel roșu, anunțând că nu vor lua prizonieri. În următoarele 13 zile, armata mexicană a asediat misiunea Alamo. Câteva mici ciocniri le-au dat apărătorilor optimismul de care aveau mare nevoie, dar au avut un impact real redus.  Bowie s-a îmbolnăvit la 24 februarie, lăsându-l pe Travis singur la comanda forțelor texiane.  În aceeași zi, Travis a trimis curieri cu o scrisoare adresată Poporului din Texas și tuturor americanilor din lume, în care cerea întăriri și jurând „victorie sau moarte”; aceasta a fost retipărită peste tot în Statele Unite și în mare parte din Europa. Voluntarii texiani și americani au început să se adune la Gonzales, așteptând sosirea lui Fannin care să-i conducă spre a întări Alamo.  După mai multe zile de nehotărâre, la 26 februarie Fannin și-a pregătit cei 300 de soldați de marș către Alamo; ei s-au întors a doua zi, după ce merseseră mai puțin de o milă (1,5 km).  Mai puțin de 100 de texiani au ajuns să reîntărească fortul.Circa 1000 de soldați mexicani au sosit ca întăriri la 3 martie.  A doua zi, o localnică, probabil ruda lui Bowie, Juana Navarro Alsbury, a fost refuzată de Santa Anna când a încercat să negocieze capitularea apărătorilor de la Alamo. Vizita a sporit nerăbdarea lui Santa Anna, și a planificat luarea cu asalt a misiunii în dimineața de 6 martie.  Mulți dintre ofițerii săi erau împotriva acestui plan; ei preferau să aștepte până când artileria va deteriora mai mult zidurile misiunii și apărătorii vor fi obligați să se predea.  Santa Anna era convins că o victorie decisivă va ameliora moralul și va da un mesaj puternic celor care încă mai agitau spiritele în țară și în Texas.La primele ore ale zilei de 6 martie, armata mexicană a atacat întăriturile. Soldații din Béxar au fost scutiți de la a lupta în primele linii, ca să nu fie obligați să lupte contra familiilor și prietenilor lor.  În primele momente ale asaltului, mexicanii au fost în dezavantaj. Deși formațiunea lor în coloană permitea doar primelor rânduri de soldați să tragă cu armele, recruții fără experiență din spate au tras și ei; numeroși soldați mexicani au fost uciși din greșeală de propriii lor camarazi. Cum soldații mexicani au început să pătrundă peste ziduri, cel puțin 80 de texiani au fugit din Alamo și au fost interceptați de cavaleria mexicană. Într-o oră, aproape toți apăratorii texiani, circa 182–257 de oameni, au fost uciși.  Între patru și șapte texiani, între ei posibil fiind și Crockett, s-au predat.  Deși generalul Manuel Fernández Castrillón a încercat să intervină în favoarea lor, Santa Anna a insistat ca prizonierii să fie executați pe loc.Majoritatea istoricilor bătăliei de la Alamo sunt de acord că au fost uciși sau răniți 400–600de mexicani. Aceasta ar reprezenta circa o treime din soldații mexicani implicați în asalt, număr despre care Timothy Todish consideră că este „o proporție a pierderilor uriașă după orice standarde”.  Bătălia nu a avut mare semnificație militară, dar a avut un impact politic enorm. Travis reușise să câștige timp pentru întrunirea Convenției din 1836, planificată la 1 martie.  Dacă Santa Anna nu s-ar fi oprit la Béxar două săptămâni, ar fi ajuns la San Felipe la 2 martie și probabil i-ar fi prins sau i-ar fi pus pe fugă pe delegați.Supraviețuitorii, în principal femei și copii, au fost interogați de Santa Anna și apoi eliberați.   Susanna Dickinson a fost trimisă cu sclavul lui Travis, Joe, la Gonzales, unde locuia, să răspândească vestea înfrângerii texianilor.  Santa Anna credea că vestea diferenței de efective și soarta soldaților texiani de la Alamo va descuraja rezistența, și că soldații texiani vor pleca rapid din teritoriu.
Urrea a ajuns la Matamoros la 31 ianuarie.  El însuși federalist convins, i-a convins în scurt timp și pe alți federaliști din zonă că obiectivul final al texianilor era secesiunea și că încercarea lor de a declanșa o revoltă federalistă la Matamoros este doar o diversiune prin care încercau să distragă atenția de la ei. Agenții dubli mexicani continuau să-i asigure pe Johnson și pe Grant că vor putea cuceri Matamoros cu ușurință.  În timp ce Johnson aștepta la San Patricio cu un grup mic de oameni, Grant, împreună cu 26-53 de alți oameni umbla prin zona dintre râul Nueces și Matamoros.  Deși ei pretindeau că sunt în căutare de cai, probabil Grant încerca să-și și contacteze sursele din Matamoros pentru a coordona un atac.După miezul nopții de 27 februarie, oamenii lui Urrea au surprins forțele lui Johnson.  Șase texiani, între care Johnson, au scăpat; restul au fost capturați sau uciși.  Aflând de la spioni locali unde se află Grant, dragonii mexicani i-au prins într-o ambuscadă pe texiani pe pârâul Agua Dulce la 2 martie.  Doisprezece texiani au murit, între care și Grant, patru au fost luați prizonieri și șase au scăpat.  Deși Urrea avea ordine să-i execute pe cei prinși, el i-a trimis la Matamoros ca prizonieri.
La 11 martie, Fannin l-a trimis pe căpitanul Amon B. King să ajute la evacuarea coloniștilor din misiunea de la Refugio. King și oamenii săi au petrecut însă o zi căutând simpatizanți ai centraliștilor prin fermele locale.  S-au întors la misiune la 12 martie și au fost în scurt timp asediați de avangarda lui Urrea și de Victoriana Guardes ale lui Garza.  În aceeași zi, Fannin a primit ordine de la Houston să distrugă Presidio La Bahía (al cărui nume fusese deja schimbat în Fort Defiance) și să meargă apoi la Victoria. Nefiind dispus să lase vreun om în urmă, Fannin l-a trimis pe William Ward cu 120 de oameni să ajute compania lui King. Oamenii lui Ward au îndepărtat trupele ce asediau biserica, dar în loc să se întoarcă la Goliad, au întârziat o zi pentru alte raiduri la fermele din zonă.Urrea a sosit cu aproape 1.000 de oameni la 14 martie.  În bătălia de la Refugio, o ciocnire foarte asemănătoare cu bătălia de la Concepción, texianii au respins mai multe atacuri și au provocat mexicanilor pierderi grele, bazându-se pe acuratețea și raza de acțiune mai mari ale puștilor lor.  La sfârșitul zilei, texianii erau înfometați, însetați, obosiți și aproape rămași fără muniții.  Ward a ordonat o retragere și, pe întuneric și pe ploaie, soldații texiani s-au strecurat printre liniile mexicane, lăsând în urmă câțiva răniți grav.  În următoarele câteva zile, oamenii lui Urrea, cu ajutorul susținătorilor centraliști locali, i-au prins pe mulți dintre texianii care scăpaseră. Majoritatea au fost executați, deși Urrea i-a iertat pe câțiva după ce soțiile lor l-au rugat să le cruțe viața, și după ce colonelul mexican Juan José Holzinger a insistat ca cei care nu sunt americani să fie și ei cruțați.Până la sfârșitul zilei de 16 martie, grosul forțelor lui Urrea începuseră marșul către Goliad pentru a-l încolți pe Fannin.  Încă așeptând vești de la King și de la Ward, Fannin continua să amâne evacuarea Goliadului. În timp ce se pregăteau să plece la 18 martie, a sosit avangarda lui Urrea.  Tot restul zilei, cele două cavalerii s-au ciocnit fără țintă, reușind să extenueze boii texianilor, care rămăseseră înhămați la căruțe făra hrană și apă toată ziua.Texianii și-au început retragerea la 19 martie, într-un ritm scăzut, și după doar 6,5 km, grupul s-a oprit o oră să se odihnească și să permită boilor să pască. Trupele lui Urrea i-au prins din urmă pe texiani în acea după-amiază, în timp ce Fannin și cei circa 300 de oameni ai săi traversau o prerie.  Aflând de luptele de la Refugio, Urrea era hotărât să nu-i lase pe texiani să ajungă la adăpostul vreunei păduri aflate la circa 2,4 km în față, pe malurile pârâului Coleto.  Când forțele mexicane i-au înconjurat, texianii au format un pătrat aglomerat și gol în centru pentru a se apăra.  Au respins trei șarje în timpul acestei bătălii de pe Coleto, care s-a soldat cu circa 9 texiani morți și 51 răniți, inclusiv Fannin. Urrea a pierdut 50 oameni, alți 140 fiind răniți.  Texianii aveau puțină hrană, niciun pic de apă, și muniții pe terminate, dar au votat să nu încerce să fugă spre pădure, întrucât ar fi trebuit să-i lase pe răniți în urmă.A doua zi dimineața, la 20 martie, Urrea și-a arătat oamenii și artileria nou-sosită.  Realizând șansele minime pe care le aveau, texianii în frunte cu Fannin s-au predat.  Datele mexicane arată că texianii au capitulat necondiționat; relatările texiane susțin că Urrea le-ar fi promis texianilor că vor fi tratați ca prizonieri de război și că vor fi lăsați să se întoarcă în Statele Unite.  Două zile, un grup de oameni ai lui Urrea l-a înconjurat pe Ward și pe ultimul său grup la mai puțin de o milă (1,6 km) de Victoria.  În ciuda vehementelor obiecții ale lui Ward, oamenii săi au votat să se predea, amintindu-și ulterior că li se spusese că se vor putea întoarce în Statele Unite.De Florii, la 27 martie, Fannin, Ward, Westover, și oamenii lor au fost scoși din presidio și împușcați.  Cavaleria mexicană a fost staționată în apropiere pentru a-i prinde pe cei care încercau să scape. Au murit circa 342 de texiani, și 27 fie au scăpat, fie au fost cruțați de soldații mexicani. La câteva săptămâni după cest masacru de la Goliad, Congresul Mexican i-a grațiat oficial pe toți prizonierii din Texas care fuseseră condamnați la moarte.
Convenția din 1836 de la Washington-on-the-Brazos de la 1 martie aa atras 45 de delegați, reprezentând 21 de localități.  Într-o oră de la deschiderea sa, George C. Childress a propus o Declarație de Independență a Texaului, care a fost adoptată la 2 martie cu o largă majoritate.  La 6 martie, la câteva ore după căzuse Alamo, a sosit ultima depeșă a lui Travis.  Îngrijorarea sa era evidentă; delegatul Robert Potter a propus imediat ca convenția să se suspende și ca delegații să se alăturea armatei.  Houston i-a convins pe delegați să rămână, și apoi a plecat să preia comanda armatei.  Cu susținerea Convenției, Houston era acum comandant suprem al tuturor forțelor regulate și de voluntari din Texas.În următoarele zece zile, delegații au pregătit o constituție a Republicii Texas.  Părți din document erau copiate cuvânt cu cuvânt din  Constituția Statelor Unite; alte articole erau parafrazate.  Guvernul noii țări era structurat similar cu cel al Statelor Unite, cu un legislativ bicameral legislature, un șef al executivului și o instanță supremă. Într-o abruptă îndepărtare de modelul său, noua constituție permitea explicit rechiziționarea de bunuri și încartiruirea obligatorie a soldaților.  Ea legaliza explicit sclavia și recunoștea dreptul oamenilor de a se răzvrăti împotriva autorității guvernamentale.  După adoptarea constituției la 17 martie, delegații au ales ofițeri interimari care să guverneze țara și apoi s-au retras.  David G. Burnet, care nu fusese delegat, a fost ales președinte. A doua zi, Burnet a anunțat că guvernul pleacă la Harrisburg.
La 11 martie, Santa Anna a mai trimis o coloană de soldați să i se alăture lui Urrea, cu instrucțiuni să se deplaseze la Brazoria după neutralizarea oamenilor lui Fannin.  Un al doilea grup de 700 de oameni sub comanda generalului Antonio Gaona avea să înainteze pe Camino Real către Mina, și de acolo la Nacogdoches.  Generalul  Joaquín Ramírez y Sesma urma să ia încă 700 de oameni la San Felipe.  Coloanele mexicane se deplasau astfel către nord-est pe rute aproximativ paralele, la 65-80 km depărtare unele de altele.În aceeași zi în care soldații mexicani plecau din Béxar, Houston a sosit la Gonzales și i-a informat pe cei 374 de voluntari (unii neavând arme) adunați acolo că Texasul este acum republică independentă.  Imediat după ora 11 p.m. în seara de 13 martie, Susanna Dickinson și Joe au adus vestea că garnizoana din Alamo fusese învinsă și că armata mexicană mărșăluiește către așezările texiane. Un sfat de război convocat în grabă a decis evacuarea zonei și retragerea.  Evacuarea a început la miezul nopții și s-a desfășurat atât de rapid încât multe iscoade texiane nici nu știau că armata plecase. Tot ce nu putea fi transportat a fost incendiat și singurele două tunuri ale armatei au fost aruncate în râul Guadalupe.  Când Ramírez y Sesma a ajuns la Gonzales în dimineața de 14 martie, a găsit clădirile încă fumegând.Majoritatea cetățenilor au fugit pe jos, mulți cărând copii mici.  O companie de cavalerie condusă de Seguín și de Salvador Flores a fost asignată ca ariergardă, pentru a evacua fermele mai izolate și pentru a proteja civilii de atacurile mexicanilor sau indienilor. Cu cât se retrăgea mai departe armata, cu atât i se alăturau mai mulți civili. Pentru ambele armate și pentru civili, ritmul era lent; ploi torențiale inundaseră râurile și transformaseră drumurile în mocirle.Pe măsură ce s-a răspândit vestea căderii Alamoului, rândurile voluntarilor s-au îngroșat, ajungând la 1.400 de oameni la 19 martie.   Houston a aflat de înfrângera lui Fannin la 20 martie și a realizat că armata sa este ultima speranță a unui Texas independent.  Îngrijorat că forța sa prost pregătită și indisciplinată va fi bună doar pentru o singură luptă, și conștient că oamenii lor pot fi ușor flancați de forțele lui Urrea, Houston a continuat să evite lupta, spre imensa nemulțumire a trupelor sale.  Până la 28 martie, armata texiană se retrăsese 190 km peste râurile Navidad și Colorado.  Mulți soldați au dezertat; cei care au rămas se plângeau între ei că comandantul lor e un laș.La 31 martie, Houston și-a oprit oamenii la Groce's Landing, la circa 24 km nord de San Felipe. Două companii care refuzaseră să se retragă mai departe de San Felipe au primit misiunea să păzească trecerile peste râul Brazos.  În următoarele două săptămâni, texianii s-au odihnit, s-au recuperat de pe urma bolilor și, pentru prima oară, au început să primească instrucție militară.  În timp ce stăteau acolo, două tunuri, botezate Surorile Gemene, au sosit din Cincinnati, Ohio.  Secretarul interimar de război Thomas Rusk a sosit în tabără, cu ordine de la Burnet să-l înlocuiască pe Houston dacă refuză să lupte. Houston l-a convins rapid pe Rusk că planurile lui sunt solide. Secretarul de stat Samuel P. Carson l-a sfătuit pe Houston să continue retragerea până la râul Sabine, unde erau șanse să vină mai mulți voluntari din Statele Unite, permițând armatei să contraatace. Nemulțumit de toți cei implicați, Burnet i-a scris lui Houston: „Inamicul râde de voi. Trebuie să luptați cu ei. Nu vă mai retrageți. Țara se așteaptă să luptați. Salvarea țării depinde de aceasta.”  Plângerile din sânul taberei au devenit atât de puternice încât Houston a pus afișe în care anunța că oricine încearcă să-i uzurpe poziția va fi judecat de o curte marțială și împușcat.Santa Anna rămăsese cu o forță mai mică în Béxar.  După ce a primit veste că președintele interimar, Miguel Barragán, murise, Santa Anna a luat serios în calcul o întoarcere la Ciudad de Mexico pentru a-și cimenta poziția.  Teama că victoriile lui Urrea ar face din acesta un rival politic l-au convins însă pe Santa Anna să rămână în Texas pentru a superviza personal ultima fază a campaniei.  El a plecat la 29 martie să i se alăture lui Ramírez y Sesma, lăsând doar o forță mică să apere Béxarul.  În zorii zilei de 7 aprilie, forțele lor combinate au pătruns în San Felipe și au capturat un soldat texian care l-a informat pe Santa Anna că texianii plănuiesc să se retragă și mai mult dacă armata mexicană trece râul Brazos.  Neputând trece Brazosul din cauza micii companii de texiani baricadată în dreptul vadului, la 14 aprilie Santa Anna, frustrat, a luat o forță de circa 700 de soldați cu scopul de a captura guvernul texan interimar. Oficialii guvernamentali au fugit cu doar câteva ore înainte ca soldații mexicani să ajungă la Harrisburg, iar Santa Anna l-a trimis pe colonelul Juan Almonte cu 50 de cavaleriști să-i intercepteze la New Washington.  Almonte a sosit chiar când Burnet pornea cu o barcă cu vâsle către Insula Galveston.  Deși barca era încă în raza armelor lor, Almonte a ordonat oamenilor săi să nu tragă pentru a nu pune în pericol familia lui Burnet.În acest moment, Santa Anna credea că rebeliunea își dă ultima suflare.  Guvernul texian fusese gonit de pe continent și nu mai avea cum să comunice cu armata, care nu dăduse semne că ar vrea să lupte.  El s-a hotărât să blocheze retragerea armatei texiane și să pună capăt războiului. Iscoadele lui Almonte au raportat incorect că armata lui Houston se îndreaptă spre Lynchburg Crossing, pe Buffalo Bayou, pentru a se pregăti să meargă alături de guvern la Galveston, astfel că Santa Anna a ordonat arderea Harrisburgului și a plecat mai departe spre Lynchburg.Armata texiană își reluase însă marșul către est. La 16 aprilie, ea a ajuns la o răscruce; un drum ducea către nord la Nacogdoches, celălalt ducea către Harrisburg.  În lipsa ordinelor din partea lui Houston și fără vreo discuție între ei, soldații din frunte au apucat pe drumul spre Harrisburg.  Ei au sosit la 18 aprilie, puțin după plecarea armatei mexicane.  În aceeași zi, Deaf Smith și Henry Karnes au capturat un curier mexican ce transmitea informații privind localizarea și planurile viitoare ale tuturor trupelor mexicane din Texas.  Realizând că Santa Anna are doar o forță mică lângă el și că nu se află departe, Houston a ținut oamenilor săi un discurs electrizant, conjurându-i să își „amintească de Alamo” și să-și „amintească de Goliad”.  Armata sa a plecat în cea mai mare viteză spre Lynchburg.  Îngrijorat că oamenii săi ar putea să-i confunde pe  Tejanos din compania lui Seguín cu soldații mexicani, Houston i-a ordonat la început lui Seguín să rămână la Harrisburg să-i păzească pe cei prea bolnavi pentru a călători rapid.  După proteste vehemente din partea lui Seguín și a lui Antonio Menchaca, ordinul a fost anulat, cu condiția ca Tejanos să poarte o bucată de carton la pălărie pentru a-i identifica drept aliați ai texianilor.
Zona de-a lungul Buffalo Bayou avea multe crânguri de stejari, despărțite de mlaștini.  Acest tip de teren era familiar texianilor și destul de străin soldaților mexicani. Armata lui Houston, cu 900 de oameni, a ajuns la Lynch's Ferry la mijlocul dimineții de 20 aprilie; forța lui Santa Anna, de 700 de oameni, a sosit câteva ore mai târziu. Texianii au așezat tabăra într-o zonă împădurită de pe malul Buffalo Bayou; deși locația respectivă oferea o bună acoperire și le permitea să-și ascundă forța reală, ea nu le lăsa texianilor spațiu de retragere.  În ciuda protestelor unora dintre ofițerii săi, Santa Anna a ales să-și așeze tabăra într-o poziție vulnerabilă, o câmpie de pe malul râului San Jacinto, mărginită pe o parte de pădure și pe alta de mlaștini și bălți.  Cele două tabere erau la circa 500 m distanță și erau despărțite de o pajiște cu o mică ridicătură la mijloc.  Colonelul Pedro Delgado a scris ulterior că „tabăra aleasă de Excelența Sa contravenea din toate punctele de vedere tuturor regulilor militare. Orice ofițeraș tânăr ar fi ales mai bine
În orele care au urmat, au avut loc două scurte ciocniri.  Texianii au câștigat-o pe prima, obligând un mic grup de dragoni și de artileriști mexicani să se retragă. Dragonii mexicani au obligat apoi la rândul lor cavaleria texiană să se retragă.  În învălmășeală, Rusk, coborât de pe cal pentru a-și încărca pușca, era să fie capturat de soldați mexicani, dar a fost salvat de voluntarul texian nou sosit Mirabeau B. Lamar.  În ciuda obiecțiilor lui Houston, mulți infanteriști s-au grăbit pe câmpul de luptă. Când cavaleria texiană se retrăgea, Lamar a rămas în urmă să mai salveze un texian căzut de pe cal; ofițerii mexicani „i-ar fi aplaudat” curajul. Houston era iritat că infanteria îi nesocotise ordinele și îi oferise pe tavă lui Santa Anna o estimare mai bună a forțelor lor; soldații erau și ei supărați că Houston nu le permisese să lupte până la capăt.Toată noaptea, trupele mexicane și-au fortificat tabăra, ridicând baricade din aproape orice puteau găsi, inclusiv șei și arbuști. La 9 a.m. în ziua de 21 aprilie, Cos a sosit cu 540 de oameni ca întăriri, aducând efectivele mexicane la numărul de 1.200 de oameni, ajungând acum să-i depășească numeric pe texiani. Oamenii lui Cos erau recruți nepregătiți și nu soldați experimentați, și ei mărșăluiseră constant timp de peste 24 de ore, fără hrană și fără odihnă.  Cum dimineața era pe trecute și texianii nu atacaseră, ofițerii mexicani și-au coborât garda.  După-amiaza, Santa Anna le-a dat permisiunea oamenilor lui Cos să doarmă; soldații lui, și ei obosiți, au profitat de ocazie pentru a se odihni, hrăni și îmbăia.Puțin timp după sosirea întăririlor mexicane, Houston i-a ordonat lui Smith să distrugă Podul lui Vince, aflat la 8 km depărtare, pentru a încetini orice alte întăriri mexicane.  La ora 4 p.m. texianii au început să se strecoare pe furiș prin iarba înaltă, trăgând tunul după ei.  Tunul texian a tras la ora 4:30, declanșând bătălia de la San Jacinto.  După o singură salvă, texianii au rupt rândurile și au năvălit peste baricadele mexicane atacând în lupte corp la corp. Soldații mexicani au fost cu totul luați prin surprindere.  Santa Anna,  Castrillón și Almonte strigau adesea ordine în contradictoriu, încercând să-și organizeze oamenii pentru a schița o formă de apărare.  În 18 minute, soldații mexicani și-au abandonat tabăra și au fugit pentru a-și salva viața.  Măcelul a durat câteva ore.Mulți soldați mexicani s-au retras prin mlaștini către Peggy Lake. Pușcași texiani s-au poziționat pe maluri și trăgeau în orice mișca.  Numeroși ofițeri texiani, inclusiv Houston și Rusk, au încercat să oprească măcelul, dar nu au reușit să-și controleze oamenii.  Texianii au continuat să scandeze „Amintiți-vă de Alamo! Amintiți-vă de Goliad!” în timp ce infanteriștii mexicani speriați țipau „Me no Alamo!” („Eu nu Alamo!”) și cereau degeaba milă.  În ceea ce istoricul Davis numea „una dintre cele mai dezechilibrate victorii din istorie”, 650 de soldați mexicani au murit și 300 au căzut prizonieri. Au murit unsprezece texiani, alți 30, între care și Houston, fiind răniți.Deși trupele lui Santa Anna au fost categoric învinse, ele nu reprezentau grosul armatei mexicane din Texas. Încă 4000 de soldați rămâneau sub comanda lui Urrea și a generalului Vicente Filisola.  Texianii câștigaseră bătălia datorită greșelilor comise de Santa Anna, iar Houston știa bine că oamenii săi au speranțe mici de a repeta performanța în fața lui Urrea sau a lui Filisola.  La căderea întunericului, un mare grup de prizonieri a fost adus în tabără.  Houston a crezut la început că acel grup sunt întăriri mexicane și a spus că totul e pierdut.
Santa Anna reușise să scape către Podul lui Vince.  Găsind podul distrus, s-a ascuns în mlaștină și a fost capturat a doua zi. A fost adus în fața lui Houston, care fusese împușcat în gleznă și grav rănit. Soldații texiani s-au adunat în jurul său, cerând execuția imediată a generalului mexican. Negociind pentru viața sa, Santa Anna s-a oferit să ordone restului trupelor mexicane să rămână departe.  Într-o scrisoare adresată lui Filisola, care era acum oficialul cu cel mai mare grad din Texas, Santa Anna a scris că „ieri seară am avut o nefericită întâlnire” și a ordonat trupelor sale să se retragă la Béxar și să aștepte alte instrucțiuni.Urrea i-a cerut lui Filisola să continue campania.  El era încrezător că poate învinge trupele texiane.  Conform lui Hardin, „Santa Anna prezentase Mexicului un dezastru militar; Filisola nu dorea să riște un al doilea.”  Ploile de primăvară stricaseră munițiile și făcuseră drumurile aproape impracticabile, soldații intrând în noroi până la genunchi. Trupele mexicane aveau hrana pe terminate, și soldații începuseră să se îmbolnăvească de dizenterie și alte boli.  Liniile de aprovizionare se prăbușiseră complet, lăsându-i fără speranță de vreo întărire. Filisola a scris mai târziu că „dacă dușmanul ne-ar fi întâmpinat în asemenea crude circumstanțe, pe singurul drum rămas, nu ne-ar fi rămas de ales decât între moarte și capitularea necondiționată”.Câteva săptământi după San Jacinto, Santa Anna a continuat să negocieze cu Houston, Rusk și apui cu Burnet.  Santa Anna a propus două tratate, o versiune publică de promisiuni între cele două țări, și o versiune privată ce cuprindea garanțiile personale ale lui Santa Anna. Tratatele de la Velasco impuneau retragerea tuturor trupelor mexicane la sud de Rio Grande și respectarea și retrocedarea în întregime a proprietății private—cu referire la sclavi.  Prizonierii de război aveau să fie eliberați nevătămați, iar Santa Anna avea să primească liberă trecere către Veracruz. În secret, el a promis că va convinge Congresul Mexican să recunoască Republica Texas și să recunoască Rio Grande ca frontieră între cele două țări.Când Urrea și-a început marșul spre sud la jumătatea lui mai, multe familii din San Patricio care susținuseră armata mexicană au plecat cu el.  Când trupele texiane au sosit la începutul lui iunie, au mai găsit doar 20 de familii. Zona dintre San Patricio și Refugio suferise o „evidentă depopulare” ce a persistat în cadrul Republicii Texas timp de ani de zile.  Deși tratatul specifica că Urrea și Filisola trebuie să returneze toți sclavii adăpostiți de armatele lor, Urrea a refuzat să se supună. Mulți foști sclavi au urmat armata în Mexic, unde puteau fi liberi.  Până la sfârșitul lui mai, trupele mexicane traversaseră râul Nueces.  Filisola se aștepta ca înfrângerea să fie ceva temporar și să se lanseze o a doua campanie de recucerire a Texasului.
Când autoritățile mexicane au primit vestea înfrângerii lui Santa Anna la San Jacinto, drapelele din toată țara au fost coborâte în bernă și drapate cu doliu.  Denunțând orice acord semnat de un prizonier, autoritățile mexicane au refuzat să recunoască Republica Texas.  Filisola a fost ironizat pentru retragere și a fost înlocuit rapid de Urrea.  În câteva luni, Urrea a strâns 6000 de oameni în Matamoros, pentru o recucerire a Texasului.  Armata sa a fost însă deturnată spre a rezolva rebeliuni federaliste persistente în alte regiuni.Majoritatea texanilor se așteptau ca armata mexicană să revină rapid. Astfel, mulți voluntari americani s-au alăturat armatei texiane în lunile de după victoria de la San Jacinto, și guvernul texian nu a reușit să țină pasul cu lista de personal a armatei. Din precauție, Béxarul a rămas sub lege marțială tot anul 1836.  Rusk a ordonat tuturor Tejanos din zona dintre râurile Guadalupe și Nueces să migreze fie în Texasul de Est, fie în Mexic.  Unii rezidenți au refuzat să se supună și au fost înlăturați cu forța.  Noi coloniști Anglo au venit și au folosit amenințări și manevre legale pentru a prelua pământul aflat în proprietatea Tejanos.  În următorii câțiva ani, sute de familii Tejano s-au mutat în Mexic.Ani de zile, autoritățile mexicane s-au folosit de recucerirea Texasului ca scuză pentru implementarea de noi taxe și acordarea de prioritate bugetară armatei în țara sărăcită. Au avut loc doar ciocniri sporadice.  Expedițiile mai mari au fost amânate pe măsură ce fondurile militare erau permanent redirecționate spre alte rebeliuni, de teama ca și acele regiuni să nu se alieze cu Texasul și să fragmenteze și mai mult țara. Statele mexicane nordice, care au constituit punctul focal al Expediției către Matamoros, au proclamat pentru scurt timp statul independent Republica Rio Grande în 1839. În același an, Congresul Mexican a discutat o propunere de lege prin care discuțiile pozitive despre Texas ar fi fost catalogate drept trădare. În iunie 1843, liderii celor două țări au declarat armistițiu.
La 1 iunie, Santa Anna s-a îmbarcat pe un vas către Mexic.  În următoarele două zile, mulțimi de soldați, dintre care mulți sosiseră chiar în acea săptămână din Statele Unite, s-au adunat să ceară execuția lui.  Lamar, acum promovat în funcția de secretar de război, a ținut un discurs în care a insistat că „guvernul nu trebuie să fie intimidat de gloată. Nu vrem o Revoluție Franceză în Texas!”, dar la 4 iunie soldații l-au luat pe Santa Anna și l-au pus în arest militar.  Conform lui Lack, „șocul de a ți se schimba politica externă de către o rebeliune populară slăbise irevocabil guvernul interimar”.  Un grup de soldați a încercat la jumătatea lui iulie o lovitură de stat.  Ca răspuns, Burnet a convocat alegeri pentru ratificare constituției și alegerea Congresului, al șaselea set de lideri ai Texasului într-un singur an. Alegătorii l-au votat cu o largă majoritate pe Houston în funcția de președinte, au ratificat constituția întocmită de Convenția din 1836, și au aprobat o rezoluție prin care cereau anexarea la Statele Unite.  Houston a semnat o ordonanță executivă prin care Santa Anna era trimis la Washington, D.C., de unde urma să plece în curând acasă.În absența sa, Santa Anna fusese demis.  La sosirea în țară, presa mexicană l-a atacat imediat pentru cruzimea față de cei executați la Goliad. În May 1837, Santa Anna a cerut anchetarea evenimentului.  Judecătorul a declarat că ancheta are ca scop doar identificarea faptelor și nu a luat nicio hotărâre; atacurile presei din Mexic și din Statele Unite au continuat.  Santa Anna a căzut în dizgrație până în anul următor, când a devenit un erou al Războiului Plăcintelor.Primul legislativ al Texasului a refuzat să ratifice tratatul semnat de Houston cu triburile Cherokee, declarând că el nu avea nicio autoritate să facă vreo promisiune.  Deși guvernele interimare texiane juraseră să despăgubească cetățenii pentru bunurile rechiziționate în timpul efortului de război, în mare parte caii și celelalte animale nu au fost returnate.  Veteranilor li se garantase împroprietărirea; în 1879, veteranii texiani care mai supraviețuiseră și care luptaseră cel puțin trei luni între 1 octombrie 1835 și 1 ianuarie 1837 au primit încă 520 ha de pământ din domeniul public. S-au distribuit peste 559.000 de hectare; o parte a fost în comitatul Greer, care ulterior a fost atribuit statului Oklahoma.Politicile Republicii Texas au modificat statutul multor persoane ce trăiau în regiune.  Constituția a interzis negrilor liberi să trăiască permanent în Texas. Sclavii individuali puteau fi eliberați doar prin ordonanță a Congresului, și persoana eliberată era obligată să părăsească țara.  Femeile au pierdut și ele multe drepturi legale prin noua constituție, care înlocuia sistemul legal tradițional de inspirație spaniolă cu dreptul jurisprudențial de inspirație engleză. Conform acestuia din urmă, se elimina noțiunea de proprietate comunitară, iar femeile nu mai aveau puterea să acționeze legal în nume propriu – să semneze contracte, să dețină proprietăți, sau să inițieze procese.  Unele dintre aceste drepturi au fost restaurate în 1845, când Texasul le-a adăugat la constituția de stat al SUA. În anii Republicii Texas, și Tejanos au fost puternic discriminați de autorități.
Autoritățile mexicane au pus pierderea Texasului pe seama intervenției Statelor Unite.  Deși Statele Unite au rămas oficial neutre, 40% din cei înrolați în armata texiană între 1 octombrie și 21 aprilie proveneau din Statele Unite și erau veniți după declanșarea ostilităților.  Peste 200 din voluntari erau membri ai Armatei Statelor Unite; niciunul nu a fost pedepsit atunci când s-a întors la post. Cetățeni americani au furnizat și provizii și bani cauzei independenței texianilor.  În următorul deceniu, politicienii mexicani au denunțat frecvent Statele Unite pentru implicarea cetățenilor lor.Statele Unite au acceptat să recunoască independența Republicii Texas în martie 1837, dar au refuzat să anexeze teritoriul.  Republica a încercat apoi să convingă puterile europene să o recunoască. La sfârșitul lui 1839, Franța a recunoscut Republica Texas după ce s-a convins că ar fi un bun partener comercial.Timp de câteva decenii, politica oficială britanică fusese aceea de a păstra legături puternice cu Mexicul în speranța că acesta va opri expansiunea Statelor Unite.  Când a izbucnit Revoluția Texană, Regatul Unit a refuzat să se implice, exprimându-și oficial încrederea că Mexicul își poate rezolva singur problemele interne. În 1840, după mai mulți ani în care Republica Texas nu a fost nici anexată de SUA, nici reabsorbită de Mexic, Regatul Unit a semnat un tratat prin care a recunoscut țara și a acționat ca mediator în vederea recunoașterii ei de către Mexic.Statele Unite au votat în favoarea anexării Texasului ca al 28-lea stat în martie 1845.  Două luni mai târziu, Mexicul a acceptat recunoașterea Republicii Texas cu condiția ca ea să nu fie anexată de Statele Unite.  La 4 iulie 1845, texanii au votat din nou în favoarea anexării.  Aceasta a declanșat Războiul Mexicano–American, în care Mexicul și-a pierdut aproape 55% din teritoriu în fața Statelor Unite și a fost obligat să renunțe la a revendica Texasul.
Deși în Revoluția Texană nu s-au introdus noi tehnici de luptă, pierderile au fost unele neobișnuite pentru acea vreme.  În general, în războaiele secolului al XIX-lea, numărul celor răniți era de regulă de două sau trei ori mai mare ca cel al morților.  Între octombrie 1835 și aprilie 1836, au murit circa 1000 de soldați mexicani și 700 texiani, în timp ce răniții au fost 500 mexicani și 100 texiani.  Devierea de la normă a fost cauzată de hotărârea de a-i eticheta pe rebelii texiani drept trădători și de dorința de răzbunare a texianilor.În timpul revoluției, soldații texiani și-au dobândit o reputație de curaj și rezistență.   Lack arată că mai puțin de 5% din populația texiană s-a înrolat în război, o rată relativ redusă de participare. Soldații texiani au recunoscut superioritatea cavaleriei mexicane față de a lor.  În următorul deceniu, Rangerii texani au împrumutat tactici de cavalerie mexicane și au adoptat pintenii și șaua spaniolă, riata și bandana.Asociația Veteranilor din Texas, formată numai din veterani ai revoluției ce trăiau în Texas, a activat între 1873 și 1901, jucând un rol-cheie în a convinge legislativul să ridice un monument în cinstea veteranilor bătăliei de la San Jacinto.  La sfârșitul secolului al XIX-lea, legislativul Texasului a achiziționat locul bătăliei de la San Jacinto, care găzduiește astăzi Monumentul de la San Jacinto, cea mai înaltă coloană de piatră din lume.  La începutul secolului al XX-lea, legislativul Texasului a achiziționat și Misiunea Alamo, astăzi monument închinat victimelor de acolo. În fața bisericii, în centrul Pieței Alamo, se află un cenotaf proiectat de Pompeo Coppini, ce comemorează apărătorii care au murit în luptă. Peste 2,5 milioane de oameni vizitează anual Alamo.Revoluția Texană a făcut subiectul unor poezii, cărți, piese de teatru și filme. Majoritatea operelor de limba engleză relatează perspectiva Anglos și se centrează în principal pe bătălia de la Alamo.  Din primul roman care relata evenimentele revoluției, Mexico versus Texas din 1838, până la jumătatea secolului al XX-lea, majoritatea operelor conțineau teme anticlericale și rasiste, descriind lupta ca una între bine (anglo-texian) și rău (mexican). Atât în literatura de limbă engleză cât și în cea de limbă spaniolă, bătălia de la Alamo este adesea comparată cu cea de la Termopile.  Miniseria Disney din 1950 intitulată Davy Crockett, bazată mai ales pe legende, a produs o atracție mondială către orice legat de Alamo. În câțiva ani, John Wayne a regizat și a jucat într-una dintre cele mai bine cunoscute și poate și una din cele mai inexacte versiuni cinematografice, The Alamo (1960). Această versiune a făcut prima încercare de a lăsa în urmă stereotipurile rasiale; chiar și așa, ea a fost interzisă în Mexic.  La sfârșitul anilor 1970, unele lucrări despre Alamo au început să exploreze și punctul de vedere Tejano, care dispăruse aproape complet din manualele despre revoluție, și să exploreze legăturile revoluției cu sclavia.
Barker, Nancy N. (iulie 1967). „The Republic of Texas: A French View”. The Southwestern Historical Quarterly. 71. Accesat în 21 ianuarie 2015. 
Barr, Alwyn (1990). Texans in Revolt: the Battle for San Antonio, 1835. Austin, TX: University of Texas Press. ISBN 0-292-77042-1. OCLC 20354408. 
Calore, Paul (2014). The Texas Revolution and the U.S.–Mexican War A Concise History. Jefferson, NC: McFarland. ISBN 978-0-7864-7940-5. 
Davis, William C. (2006). Lone Star Rising. College Station, TX: Texas A&M University Press. ISBN 9781585445325.  originally published 2004 by New York: Free Press
Edmondson, J.R. (2000). The Alamo Story: From Early History to Current Conflicts. Plano, TX: Republic of Texas Press. ISBN 1-55622-678-0. 
Graham, Don (iulie 1985). „Remembering the Alamo: The Story of the Texas Revolution in Popular Culture”. The Southwestern Historical Quarterly. 89: 35–67. Accesat în 21 ianuarie 2015. 
Hardin, Stephen L. (1994). Texian Iliad – A Military History of the Texas Revolution. Austin, TX: University of Texas Press. ISBN 0-292-73086-1. OCLC 29704011. 
Hardin, Stephen (2004). The Alamo 1836 : Santa Anna's Texas campaign. Westport, CT: Osprey Publishing. ISBN 9780275984601. 
Henderson, Timothy J. (2008). A Glorious Defeat: Mexico and Its War with the United States. New York, NY: Macmillan. ISBN 1429922796. 
Lack, Paul D. (1992). The Texas Revolutionary Experience: A Political and Social History 1835–1836. College Station, TX: Texas A&M University Press. ISBN 0-89096-497-1. 
Manchaca, Martha (2001). Recovering History, Constructing Race: The Indian, Black, and White Roots of Mexican Americans. The Joe R. and Teresa Lozano Long Series in Latin American and Latino Art and Culture. Austin, TX: University of Texas Press. ISBN 0-292-75253-9. 
Miller, Thomas (ianuarie 1961). „Texas Land Grants to Veterans of the Revolution and Signers of the Declaration of Independence”. The Southwestern Historical Quarterly. 64: 342–7. Accesat în 21 ianuarie 2015. 
Moore, Stephen L. (2004). Eighteen Minutes: The Battle of San Jacinto and the Texas Independence Campaign. Plano, TX: Republic of Texas Press. ISBN 1-58907-009-7. 
Reid, Stuart (2007). The Secret War for Texas. Elma Dill Russell Spencer Series in the West and Southwest. College Station, TX: Texas A&M University Press. ISBN 978-1-58544-565-3. 
Scott, Robert (2000). After the Alamo. Plano, TX: Republic of Texas Press. ISBN 978-0-585-22788-7. 
Stuart, Jay (2008). Slaughter at Goliad: The Mexican Massacre of 400 Texas Volunteers. Annapolis, MD: Naval Institute Press. ISBN 978-1-59114-843-2. 
Stuntz, Jean A. (2012). „Tejanas: Hispanic Women on the Losing Side of the Texas Revolution”.  În Scheer, Mary L. Women and the Texas Revolution. Denton, TX: University of North Texas Press. ISBN 1574414690. 
Todish, Timothy J.; Todish, Terry; Spring, Ted (1998). Alamo Sourcebook, 1836: A Comprehensive Guide to the Battle of the Alamo and the Texas Revolution. Austin, TX: Eakin Press. ISBN 978-1-57168-152-2. 
Vazquez, Josefina Zoraida (iulie 1985). translated by Jésus F. de la Teja. „The Texas Question in Mexican Politics, 1836–1845”. The Southwestern Historical Quarterly. 89. Accesat în 21 ianuarie 2015. 
Vazquez, Josefina Zoraida (1997). „The Colonization and Loss of Texas: A Mexican Perspective”.  În Rodriguez O., Jaime E.; Vincent, Kathryn. Myths, Misdeeds, and Misunderstandings: The Roots of Conflict in U.S.–Mexican Relations. Wilmington, DE: Scholarly Resources Inc. ISBN 0-8420-2662-2. 
Weber, David J. (1992). The Spanish Frontier in North America. Yale Western Americana Series. New Haven, CT: Yale University Press. ISBN 0-300-05198-0. 
Winders, Richard Bruce (2004). Sacrificed at the Alamo: Tragedy and Triumph in the Texas Revolution. Austin, TX: State House Press. ISBN 1-880510-81-2.
Richard Milhous Nixon (n. 9 ianuarie 1913, Yorba Linda[*]​, California, SUA – d. 22 aprilie 1994, Manhattan, SUA) a fost al treizeci și șaptelea președinte al Statelor Unite, îndeplinind această funcție între 1969 și 1974, când a devenit primul și încă singurul președinte american care a demisionat din funcție. Înainte de președinție, Nixon fusese membru al Camerei Reprezentanților din partea statului California și a Partidului Republican, și apoi senator de California și al treizeci și șaselea vicepreședinte al SUA între 1953 și 1961 în mandatele prezidențiale ale lui Dwight Eisenhower.
Nixon s-a născut în Yorba Linda⁠(en), California. A absolvit Colegiul Whittier⁠(en) în 1934 și școala de drept de la Universitatea Duke în 1937, revenind în California pentru a practica dreptul. Împreună cu soția sa, Pat Nixon, s-a mutat apoi la Washington pentru a lucra pentru guvernul federal în 1942. Ulterior, a servit în Marina Statelor Unite în al Doilea Război Mondial. Nixon a fost ales în Camera Reprezentanților din partea statului California în 1946 și apoi în Senat în 1950. Implicarea sa în cazul Alger Hiss⁠(en) i-a adus o reputație de anticomunist de frunte, precum și o notorietate națională. A fost ales candidat la vicepreședinție împreună cu candidatul prezidențial republican Dwight D. Eisenhower la alegerile din 1952⁠(en). Nixon a fost vicepreședinte opt ani, după care a candidat la funcția prezidențială la alegerile din 1960, fiind învins la limită de John F. Kennedy, după care a pierdut și alegerile pentru funcția de guvernator al Californiei în 1962. În 1968, a candidat din nou pentru președinție și a fost ales.
Deși Nixon a escaladat la început implicarea Statelor Unite în Războiul din Vietnam, a sfârșit prin a retrage SUA din conflict până în 1973. Vizita efectuată de Nixon în 1972⁠(en) în Republica Populară Chineză a deschis comunicațiile între cele două țări și a dus la normalizarea relațiilor diplomatice. El a inițiat o destindere a relațiilor cu Uniunea Sovietică și a semnat în același an Tratatul Împotriva Rachetelor Balistice⁠(en). Pe plan intern, administrația sa a adoptat în general politici ce transferau puterea de la Washington către state. Printre altele, el a lansat inițiative pentru combaterea cancerului și a drogurilor ilegale, a impus controlul salariilor și prețurilor, a pus în aplicare desegregarea școlilor din Sud, a implementat reforme ale mediului, a introdus legi pentru reformarea sistemului sanitar și de protecție socială. Deși a fost președinte în timpul aselenizărilor ce au început cu Apollo 11, el a înlocuit explorarea spațială umană cu misiuni ale navetelor spațiale. A fost reales cu ușurință în 1972.
Al doilea mandat al lui Nixon a fost marcat de o criză în Orientul Mijlociu, soldată cu un embargo asupra petrolului și cu resetarea procesului de pace în Orientul Mijlociu, dar și de o serie de dezvăluiri legate de Scandalul Watergate. Scandalul a escaladat și l-a costat pe Nixon mare parte din susținerea politică, astfel că la 8 august 1974 a demisionat în condițiile în care era aproape sigur că va fi demis de Congres. După demisie, el a acceptat amnistierea venită din partea succesorului său, Gerald Ford. După retragerea din viața politică, Nixon a scris nouă cărți și a efectuat numeroase călătorii în străinătate, ceea ce a contribuit la reabilitarea imaginii sale publice. A suferit un grav accident cerebral la 18 aprilie 1994, și a murit după patru zile, la 81 de ani.
Nixon s-a născut în familia lui Francis A. Nixon⁠(en) și a lui Hannah (Milhous) Nixon⁠(en), la 9 ianuarie 1913, într-o casă construită de tatăl său, în Yorba Linda, California⁠(en). Mama sa era quakeră (tatăl său, inițial metodist, s-a convertit și el după căsătorie), și băiatul a crescut marcat de respectarea obiceiurilor și constrângerilor quakerilor din acea vreme, cum ar fi abstinența de la alcool, dans și cuvinte licențioase. Nixon a avut patru frați: Harold (1909–33), Donald⁠(en) (1914–87), Arthur (1918–25) și Edward⁠(en) (născut în 1930). Patru dintre cei cinci băieți au fost botezați după regi care au domnit în Anglia istorică sau legendară; Richard, de exemplu, a fost botezat după Richard Inimă-de-Leu. Tatăl lui Nixon era scoțiano-irlandez⁠(en) în timp ce mama lui era de origine mixtă germană, engleză și irlandeză.
Copilăria lui Nixon a fost marcată de greutăți, iar el a citat mai târziu vorbele lui Eisenhower pentru a-și descrie propria copilărie: „eram săraci, dar frumusețea era că nu știam asta”. Familia Nixon nu a reușit să-și pună pe picioare o fermă și, după acest eșec, în 1922, s-a mutat la Whittier⁠(en), California. Într-o zonă cu mulți Quakeri, Frank Nixon a deschis un magazin alimentar și o benzinărie. Fratele mai mic al lui Richard, Arthur, a murit în 1925 după o scurtă suferință. La doisprezece ani, lui Richard i s-a găsit o pată pe plămân și, întrucât în familie exista istoric de tuberculoză, i s-a interzis să practice sportul. În cele din urmă, pata s-a dovedit a fi țesut cicatrizat de la o pneumonie din copilărie.
Micul Richard a studiat la East Whittier Elementary School, unde a fost președinte al promoției de clasa a opta. Părinții săi credeau că fratele lui, Harold, a dus o adolescență destrăbălată din cauză că a mers la Liceul Whittier⁠(en) și că tot de aceea s-a îmbolnăvit de tuberculoză (din care cauză a și murit în 1933). În consecință, pe Richard l-au trimis la un liceu mai mare Fullerton Union High School⁠(en). A primit note excelente, chiar dacă trebuia să meargă o oră cu autobuzul școlar în primul an de liceu—ulterior, a locuit în zilele lucrătoare la o mătușă din Fullerton, pentru a reveni acasă în weekenduri. A jucat fotbal în echipa liceului și rareori lipsea de la antrenamente, deși nu juca foarte des. A avut mai mult succes în clubul de dezbateri, câștigând mai multe campionate și primind singura pregătire în domeniul vorbitului în public de la șefa catedrei de engleză de la liceul din Fullerton, H. Lynn Sheller. Nixon și-a amintit mai târziu cuvintele lui Sheller, „ține minte, vorbitul este conversație ... nu striga la oameni. Vorbește cu ei. Conversează cu ei”. Nixon a afirmat că a încercat să utilizeze un ton conversațional cât mai mult posibil.
Părinții l-au lăsat pe Richard să se transfere la Liceul Whittier pentru al doilea an, începând cu septembrie 1928. La Whittier, Nixon a suferit prima înfrângere electorală, candidând la președinția corpului elevilor. Se trezea în general la 4 a.m., pentru a merge cu camioneta familiei în Los Angeles ca să cumpere legume de la piață. După aceea, le ducea la magazin să le spele și să le expună, abia după aceea mergând la școală. Harold fusese diagnosticat cu tuberculoză în anul anterior; când mama lui l-a dus în Arizona în speranța că-și va ameliora sănătatea, responsabilitățile lui Richard au crescut, și l-au făcut să renunțe la fotbal. Totuși, Richard a absolvit liceul Whittier al treilea într-o promoție de 207 elevi.
Lui Nixon i s-a oferit o bursă pentru a-și putea plăti studiile la Universitatea Harvard, dar boala lui Harold și necesitatea ca mama lor să aibă grijă de acesta însemna că era nevoie de Richard la magazin. El a rămas în orașul său și a studiat la Colegiul Whittier⁠(en), cheltuielile de studii fiind acoperite printr-o moștenire primită de la bunicul dinspre mamă. Nixon a jucat acolo baschet; a dat probe și pentru a se înscrie la fotbal american, dar nu avea dimensiunile necesare. El a rămas în echipă ca rezervă și s-a făcut remarcat prin entuziasm. În loc de frății, colegiul Whittier avea societăți literare. Nixon a fost refuzat de unica astfel de societate pentru băieți, „the Franklins”; mulți membri ai acestei societăți proveneau din familii de vază, iar Nixon era dintr-o familie obișnuită. Ca urmare, a contribuit la înființarea unei noi societăți, „the Orthogonian Society”. Pe lângă această societate, studii și munca la magazin, Nixon și-a găsit timp pentru un mare număr de activități extracurriculare, devenind campion la dezbateri și dobândind o reputație de student harnic. În 1933 s-a logodit cu Ola Florence Welch, fiica șefului poliției din Whittier. Cei doi s-au despărțit însă în 1935.După ce a absolvit colegiul în 1934, Nixon a primit o bursă la facultatea de drept a Universității Duke. Școala era una nouă și căuta să atragă cei mai buni absolvenți de colegiu oferindu-le burse. Plătea salarii mari profesorilor, dintre care mulți aveau reputație la nivel național sau internațional. Numărul de burse se reducea mult pentru studenții din al doilea și al treilea an, ceea ce îi obliga pe beneficiari să concureze intens între ei. Nixon nu doar că și-a păstrat bursa, ci a fost ales și președinte al Duke Bar Association, introdus în Order of the Coif⁠(en), și a absolvit al treilea în promoția sa în iunie 1937. Ulterior, el scria despre alma mater a lui: „îmi amintesc mereu că pentru orice aș fi făcut în trecut sau aș putea face în viitor, Universitatea Duke este responsabilă într-un fel sau altul”.
După absolvirea Universității Duke, Nixon spera la început să poată lucra la FBI, dar nu a primit niciun răspuns la cererea lui de angajare, aflând abia după mulți ani că inițial ea fusese admisă, dar interviul fusese anulat în ultimul moment din cauza reducerilor de buget. El s-a întors însă în California și a fost admis în baroul statului în 1937. A început să practice avocatura în cadrul firmei Wingert and Bewley din Whittier, lucrând la litigii comerciale pentru companii locale de petrol și pe alte probleme de drept comercial, dar și cu testamente. În anii următori, Nixon declara cu mândrie că este singurul președinte modern care a lucrat anterior ca avocat practicant. Nixon se ferea să lucreze la divorțuri, întrucât nu-i plăcea să asiste la momente în care femeile discutau deschis despre sex. În 1938, și-a deschis propria filială a firmei Wingert and Bewley în La Habra⁠(en), California, și a devenit partener cu drepturi depline în anul următor.În ianuarie 1938, Nixon a jucat în producția Whittier Community Players a piesei The Dark Tower⁠(en), împreună cu o profesoară de liceu pe nume Thelma „Pat” Ryan. Nixon a descris-o în memoriile sale ca „un caz de dragoste la prima vedere”—doar pentru Nixon însă, întrucât Pat Ryan l-a refuzat pe tânărul avocat de mai multe ori înainte de a accepta să se întâlnească cu el. Odată începută curtea, Ryan ezita să se mărite cu Nixon; cei doi s-au întâlnit timp de doi ani înainte ca ea să-i accepte cererea în căsătorie. Au avut o nuntă mică, la 21 iunie 1940. După o lună de miere petrecută în Mexic, cei doi au revenit la Whittier. Au avut doi copii, Tricia⁠(en) (născută în 1946) și Julie⁠(en) (născută în 1948).În ianuarie 1942, cei doi s-au mutat la Washington, D.C., unde Nixon s-a angajat la Oficiul pentru Administrarea Prețurilor⁠(en). În campaniile sale politice, Nixon avea să sugereze că acesta a fost răspunsul său la atacul de la Pearl Harbor, dar el de fapt încercase să obțină postul în toată a doua jumătate a lui 1941. Atât Nixon cât și soția sa credeau că rămânând în Whittier își limitează perspectivele. A fost repartizat la divizia de raționalizare a anvelopelor, unde trebuia să răspundă la scrisori. Nu i-a plăcut acest rol și, după patru luni, a cerut să se înroleze în marină. Fiind Quaker din naștere, putea să ceară scutirea de recrutare, iar pentru cei în slujba guvernului se acordau oricum astfel de scutiri. A fost acceptat, și s-a înrolat în marină în august 1942.Nixon a terminat școala de candidați pentru posturi de ofițer și a fost inclus cu grad de aspirant⁠(en) în octombrie 1942. Primul său post a fost acela de ordonanță pentru comandantul bazei aeriene a marinei de la Ottumwa din Iowa. Căutând o activitate mai animată, el a cerut să fie trimis pe mare și a fost transferat ca ofițer pentru controlul pasagerilor navali la South Pacific Combat Air Transport Command⁠(en), care susținea logistica operațiunilor din Pacificul de Sud-Vest⁠(en). A fost ofițer responsabil cu comandamentul transportului aerian al combatanților la Guadalcanal în Insulele Solomon și apoi la Green Island (Nissan island) de la nord de Bougainville. Unitatea sa pregătea planuri de zbor pentru operațiuni C-47 și superviza încărcarea și descărcarea avioanelor de marfă. Pentru acest serviciu, el a primit Letter of Commendation⁠(en) pentru „îndeplinire merituoasă și eficientă a datoriei ca ofițer responsabil pentru comandamentul transportului aerian al combatanților în Pacificul de Sud”. La 1 octombrie 1943, Nixon a fost avansat în gradul de locotenent. Nixon a mai primit două stele de serviciu și o citare de laudă, deși nu a participat la nicio luptă. După revenirea în SUA, Nixon a fost numit ofițer administrativ la Baza Aeriană Navală Alameda⁠(en) din California. În ianuarie 1945, a fost transferat la Biroul de Aeronautică⁠(en) din Philadelphia pentru a ajuta la negocierea încetării contractelor de război, primind încă o letter of commendation pentru munca depusă. Apoi, Nixon a fost transferat la alte birouri pentru a lucra la contracte, și în cele din urmă la Baltimore. În octombrie 1945, a fost avansat în gradul de locotenent-comandor. Și-a încheiat serviciul militar la 1 ianuarie 1946.
În 1945, Republicanii din colegiul 12 din California, nemulțumiți că nu reușesc să-l învingă pe congressmanul democrat Jerry Voorhis⁠(en), au căutat un candidat de consens, care să ducă o campanie puternică împotriva acestuia. Ei au format „Comitetul celor 100” pentru a găsi un candidat, în speranța de a evita disensiuni interne care să ducă la noi victorii ale lui Voorhis. După ce comitetul nu a reușit să atragă candidați mai cunoscuți, Herman Perry, managerul filialei din Whittier a Bank of America, l-a propus pe Nixon, prieten de familie cu care fusese coleg în Consiliul de Administrație al Colegiului Whittier înainte de război. Perry i-a scris lui Nixon în Baltimore. După o noapte de discuții aprinse între soții Nixon, ofițerul de marină a răspuns cu entuziasm propunerii lui Perry. Nixon s-a dus în California și a fost ales de comitet. Când a plecat din Marină la începutul lui 1946, Nixon și soția lui s-au întors la Whittier, unde Nixon a început un an de campanie intensă. El a susținut că Voorhis a fost un congressman ineficient și a sugerat că faptul că Voorhis este susținut de o grupare cu legături cu comuniștii înseamnă că Voorhis însuși are vederi radicale. Nixon a câștigat alegerile, primind 65.586 de voturi față de cele 49.994 ale lui Voorhis.
În Congres, Nixon a susținut Legea Taft–Hartley⁠(en) din 1947, o lege federală pentru monitorizarea activităților și puterii sindicatelor, și a făcut parte din Comisia pentru Educație și Muncă a Camerei Reprezentanților. El a făcut parte și din Comisia Herter, care s-a deplasat în Europa pentru a raporta necesitatea de ajutor american. Nixon era cel mai tânăr membru al comisiei și singurul din Vestul Statelor Unite. Argumentele membrilor Comisiei Herter, inclusiv ale lui Nixon, au dus la adoptarea de către legislativ a Planului Marshall.Nixon a câștigat atenție la nivel național pentru prima oară în 1948 când ancheta sa, ca membru al Comisiei pentru Activități Ne-Americane a Camerei⁠(en), a rezolvat cazul de spionaj Alger Hiss⁠(en). Deși mulți se îndoiau de acuzațiile lui Whittaker Chambers⁠(en) că Hiss, fost oficial în Departamentul de Stat, ar fi fost spion sovietic, Nixon credea că sunt adevărate și a insistat pentru continuarea anchetei. Într-un proces de calomnie intentat de Hiss, Chambers a produs documente ce îi susțineau afirmațiile. Între acestea, se numărau hârtii și microfilme⁠(en) pe care Chambers le-a predat anchetatorilor Camerei după ce le ascunsese peste noapte pe un câmp; ele au fost poreclite „Pumpkin papers⁠(en)” (documentele din dovleci). Hiss a fost condamnat pentru sperjur în 1950 pentru că a negat sub jurământ că i-ar fi dat vreun document lui Chambers. În 1948, Nixon a candidat la alegerile primare pentru Camera Reprezentanților la ambele partide⁠(en), câștigând primarele pentru ambele partide, și fiind reales fără probleme.
În 1949, Nixon a început să ia în calcul candidatura pentru Senatul Statelor Unite împotriva senatorului democrat în funcție, Sheridan Downey⁠(en), și a intrat în cursă în luna noiembrie a acelui an. Downey s-a confruntat cu o luptă dură în alegerile primare împotriva reprezentantei Helen Gahagan Douglas, și și-a anunțat retragerea din cursă în martie 1950. Nixon și Douglas au câștigat alegerile primare ale partidelor lor și s-au angajat într-o campanie dură în cadrul căreia Războiul din Coreea a fost o temă majoră. Nixon a încercat să concentreze atenția electoratului pe voturile de orientare liberală ale lui Douglas. Ca parte a acestui efort, membrii campaniei au răspândit niște manifeste denumite „Pink Sheets” prin care afirma că Douglas votase similar cu congressmanul de New York Vito Marcantonio⁠(en) (despre care unii credeau că ar fi comunist), și că, prin urmare, opiniile lor politice sunt aproape identice. Nixon a câștigat alegerile la aproape douăzeci de puncte procentuale distanță.În Senat, Nixon a luat o poziție de frunte contra comunismului global, călătorind și vorbind împotriva acestei amenințări. El a avut relații amicale cu alt anticomunist notoriu, prietenul său, senatorul de Wisconsin, Joseph McCarthy, dar a avut grijă să păstreze o oarecare distanță între el și acuzațiile adesea nefondate și panicarde ale lui McCarthy. Nixon l-a criticat și pe președintele Harry S. Truman pentru cum a tratat Războiul din Coreea. A susținut acordarea statutului de stat pentru Alaska și Hawaii, a votat în favoarea drepturilor civile pentru minorități, și a susținut ajutoare federale împotriva dezastrelor naturale din India și Iugoslavia. A votat împotriva controlului prețurilor și altor restricții monetare, împotriva plății de ajutoare sociale pentru imigranții ilegali.
Generalul Dwight D. Eisenhower a fost nominalizat drept candidat la președinție de către Partidul Republican în 1952. El nu avea nicio preferință anume pentru vreun candidat viceprezidențial, și astfel înalții demnitari și oficiali de partid republicani s-au întâlnit în spatele ușilor închise și i l-au recomandat generalului pe Nixon, iar Eisenhower a acceptat. Tinerețea lui Nixon (avea 39 de ani pe atunci), atitudinea împotriva comunismului, dar și baza politică din California—unul dintre cele mai mari state—erau toate considerate de către conducători surse de voturi. Printre alți candidați luați în calcul s-au mai numărat și senatorul de Ohio Robert Taft⁠(en), guvernatorul statului New Jersey Alfred Driscoll⁠(en) și senatorul de Illinois Everett Dirksen⁠(en). În cadrul campaniei, Eisenhower a vorbit în special despre planurile pe care le avea el pentru țară, lăsând campania negativă în seama colegului său.Pe la jumătatea lui septembrie, candidații republicani s-au confruntat cu o criză majoră. În mass-media s-a relatat că Nixon deține niște fonduri politice, întreținute de susținătorii săi, din care îi sunt rambursate cheltuielile politice. Asemenea fonduri nu erau ilegale, dar îl expuneau pe Nixon la acuzații de posibil conflict de interese. Cum începuseră să apară presiuni asupra lui Eisenhower să ceară demisia lui Nixon și renunțarea la candidatură, senatorul a ieșit la televiziune pentru a ține un discurs la 23 septembrie 1952. Această cuvântare, denumită ulterior Checkers speech⁠(en), a fost auzită de circa 60 de milioane de americani—inclusiv de cea mai mare audiență obținută până atunci de o televiziune. Nixon s-a apărat cu un mesaj emoționant, arătând că fondul nu este secret, și nici nu furnizează donatorilor favoruri speciale. El s-a prezentat ca persoană cu venituri modeste (soția nu are nicio haină de blană; în schimb, poartă „o respectabilă haină republicană de pânză”) și ca patriot. Discursul avea să rămână în istorie pentru că Nixon a amintit de un cadou pe care îl primise, dar pe care nu voia să-l dea înapoi: „un mic câine cocker spaniel ... trimis tocmai din Texas. Și fetița noastră—Tricia, de 6 ani—i-a dat numele de Checkers.” Discursul a fost o capodoperă și a generat un val de susținere publică pentru Nixon. Eisenhower s-a hotărât să-l păstreze drept coleg de candidatură, decizie ce s-a dovedit victorioasă pentru alegerile din noiembrie⁠(en).Eisenhower se angajase să-i dea lui Nixon responsabilități în timpul mandatului de vicepreședinte, responsabilități ce i-ar fi permis să fie eficient de la început ca succesor. Nixon participa la ședințele Cabinetului și ale Consiliului de Securitate Națională, și le prezida în absența lui Eisenhower. Un turneu efectuat în 1953 în Orientul Îndepărtat a reușit să genereze mai multă simpatie față de Statele Unite și l-a determinat pe Nixon să aprecieze potențialul regiunii ca centru industrial. A vizitat Saigonul și Hanoiul din Indochina Franceză. La întoarcerea în Statele Unite la sfârșitul lui 1953, Nixon a mărit timpul pe care îl dedica relațiilor externe.Biograful Irwin Gellman, care a scris o cronică a anilor petrecuți de Nixon în Congres, scria despre vicepreședinția lui:
În ciuda campaniilor intense duse de Nixon, care și-a reluat atacurile puternice îndreptate împotriva democraților, republicanii au pierdut controlul asupra ambelor camere ale Congresului la alegerile din 1954. Aceste pierderi l-au făcut pe Nixon să se gândească să renunțe la politică după terminarea mandatului. La 24 septembrie 1955, președintele Eisenhower a suferit un infarct; starea lui a fost la început considerată a-i pune în pericol viața. Eisenhower nu a putut să-și îndeplinească îndatoririle timp de șase săptămâni. Amendamentul al 25-lea la Constituția Statelor Unite⁠(en) încă nu fusese propus, iar vicepreședintele nu avea nicio putere formală de acțiune. Cu toate acestea, Nixon a acționat în numele lui Eisenhower în această perioadă, prezidând ședințele Cabinetului și asigurându-se că consilierii și ofițerii Cabinetului nu caută să dobândească mai multă putere. Conform biografului Stephen Ambrose⁠(en), Nixon „câștigase stima pe care a primit-o prin conduita sa în timpul crizei ... nu a făcut nicio încercare de a prelua puterea”.Cu moralul mai bun, Nixon a încercat să obțină un al doilea mandat, dar unii dintre consilierii lui Eisenhower își propuseseră să-l dea la o parte. Într-o ședință din decembrie 1955, Eisenhower a propus ca Nixon să nu candideze pentru realegere pentru a i se da experiența administrativă în vederea candidaturii în 1960 ca președinte, și să devină membru al Cabinetului într-o a doua administrație Eisenhower. Nixon credea însă că o astfel de acțiune avea să-i distrugă cariera politică. Când Eisenhower și-a anunțat candidatura pentru realegere, în februarie 1956, s-a ferit de chestiunea candidatului viceprezidențial, afirmând că este improprie tratarea ei înaintea obținerii renominalizării. Deși lui Eisenhower nu i se opunea niciun republican, Nixon a primit un număr substanțial de voturi în favoarea unor alți candidați în alegerile primare din 1956 din New Hampshire. La sfârșitul lui aprilie, președintele a anunțat că Nixon îi va fi din nou partener de candidatură. Eisenhower și Nixon au fost realeși lejer la alegerile din noiembrie 1956⁠(en).
În primăvara lui 1957, Nixon a efectuat o nouă călătorie majoră în străinătate, de această dată în Africa. La întoarcere, a contribuit la promovarea Legii Drepturilor Civile din 1957. Legea, care inițial se dorea o reformă mai radicală, a fost slăbită în Senat, iar activiștii pentru drepturi civile au fost împărțiți între a încuraja și a descuraja promulgarea ei de către Eisenhower. Nixon l-a sfătuit pe președinte să promulge legea, ceea ce s-a și întâmplat. Eisenhower a mai suferit un mic atac cerebral în noiembrie 1957, iar Nixon a ținut o conferință de presă, asigurând națiunea că în timpul convalescenței lui Eisenhower Cabinetul continuă să funcționeze ca o echipă.La 27 aprilie 1958, Richard și Pat Nixon au plecat într-un turneu în America de Sud. La Montevideo, Uruguay, Nixon a efectuat o vizită neprogramată într-un campus universitar, unde a răspuns la întrebările studenților pe tema politicii externe a SUA. Călătoria a fost una fără mari evenimente până când grupul lui Nixon a ajuns la Lima, Peru, unde s-a confruntat cu demonstrații studențești. Nixon a mers în campus, a ieșit din mașină să discute cu studenții, și a rămas până a când a fost obligat să intre înapoi în mașină de o salvă de obiecte aruncate. La hotel, Nixon a găsit o altă mulțime, și a fost scuipat de un demonstrant. La Caracas, Venezuela, Nixon și soția sa au fost scuipați de demonstranți antiamericani, iar limuzina a fost atacată de un grup de oameni înarmați cu răngi. Conform lui Ambrose, conduita demnă și curajoasă a lui Nixon „i-a făcut chiar și pe unii dintre cei mai înverșunați adversari ai săi să-i poarte un oarecare respect”.În iulie 1959, președintele Eisenhower l-a trimis pe Nixon în Uniunea Sovietică la deschiderea Expoziției Naționale Americane⁠(en) la Moscova. La 24 iulie, în timp ce făcea un tur al expoziției împreună cu premierul sovietic Nikita Hrușciov, cei doi s-au oprit la o bucătărie-model americană și s-au angajat într-o dezbatere ad-hoc despre meritele capitalismului în raport cu comunismul, discuție ce avea să devină celebră sub denumirea de „Dezbaterea din Bucătărie⁠(en)".
În 1960, Nixon a lansat prima sa campanie pentru alegerile prezidențiale. S-a confruntat cu foarte puțină opoziție în cadrul alegerilor primare republicane și l-a ales pe fostul senator de Massachusetts Henry Cabot Lodge, Jr.⁠(en) drept partener. Adversarul său democrat a fost John F. Kennedy, iar cursa a rămas strânsă pe toată durata ei. Nixon a insistat pe experiența sa, dar Kennedy a cerut înnoire și a susținut că administrația Eisenhower–Nixon permisese Uniunii Sovietice să depășească SUA în domeniul rachetelor balistice („missile gap⁠(en)”). Între timp, fusese introdus un nou mediu de informare în politică: dezbaterile prezidențiale televizate. În prima astfel de dezbatere, Nixon pare palid și nebărbierit, spre deosebire de fotogenicul Kennedy. Performanța lui Nixon în cadrul dezbaterii a fost percepută drept mediocră în mediul vizual, deși mulți dintre cei care au ascultat-o la radio credeau că Nixon a ieșit învingător. Nixon a pierdut alegerile la limită, Kennedy câștigând doar 120.000 de voturi în plus față de el (0,2 procente) în votul popular.
Au apărut acuzații de fraudă electorală în Texas și în Illinois, ambele state câștigate de Kennedy; Nixon a refuzat să conteste alegerile, temându-se că o controversă îndelungată ar produce prejudicii de imagine Statelor Unite în ochii lumii, și că incertitudinea ar dăuna intereselor americane. La sfârșitul mandatului său de vicepreședinte, în ianuarie 1961, Nixon și familia sa s-au întors în California, unde el e practicat avocatura și a scris o carte intitulată Six Crises⁠(en), în care relata cazul Hiss, infarctul lui Eisenhower și Criza Fondului care fusese rezolvată de discursul Checkers.Liderii republicani locali și naționali l-au încurajat pe Nixon să candideze împotriva lui Pat Brown pentru funcția de guvernator al statului California la alegerile din 1962. În ciuda unor rețineri inițiale, Nixon a intrat în cursă. Campania i-a fost umbrită de suspiciunile că Nixon consideră funcția ca piedestal pentru o altă candidatură prezidențială, de opoziția extremei drepte din partid și de lipsa sa de interes pentru ocuparea funcției de guvernator al Californiei. Nixon spera ca o victorie să-i confirme statutul de principal activist republican din țară și că va asigura rămânerea sa în prim planul politicii naționale. El a fost însă învins de Brown cu peste cinci puncte procentuale, iar înfrângerea a fost considerată pe scară largă a fi sfârșitul carierei sale politice. Într-un discurs de acceptare a înfrângerii din dimineața de după alegeri, Nixon a dat vina pe mass-media pentru favorizarea adversarului său, spunând: „nu-l veți mai avea pe Nixon să vă mai bată la cap pentru că, domnilor, aceasta este ultima mea conferință de presă”. Înfrângerea din California a fost scoasă în evidență în episodul din 11 noiembrie 1962, al emisiunii Howard K. Smith: News and Comment⁠(en) de la ABC, intitulat „The Political Obituary of Richard M. Nixon”. Alger Hiss a apărut în emisiune, și numeroși reprezentanți ai publicului s-au plâns că nu este corect să i se acorde unui infractor condamnat timp de antenă ca să atace un fost vicepreședinte. Revolta a dus la anularea programului lui Smith, și simpatia publică pentru Nixon a crescut.
Familia Nixon a călătorit în Europa în 1963, unde Nixon a ținut conferințe de presă și s-a întâlnit cu liderii țărilor pe care le-a vizitat. Familia s-a mutat la New York City, unde Nixon a devenit partener senior în reputatat firmă de avocatură Nixon, Mudge, Rose, Guthrie & Alexander⁠(en). Când și-a anunțat campania din California, Nixon se angajase să nu mai candideze la președinție în 1964; chiar dacă nu ar fi făcut acel angajament, el considera că este dificil să-l învingă pe Kennedy sau, după asasinarea sa, pe succesorul lui Kennedy, Lyndon Johnson. În 1964, el l-a susținut pe senatorul de Arizona Barry Goldwater pentru nominalizarea republicană la candidatura prezidențială; când Goldwater a reușit să obțină nominalizarea, Nixon a fost ales pentru a-l prezenta pe candidat la convenție. Deși considera că Goldwater nu are multe șanse de succes, Nixon i-a făcut campanie cu loialitate. Alegerile⁠(en) au fost un dezastru pentru republicani; înfrângerea detașată a lui Goldwater în fața lui Johnson a fost însoțită de pierderi înregistrate de partid în Congres și între funcțiile de guvernator ale statelor.Nixon a fost unul dintre puținii republicani de seamă care nu au fost învinovățiți pentru rezultatele dezastruoase, și a încercat să profite de această imagine la alegerile pentru Congres din 1966. A făcut campanie pentru mulți republicani care încercau să redobândească locurile pierdute la victoria lui Johnson și a fost lăudat pentru ajutorul dat republicanilor să recupereze locuri în alegerile parțiale.
La sfârșitul lui 1967, Nixon și-a anunțat familia că dorește să candideze din nou la președinție. Deși Pat Nixon nu se bucura mereu de viața publică (de exemplu, fusese jenată de faptul că a trebuit să dezvăluie cât de puțină avere are familia ei în discursul Checkers), ea a susținut ambițiile soțului ei. Nixon credea că, întrucât democrații sunt împărțiți în ce privește problema Războiului din Vietnam, un republican are șanse bune de victorie, deși se aștepta ca alegerile să fie la fel de strânse ca și în 1960.
Unul dintre cele mai tumultuoase sezoane de alegeri primare din istoria SUA a început în același timp cu lansarea Ofensivei de Tet, urmată de retragerea candidaturii președintelui Johnson ca urmare a rezultatului neașteptat de slab din alegerile primare din New Hampshire; ea s-a încheiat cu asasinarea unuia dintre candidații democrați, senatorul Robert F. Kennedy, la doar câteva momente după victoria sa în alegerile primare din California. De partea republicană, principalul adversar al lui Nixon era guvernatorul statului Michigan George Romney⁠(en), dar și guvernatorii statelor New York (Nelson Rockefeller) și California (Ronald Reagan) sperau fiecare să fie nominalizați într-o convenție de balotaj. Nixon și-a asigurat însă nominalizarea din primul tur de scrutin. El l-a ales drept partener de candidatură pe guvernatorul statului Maryland Spiro Agnew, alegere care Nixon credea că va uni partidul, făcând apel atât la moderații din Nord cât și la sudiștii dezamăgiți de democrați.Adversarul democrat al lui Nixon la alegerile generale a fost vicepreședintele Hubert Humphrey, care fusese nominalizat la o convenție marcată de proteste violente. De-a lungul campaniei, Nixon s-a prezentat ca o figură a stabilității într-o perioadă de neliniște și agitație națională. El a făcut apel la ceea ce ulterior a denumit „majoritatea tăcută⁠(en)” de americani conservatori sociali⁠(en) cărora le displăceau contracultura hippie⁠(en) și demonstranții împotriva războiului din Vietnam. Agnew a devenit un critic din ce în ce mai activ al acestor grupuri, întărind poziția lui Nixon în rândul dreptei.Nixon a dus o campanie publicitară puternică la televiziune, întâlnindu-se cu susținătorii săi în fața camerelor. El a susținut că rata criminalității este prea ridicată și a atacat ceea ce el percepea ca o renunțare a democraților la superioritatea nucleară a Statelor Unite. Nixon a promis „pace cu onoare⁠(en)” în Războiul din Vietnam și a proclamat că „noua conducere va pune capăt războiului și va câștiga pacea în Pacific”. El nu a dat publicității metodele prin care spera să oprească războiul, făcând mass-media să speculeze că trebuie să aibă un „plan secret”. Sloganul său „Nixon's the One” s-a dovedit eficient.Negociatorii lui Johnson sperau să ajungă la un armistițiu în Vietnam înainte de alegeri. Nixon a primit analize detaliate asupra tratativelor de la Henry Kissinger, pe atunci consultant al negociatorului american Averill Harriman⁠(en), iar echipa sa de campanie s-a aflat în legătură constantă cu Anna Chennault⁠(en) din Saigon. Ea l-a sfătuit pe președintele sud-vietnamez Thieu să nu meargă la tratativele ce se purtau la Paris, sugerând că Nixon i-ar putea oferi condiții mai bune dacă este ales. Johnson știa ce se întâmplă, întrucât îi pusese sub urmărire și pe Chennault și pe ambasadorul sud-vietnamez la Washington, și s-a înfuriat pentru ceea ce el considera a fi o tentativă a lui Nixon de a submina politica externă a SUA. La 31 octombrie, în lipsa unui acord, Johnson a anunțat oprirea unilaterală a bombardamentelor și începerea negocierilor de pace la Paris la 6 noiembrie, ziua de după alegeri. La 2 noiembrie, după o nouă discuție avută cu Chennault, Thieu a spus că nu se va duce la Paris. Johnson i-a telefonat lui Nixon, care a negat orice implicare; președintele nu l-a crezut. Johnson credea că nu poate face publică implicarea lui Chennault, despre care aflase prin ascultarea convorbirilor telefonice, dar i-a spus lui Humphrey, care a ales să nu se folosească de ea.Într-o cursă în trei între Nixon, Humphrey și candidatul independent guvernatorul statului Alabama George Wallace, Nixon l-a învins pe Humphrey cu aproape 500.000 de voturi (șapte zecimi de punct procentual), cu 301 de voturi electorale la 191 pentru Humphrey și 46 pentru Wallace. În discursul de anunțare a victoriei, Nixon s-a angajat ca administrația sa să încerce să reunească națiunea divizată. Nixon a spus: „am primit un mesaj foarte elegant de la vicepreședinte, prin care mă felicită pentru câștigarea alegerilor. Și eu l-am felicitat pentru lupta dusă cu curaj și abnegație împotriva unor condiții vitrege. I-am spus și că știu exact cum se simte. Știu cum este să pierzi la limită.”
Nixon a depus jurământul pentru funcția de președinte la 20 ianuarie 1969, în fața fostului său rival politic, judecătorul Curții Supreme Earl Warren⁠(en). Pat Nixon a ținut Biblia familiei deschisă la Isaia 2:4, unde scrie: „El va fi Judecătorul neamurilor, El va hotărî între un mare număr de popoare; așa încât din săbiile lor își vor făuri fiare de plug, și din sulițele lor cosoare; niciun popor nu va mai scoate sabia împotriva altuia și nu vor mai învăța războiul”. În discursul inaugural, care a fost lăudat aproape de toată lumea, Nixon a remarcat că „cea mai mare onoare pe care ți-o poate acorda istoria este titlul de aducător de pace”—frază ce avea să fie pusă pe piatra lui de mormânt. El a vorbit despre transformarea politicii partizane într-o nouă eră de unitate:
Nixon a pus bazele deschiderii relațiilor cu China chiar dinainte de a deveni președinte, scriind în Foreign Affairs cu un an înainte de a accede la funcție: „Nu este loc pe această planetă mică pentru ca un miliard dintre potențial cei mai capabili oameni să trăiască într-o mânioasă izolare.” În această întreprindere, el a fost ajutat de consilierul său pe probleme de securitate națională și viitorul secretar de stat, Henry Kissinger, cu care președintele a colaborat îndeaproape, fără a se consulta cu oficialii din Cabinet. Cum relațiile dintre Uniunea Sovietică și China erau la un nadir—avuseseră loc chiar ciocniri la frontieră între cele două țări în timpul primului an de președinție a lui Nixon—Nixon a transmis chinezilor în particular că dorește relații mai apropiate. Un progres major a avut loc la începutul lui 1971, când președintele Mao a invitat o echipă de jucători american de tenis de masă să viziteze China și să joace împotriva celor mai buni jucători chinezi. Nixon a răspuns trimițându-l pe Kissinger în China la întâlniri clandestine cu oficiali chinezi. La 15 iulie 1971, s-a anunțat simultan la Beijing și de către Nixon (la televiziune și la radio) că președintele va vizita China în luna februarie a anului următor. Anunțurile au uimit lumea întreagă. Secretul în care s-au purtat discuțiile a permis liderilor ambelor țări să pregătească climatul politic în țările lor.În februarie 1972, Nixon și soția sa au mers în China. Kissinger l-a pregătit pe Nixon în sesiuni ce au totalizat peste 40 de ore. La aterizare, președintele și Prima Doamnă au ieșit din Air Force One și l-au salutat pe premierul chinez Ciu Enlai. Nixon i-a strâns mâna lui Ciu, gest pe care secretarul de stat american din 1954 John Foster Dulles refuzase să îl facă atunci când cei doi s-au întâlnit la Geneva. Peste 100 de jurnaliști de televiziune l-au însoțit pe președinte. Din ordinul lui Nixon, televiziunea a fost puternic favorizată în raport cu publicațiile tipărite, întrucât Nixon simțea că acest mediu va imortaliza mai bine vizita decât cuvintele tipărite. I-a dat și ocazia de a-i îndepărta pe unii ziariști pe care îi disprețuia.Nixon și Kissinger au avut timp de o oră întrevederi cu Mao și Ciu la reședința oficială a lui Mao, unde au discutat mai multe chestiuni. Mao i-a spus ulterior medicului său că a fost impresionat de Nixon, pe care l-a considerat sincer, spre deosebire de stângiști și de sovietici. El a spus că în Kissinger nu avea încredere, deși consilierul pe probleme de securitate națională a spus despre întrevedere că a fost o „întâlnire cu istoria”. S-a ținut un banchet oficial în cinstea oaspeților prezidențiali la Marea Sală a Poporului⁠(en). A doua zi, Nixon s-a întâlnit cu Ciu; prin comunicatul comun de după întâlnire, Taiwanul a fost recunoscut ca parte a Chinei, iar problema reunificării a fost abordată în speranța unei soluții pașnice. În afara întrevederilor oficiale, Nixon a vizitat situri architecturale, între care Orașul Interzis, mausoleele Ming și Marele Zid. Americanii au văzut pentru prima oară modul de viață al chinezilor prin camerele ce au însoțit-o pe Pat Nixon, care a mers prin orașul Beijing vizitând comune, școli, fabrici și spitale.Vizita a adus o nouă eră a relațiilor sino-americane. De teama posibilității unei alianțe sino-americane, Uniunea Sovietică a cedat presiunilor pentru destinderea relațiilor cu Statele Unite.
Când Nixon a acces la funcție, circa 300 de soldați americani mureau săptămânal în Vietnam, iar războiul era extrem de nepopular în Statele Unite, unde se desfășurau proteste violente împotriva războiului. Administrația Johnson acceptase să suspende bombardamentele în scopul negocierilor fără precondiții, dar acest acord nu a intrat în vigoare pe deplin. Conform lui Walter Isaacson, la scurt timp după începutul mandatului, Nixon a ajuns la concluzia că Războiul din Vietnam nu poate fi câștigat și era hotărât să-i pună capăt cât mai repede. Black, pe de altă parte, afirmă că Nixon credea sincer că poate intimida Vietnamul de Nord prin „Teoria Nebunului⁠(en)”. Nixon a căutat un aranjament care să permită retragerea forțelor americane, păstrând însă Vietnamul de Sud în siguranță împotriva vreunui atac.
Nixon a aprobat o campanie secretă de bombardament asupra pozițiilor nord-vietnameze și ale Khmerilor Roșii din Cambodgia în martie 1969 (cu numele de cod Operation Menu⁠(en)), o politică începută de Johnson. Aceste operațiuni s-au soldat cu bombardamente masive în Cambodgia; s-au aruncat mai multe bombe deasupra Cambodgiei în timpul lui Johnson și Nixon decât au aruncat Aliații în tot al Doilea Război Mondial. La jumătatea lui 1969, Nixon a început eforturile de a negocia pacea cu nord-vietnamezii, trimițând o scrisoare personală liderilor nord-vietnamezi, și au demarat convorbiri de pace la Paris. Discuțiile inițiale nu au dus însă la niciun acord. În mai 1969, el a propus public retragerea tuturor trupelor americane din Vietnamul de Sud, cu condiția ca și Vietnamul de Nord să facă același lucru, astfel încât în Vietnamul de Sud să se țină alegeri libere sub supraveghere internațională cu participarea Viet Congului.În iulie 1969, Nixon a vizitat Vietnamul de Sud, unde s-a întâlnit cu comandanții militari americani și cu președintele Nguyễn Văn Thiệu⁠(en). În contextul protestelor din țară, prin care se cerea retragerea imediată, a implementat o strategie de înlocuire a trupelor americane cu trupe vietnameze, strategie cunoscută sub denumirea de „vietnamizare”. Curând, el a instituit retrageri eșalonate ale trupelor americane dar a autorizat incursiuni în Laos, în parte pentru a întrerupe drumul Ho Chi Minh⁠(en), utilizat pentru aprovizionarea forțelor nord-vietnameze, drum ce trecea prin Laos și Cambodgia. Nixon a anunțat publicului american invazia terestră a Cambodgiei la 30 aprilie 1970. Răspunsul la adresa protestatarilor a inclus o întâlnire ad-hoc ținută cu ei dimineața devreme la monumentul lui Lincoln la 9 mai 1970. Documente extrase din arhivele sovietice după 1991 arată că tentativa nord-vietnamezilor de a cuceri Cambodgia în 1970 a fost lansat la cererea explicită a Khmerilor Roșii și a fost negociată de secundul lui Pol Pot, Nuon Chea⁠(en). Promisiunea lui Nixon din campanie de a opri războiul era în contrast izbitor cu escaladarea bombardamentelor, ceea ce a dus la afirmații că Nixon suferea de un „handicap de credibilitate⁠(en)” în această chestiune.În 1971, extrase din așa-numitele „Pentagon Papers⁠(en)”, transpirate de Daniel Ellsberg⁠(en), au fost publicate de The New York Times și de The Washington Post. Când a aflat despre scurgerea de informații, Nixon a înclinat la început să nu facă nimic; documentele, un istoric al implicării Statelor Unite în Vietnam, priveau mai ales minciunile administrațiilor anterioare și conțineau foarte puține dezvăluiri adevărate. S-a lăsat însă convins de Kissinger că acele documente sunt mai dăunătoare decât păreau, și a încercat să interzică publicarea. Curtea Supremă a decis în cele din urmă în favoarea ziarelor.Pe măsură ce retragerile de trupe americane continuau, recrutările în serviciul militar obligatoriu au fost reduse și în 1973 au luat sfârșit; armata a devenit una doar pe bază de voluntariat. După ani de lupte, la începutul lui 1973 s-au semnat Acordurile de Pace de la Paris⁠(en). Ele implementau o încetare a focului și au permis retragerea restului de trupe americane; ele nu impuneau însă retragerea celor 160.000 de soldați din trupele regulate nord-vietnameze din Vietnamul de Sud. Odată oprită susținerea americană, a existat o scurtă perioadă de armistițiu, după care luptele au reînceput, de această dată fără implicare americană. Vietnamul de Nord a cucerit în 1975 Vietnamul de Sud și a impus dictatura comunistă.
Nixon fusese un ferm susținător al lui Kennedy în Invazia din Golful Porcilor din 1961 și în conteztul Crizei Rachetelor Cubaneze; la preluarea funcției, el a amplificat operațiunile secrete împotriva Cubei și împotriva președintelui său, Fidel Castro. El a întreținut relații strânse cu comunitatea cubaneză aflată în exil în SUA, prin intermediul prietenului său, Bebe Rebozo⁠(en), care adesea i-a sugerat moduri de a-l irita pe Castro. Aceste activități îi priveau pe sovietici și pe cubanezi, care se temeau că Nixon ar putea ataca Cuba și încălca înțelegerea între Kennedy și Hrușciov prin care se pusese capăt crizei rachetelor. În august 1970, sovieticii i-au cerut lui Nixon să reafirme înțelegerea; în ciuda liniei dure adoptate împotriva lui Castro, Nixon a acceptat. Toate acestea nu se terminaseră când sovieticii au început să-și extindă baza din portul cubanez Cienfuegos în octombrie 1970. A urmat o confruntare minoră, încheiată cu o înțelegere ca sovieticii să nu utilizeze Cienfuegos pentru submarine cu rachete balistice. Runda finală de note diplomatice, prin care se reafirma acordul din 1962, a avut loc în noiembrie.Alegerea candidatului marxist Salvador Allende în funcția de președinte al statului Chile în septembrie 1970 i-a determinat pe Nixon și pe Kissinger să urmeze o campanie viguroasă de rezistență secretă împotriva lui Allende, gândită la început pentru a convinge congresul chilian să-l confirme pe Jorge Alessandri drept câștigător al alegerilor și apoi constând în mesaje adresate ofițerilor militari pentru a-i încuraja să organizeze o lovitură de stat. Alte forme de susținere a opoziției anticomuniste au fost organizarea de greve împotriva lui Allende și finanțarea adversarilor săi. S-a făcut și afirmația că Nixon ar fi autorizat personal 700.000 de dolari în fonduri secrete pentru tipărirea de manifeste împotriva lui Allende într-un important ziar chilian. După ce Allende a început comunizarea țării, a urmat o perioadă prelungită de neliniște socială, politică și economică, încheiată prin preluarea puterii de către generalul Augusto Pinochet într-o lovitură de stat⁠(en) violentă la 11 septembrie 1973; printre cei morți s-a numărat și Allende.
Nixon a căutat să submineze rolul Uniunii Sovietice în politica mondială, rol ajuns la un apogeu în perioada în care a preluat președinția și a încercat să exploateze fisurile din cadrul blocului comunist. O posibilă astfel de fisură era România, țară ce se opusese invaziei Cehoslovaciei din 1968. În anul următor, Nixon a vizitat România pe 2 august, dar în urma discuțiilor purtate cu președintele român, Nixon a constatat că de fapt „Ceaușescu este un marxist stalinist dur, iar discuțiile cu el exclud platitudinile uzuale diplomatice.“ Cu toate acestea, Ceaușescu a fost invitat să efectueze o vizită în SUA, pe care a efectuat-o în 1973. Dictatorul est-european a obținut însă de la Nixon clauza națiunii celei mai favorizate pentru țara sa, aflată la acea vreme într-un impas economic și în relații reci cu Uniunea Sovietică.Ulterior anului 1969, contextul internațional s-a ameliorat, iar Nixon s-a folosit de aceasta pentru a trata subiectul păcii nucleare. În urma anunțului vizitei în China, administrația Nixon a efectuat negocieri și pentru o vizită în Uniunea Sovietică. Președintele și Prima Doamnă au sosit la Moscova la 22 mai 1972 și s-au întâlnit cu Leonid Brejnev, secretarul general al PCUS; cu Alexei Kosîghin, președintele consiliului de miniștri; și cu Nikolai Podgornîi⁠(en), șeful de stat, printre alți înalți oficiali sovietici.
Nixon s-a angajat în intense negocieri cu Brejnev. Din acest summit au rezultat acorduri pentru intensificarea comerțului, precum și două tratate importante pentru controlul armamentului: SALT I, primul pact complet pentru limitarea armamentului semnat de cele două superputeri, și Tratatul Anti-Rachete Balistice⁠(en), prin care s-a interzis dezvoltarea sistemelor proiectate pentru interceptarea rachetelor. Nixon și Brezhnev au proclamat o nouă eră de „coexistență pașnică”. În acea seară, s-a ținut un banchet la Kremlin.Încercând să întrețină relații mai bune cu SUA, atât China cât și Uniunea Sovietică și-au redus suportul diplomatic pentru Vietnamul de Nord și au sfătuit Hanoiul să își rezolve singur problemele. Nixon și-a descris ulterior strategia:
Cum făcuse progrese considerabile în cei doi ani anteriori în relațiile sovieto-americane, Nixon a efectuat o a doua vizită în URSS în 1974. A sosit la Moscova la 27 iunie și a avut parte de o ceremonie de bun venit, de mulțimi venite să-l întâmpine, și de un dineu oficial la Marele Palat al Kremlinului⁠(en) în acea seară. Nixon și Brejnev s-au întâlnit la Ialta, unde au discutat o propunere de pact de apărare reciprocă, destinderea relațiilor și MIRV-urile. Deși se gândea să propună un amplu tratat de interzicere a testelor nucleare, Nixon simțea că nu va avea timp ca președinte să-l ducă la bun sfârșit. Nu au existat progrese semnificative în aceste negocieri.
Întrucât conform Doctrinei Nixon⁠(en), SUA urma să evite pe cât posibil să acorde direct asistență combatanților aliați, ajutându-i în schimb să se apere singuri, Statele Unite au crescut cu mult vânzările de armament către Orientul Mijlociu—în particular către Israel, Iran și Arabia Saudită—în timpul administrației Nixon. Administrația Nixon a susținut ferm Israelul, aliat al americanilor în Orientul Mijlociu, dar susținerea nu a fost necondiționată. Nixon credea că  Israelul trebuie să facă pace cu vecinii săi arabi și că Statele Unite trebuie să încurajeze acest proces. Președintele credea că—cu excepția perioadei Crizei Suezului—SUA nu interveniseră la conducerea Israelului atunci când ar fi trebuit, și că era cazul să utilizeze pârghiile furnizate de importantul ajutor militar american acordat Israelului pentru a determina părțile să vină la masa negocierilor. Conflictul arabo-israelian nu a fost însă un centru important al atenției președintelui Nixon în primul său mandat—în principal pentru că el considera că indiferent ce ar fi făcut, evreii americani se vor opune realegerii sale.La 6 octombrie 1973, o coaliție arabă în frunte cu Egipt și Siria, susținută cu tone de armament și provizii de Uniunea Sovietică, a atacat Israelul în ceea ce astăzi este denumit Războiul de Yom Kippur. Israelul a suferit pierderi grele și Nixon a ordonat reaprovizionarea aeriană a Israelului, scurtcircuitând conflictele și birocrația inter-departamentale și asumându-și personal responsabilitatea pentru orice răspuns se dădea țărilor arabe. După mai mult de o săptămână, când SUA și Uniunea Sovietică începuseră să negocieze un armistițiu⁠(en), Israelul pătrunsese adânc în teritoriul inamic. Negocierile de armistițiu au escaladat rapid într-o criză a superputerilor; când Israelul era în avantaj, președintele egiptean Sadat a cerut o misiune de menținere a păcii desfășurată în comun de SUA și URSS, dar a fost refuzat de americani. Când premierul sovietic Brejnev a amenințat că va aplica militar unilateral orice misiune de menținere a păcii, Nixon a ridicat nivelul de alertă DEFCON la 3, punând tot personalul militar american în alertă pentru război nuclear. Era momentul în care lumea se afla cel mai aproape de războiul nuclear de la Criza Rachetelor Cubaneze. Brejnev a dat înapoi ca urmare a acțiunilor lui Nixon.Întrucât victoria Israelului se datora în mare parte susținerii SUA, țările arabe din OPEC au răspuns refuzând să vândă țiței Statelor Unite, declanșând criza petrolului din 1973. Embargoul a produs penurii de combustibil și a dus la raționalizări în Statele Unite la sfârșitul lui 1973, și a fost încheiată în cele din urmă de către țările producătoare de petrol după ce s-a reinstaurat pacea în Orientul Mijlociu.După război, sub președinția lui Nixon, SUA au restabilit relații diplomatice cu Egiptul pentru prima oară după 1967. Nixon s-a folosit de criza din Orientul Mijlociu pentru a restarta negocierile de pace în regiune; într-o notă confidențială, el îi scria lui Kissinger la 20 octombrie:
Cred, dincolo de orice îndoială, că acum avem în față cea mai bună oportunitate din ultimii 15 ani de a construi o pace de durată în Orientul Mijlociu. Sunt convins că istoria ne va trage la răspundere dacă lăsăm această ocazie să ne scape... Acum consider că un aranjament permanent în Orientul Mijlociu ar fi cel mai important țel căruia să i ne dedicăm.
Nixon a făcut una dintre ultimele sale vizite internaționale ca președinte în Orientul Mijlociu în iunie 1974, și a fost primul președinte american care a vizitat Israelul.
Când Nixon a preluat funcția în 1969, inflația se ridica la 4,7 procente—cea mai ridicată rată de la Războiul din Coreea. Programul Great Society⁠(en), aplicat în timpul lui Johnson, coroborat cu costurile Războiului din Vietnam, determina mari deficite bugetare. Șomajul era scăzut, dar dobânzile la credite erau cele mai mari din ultimul secol. Scopul economic principal al lui Nixon era acela de a reduce inflația; cel mai evident mijloc de a face aceasta era de a pune capăt războiului. Aceasta însă nu se putea realiza peste noapte, iar economia americană a continuat să întâmpine dificultăți în 1970, contribuind la rezultatele modeste ale republicanilor la alegerile legislative din acel an (democrații au controlat ambele camere de-a lungul întregii președinții a lui Nixon). Economistul politic Nigel Bowles scria în studiul său din 2011 că noul președinte nu a făcut prea multe în primul an de președinție pentru a modifica politicile lui Johnson.Nixon era mult mai interesat de politica externă decât de cea internă, dar considera că alegătorii tind să se concentreze pe propria lor situație financiară, și că situația economică se constituie într-o amenințare la adresa realegerii sale. Ca parte a vederilor sale denumite „Noul Federalism⁠(en)”, a propus acordarea de granturi statelor, dar aceste propuneri s-au pierdut în mare parte în procesul alcătuirii bugetului în Congres. Nixon a câștigat însă credit politic pentru simpla susținere a lor. În 1970, Congresul acordase președintelui puterea de a impune înghețarea unor salarii sau prețuri, deși majoritățile democrate știau că Nixon se opusese în toată cariera sa acestui gen de intervenții în economie și nu se așteptau ca el să facă uz de aceste prerogative. Cum problema inflației încă nu era rezolvată în august 1971, și se apropia anul alegerilor, Nixon a convocat o întâlnire la vârf a consilierilor săi economici la Camp David. Atunci, el a anunțat punerea temporară sub control a salariilor și prețurilor, permițând dolarului să fluctueze în raport cu alte monede și a pus capăt convertibilității dolarului în aur. Bowles arată că, „identificându-se cu o politică al cărui scop era înfrângerea inflației, Nixon a făcut viața grea adversarilor săi democrați ... în a-l critica. Adversarii săi nu puteau oferi nicio politică alternativă care să fie plauzibilă întrucât cea susținută de ei era gândită de ei, dar pe care președintele și-o însușise.” Politicile lui Nixon au redus inflația în 1972, dar efectele lor secundare au contribuit la reapariția inflației în al doilea său mandat și în timpul administrației Ford.După ce a câștigat realegerea, Nixon a constatat că inflația revine. A reimpus măsuri de control al prețurilor în iunie 1973. Ele au devenit nepopulare în rândurile publicului și mediului de afaceri, care preferau sindicate puternice decât o birocrație a comisiei de prețuri. Controalele s-au soldat cu penurii de alimente, întrucât carnea a dispărut din alimentare și fermierii preferau să-și înece păsările decât să le vândă în pierdere. În ciuda eșecului în a controla inflația, măsurile de control au fost oprite încet, și la 30 aprilie 1974, autorizația dată de Congres pentru aplicarea lor a expirat și nu a mai fost înnoită.
Nixon a susținut un „Nou Federalism⁠(en)”, care avea să delege puterea statelor și oficialilor locali aleși, desi Congresul era ostil acestor idei și a pus în aplicare doar câteva din ele. El a eliminat Departamentul Poștelor⁠(en) din cadrul Cabinetului, care în 1971 a devenit compania de stat United States Postal Service.Nixon s-a lăsat târziu convins să adere la ideile mișcării pentru conservarea mediului înconjurător⁠(en). Politica de mediu nu fusese o problemă semnificativă la alegerile din 1968; candidaților rareori li se cereau părerile pe această temă. El a observat că prima Zi a Pământului din aprilie 1970 a generat un val de interes al alegătorilor pe această temă, și a încercat să profite de el în folosul său; în iunie, el a anunțat înființarea Agenției pentru Protecția Mediului⁠(en) (EPA). Nixon a deschis noi drumuri discutând politica ecologică pentru prima oară în cadrul Discursului despre Starea Uniunii; alte inițiative susținute de Nixon au fost Legea pentru Aer Curat din 1970⁠(en) și Occupational Safety and Health Administration⁠(en) (OSHA); Legea Politicii Ecologice Naționale⁠(en) impunea studii de impact ecologic pentru multe clase de proiecte federale. Nixon a respins Lega Apei Curate din 1972—obiectând nu asupra scopurilor politice ale legii, ci asupra sumei de bani alocată, pe care o considera excesivă. După ce Congresul a trecut peste vetoul său, Nixon a blocat⁠(en) fondurile alocate pe care le considera nejustificate.În 1971, Nixon a propus o reformă a asigurărilor de sănătate—obligativitatea unei asigurări de sănătate contractate de un angajator, federalizarea sistemului Medicaid⁠(en) pentru familiile sărace cu copii minori în întreținere, și susținerea organizațiilor pentru păstrarea sănătății (HMO). O lege limitată pentru HMO-uri a fost pusă în aplicare în 1973. În 1974, Nixon a propus mai multe reforme ale sistemului sanitar—înlocuirea Medicaid cu planuri de asigurări sanitare de stat disponibile oricui, cu prețuri pe baza veniturilor și coplată⁠(en).Îngrijorat de prevalența utilizării drogurilor atât în țară cât și de către soldații americani din Vietnam, Nixon a cerut un Război împotriva drogurilor⁠(en), angajându-se să taie sursele de aprovizionare din străinătate și să crească fondurile pentru educație și pentru facilitățile de reabilitare.Nixon a cerut în februarie 1971 mai multe fonduri pentru cercetarea în domeniul anemiei falciforme, pentru tratarea bolii și pentru educație și a promulgat Legea pentru Controlul Național al Anemiei Falciforme⁠(en) la 16 mai 1972. Un autor afirmă însă că, în timp ce cerea creșterea finanțării unor programe foarte cunoscute, cum ar fi cele pentru cancer și anemie falciformă, în același timp el a încercat să reducă cheltuielile totale ale Institutelor Naționale pentru Sănătate, ca parte a unei abordări conservatoare asupra guvernării.
Anii Nixon au adus prima integrare rasială pe scară largă în școlile publice din Sud. Nixon a căutat o cale de mijloc între segregaționistul Wallace și democrații liberali, al căror suport pentru integrare îi înstrăina pe unii albi din Sud. În speranța de a obține rezultate bune în Sud în 1972, el a încercat să scape de segregare ca subiect de dispută politică înaintea alegerilor. La scurt timp după învestitură, l-a numit pe vicepreședintele Agnew în fruntea unui grup de lucru, care a colaborat cu liderii locali—atât albi cât și negri—pentru a determina cum să integreze școlile locale. Agnew nu era prea interesat de această activitate, mare parte din eforturi fiind opera secretarului pentru muncă George Shultz. Erau disponibile fonduri federale de ajutorare, și o întâlnire cu președintele Nixon era o posibilă răsplată pentru comitetele care se conformau. Până în septembrie 1970, mai puțin de 10% din copiii negri mai învățau în școli segregate. Până în 1971, însă, tensiunile cauzate de desegregare au ieșit la suprafață în orașele din Nord, unde au apărut proteste față de transportul la distanță al copiilor la școli din afara cartierelor lor doar pentru obținerea unui echilibru rasial. Nixon se opunea personal transportului cu autobuzul pe mari distanțe, dar a acceptat să pună în aplicare hotărârile judecătorești care îl impuneau.Pe lângă desegregarea școlilor publice, Nixon a implementat în 1970 Planul Philadelphia⁠(en)—primul program de acțiune afirmativă. El a susținut și Amendamentul pentru Drepturi Egale⁠(en) după ce a fost adoptat în 1972 de ambele camere ale Congresului și a trecut la etapa de ratificare de către state. Nixon susținuse amendamentul în campania sa din 1968, deși mișcările feministe l-au criticat pentru că a făcut prea puține pentru a-l promova pe el sau pe cauza lui după ce a fost ales. Cu toate acestea, el a numit mai multe femei în funcții de administrare decât numise Lyndon Johnson.
După un efort național de un deceniu, Statele Unite au câștigat cursa către aselenizare la 20 iulie 1969, cu misiunea Apollo 11. Nixon a vorbit cu Neil Armstrong și cu Buzz Aldrin în timpul ieșirii lor pe Lună. A spus despre acea conversație că a fost „cel mai istoric apel telefonic efectuat vreodată de la Casa Albă”. Nixon nu era însă dispus să mențină finanțarea National Aeronautics and Space Administration (NASA) la nivelurile înalte din anii 1960 când NASA se pregătea să trimită oameni pe Lună. Administratorul NASA Thomas O. Paine⁠(en) alcătuise planuri ambițioase pentru stabilirea unei baze permanente pe Lună până la sfârșitul anilor 1970 și pentru lansarea unei misiuni umane pe Marte până în 1981. Nixon a respins însă ambele propuneri.Nixon a anulat în 1969 și programul Manned Orbital Laboratory⁠(en) al Forțelor Aeriene, deoarece sateliții-spion⁠(en) se dovediseră a fi o metodă mai economică de a obține același obiectiv informativ.La 24 mai 1972, Nixon a aprobat un program de cooperare pe cinci ani între NASA și programul spațial sovietic, care a culminat cu o misiune comună a unor nave Apollo (americană) și Soiuz (sovietică)⁠(en) care s-au conectat în spațiu.
Nixon credea că creșterea puterii sale atinsese apogeul într-un moment de realiniere politică⁠(en). „Solid South-ul⁠(en)” democrat fusese de multă vreme o sursă de frustrare a ambițiilor republicanilor. Goldwater câștigase câteva state din Sud opunându-se Legii Drepturilor Civile din 1964 dar îi înstrăinase pe sudiștii mai moderați. Eforturile lui Nixon de a obține susținerea Sudului în 1968 au fost diluate de candidatura lui Wallace. În primul său mandat, el a urmat o strategie a Sudului⁠(en), încercând să adapteze unele politici, cum ar fi planurile de desegregare, în așa fel încât să fie acceptabile de către albii din Sud, încurajându-i să se realinieze republicanilor în perioada de după Perioada Drepturilor Civile⁠(en). El a nominalizat doi conservatori din Sud, pe Clement Haynsworth⁠(en) și pe G. Harrold Carswell⁠(en) la Curtea Supremă, dar niciunul nu a fost confirmat de Senat.
Nixon a participat la alegerile primare din New Hampshire la 5 ianuarie 1972, anunțându-și astfel candidatura pentru realegere. Asigurat practic de nominalizarea republicană, președintele se aștepta la început ca adversarul său democrat să fie senatorul de Massachusetts Ted Kennedy (fratele răposatului președinte), dar el a fost eliminat din cursă după incidentul Chappaquiddick⁠(en) din 1969. În schimb, favorit a devenit senatorul de Maine Edmund Muskie, cu senatorul de Dakota de Sud George McGovern⁠(en) aproape de el pe locul doi.La 10 iunie, McGovern a câștigat alegerile primare din California și și-a asigurat candidatura din partea democraților. 2 luni mai tarziu, Nixon a fost renominalizat la Convenția Republicană. El a criticat platforma democrată ca fiind ezitantă și divizantă. McGovern intenționa să reducă drastic cheltuielile în domeniul apărării și susținea amnistierea evazioniștilor recrutării, precum și dreptul la avort. Cum unii din susținătorii lui erau suspectați de a favoriza legalizarea drogurilor, McGovern a fost perceput ca fiind pentru „amnistie, avort și acid”. McGovern a avut de suferit și din cauza susținerii ezitante acordate primului său candidat viceprezidențial, senatorul de Missouri Thomas Eagleton⁠(en), eliminat de la candidatură după ce a ieșit la iveală că se tratase pentru depresie. Nixon era dat câștigător de majoritatea sondajelor de-a lungul întregului ciclu electoral, și a fost reales la 7 noiembrie 1972 în una dintre cele mai lejere victorii electorale din istoria americană. El l-a învins pe McGovern cu peste 60 de procente din votul popular, pierzând doar în Massachusetts și în Districtul Columbia.
Termenul Watergate a ajuns să cuprindă o serie de activități clandestine și adesea ilegale efectuate de unii membri ai administrației Nixon. Între aceste activități s-au numărat unele „dirty tricks⁠(en)”, și plasarea de microfoane în birourile adversarilor politici, precum și hărțuirea grupurilor de activiști și a figurilor politice. Activitățile au ieșit la lumină după ce cinci persoane au fost prinse intrând prin efracție în sediul Partidului Democrat din complexul Watergate din Washington, D.C. la 17 iunie 1972. The Washington Post a preluat povestea; reporterii Carl Bernstein⁠(en) și Bob Woodward⁠(en) s-au bazat pe un informator denumit „Deep Throat⁠(en)"—care ulterior s-a dovedit a fi Mark Felt⁠(en), director asociat la FBI—care i-a pus în legătură cu oamenii administrației Nixon. Nixon a desconsiderat scandalul ca fiind o simplă mașinațiune politică, acuzând articolele de presă ce-l relatau că sunt polarizate și mincinoase. Un șir de dezvăluiri a clarificat însă că Comitetul pentru Realegerea Președintelui Nixon, și apoi Casa Albă, au fost implicate în tentative de sabotare a democraților. Consilieri de rang înalt cum ar fi consilierul juridic John Dean⁠(en) erau în situația de a fi puși sub acuzare; în total 48 de oficiali au fost condamnați pentru diverse fapte penale.În iulie 1973, consilierul de la Casa Albă Alexander Butterfield⁠(en) a depus mărturie sub jurământ în fața Congresului că Nixon avea un sistem secret de înregistrare și că înregistra toate conersațiile și apelurile telefonice din Biroul Oval. S-a impus prezentarea acestor înregistrări printr-o subpoena⁠(en) emisă de procurorul special pentru Watergate Archibald Cox⁠(en); Nixon a furnizat stenogramele conversațiilor, dar nu și benzile, invocând privilegiul executiv⁠(en). Cum Casa Albă și Cox se aflau la cuțite, Nixon a obținut concedierea lui Cox în octombrie în așa-numitul „masacru de sâmbătă seara⁠(en)”; el a fost înlocuit cu Leon Jaworski⁠(en). În noiembrie, avocații lui Nixon au dezvăluit că o bandă audio cu conversații, înregistrată la Casa Albă la 20 iunie 1972, avea un spațiu gol de 18½ minute. Rose Mary Woods⁠(en), secretara personală a președintelui, și-a asumat răspunderea pentru aceasta, susținând că a șters accidental secțiunea în timp ce transcria conversația, dar relatarea ei a fost luată în derâdere. Pauza, deși nu era nicio dovadă concludentă a unor presupuse fapte penale comise de președinte, a pus sub îndoială afirmația lui Nixon că nu știa nimic de conspirație.
Deși Nixon a pierdut multă susținere populară, chiar din cadrul propriului partid, el a respins acuzațiile de fapte penale și s-a angajat să rămână în funcție. El a insistat că făcuse greșeli, dar că nu știa nimic despre intrarea prin efracție și că nu a încălcat nicio lege și a aflat despre conspirație abia la începutul lui 1973. La 10 octombrie 1973, vicepreședintele Agnew a demisionat —din motive fără legătură cu Watergate— și a fost condamnat pentru dare de mită, evaziune fiscală și spălare de bani, fapte comise în timp ce era guvernator al statului Maryland. Nixon l-a numit pe Gerald Ford, liderul minorității din Camera Reprezentanților, în locul lui Agnew.La 17 noiembrie 1973, într-un interviu televizat cu presa, Nixon a afirmat,
Bătălia legală pentru benzi a continuat în primele luni ale lui 1974, și în aprilie Nixon a anunțat publicarea a 1.200 de pagini de stenograme ale conversațiilor de la Casa Albă între el și consilierii săi. Comisia Juridică a Camerei a deschis audieri în vederea punerii sub acuzare⁠(en) a președintelui la 9 mai 1974, audieri televizate de majoritatea posturilor importante. Aceste audieri au culminat cu voturile în favoarea punerii sub acuzare. La 24 iulie, Curtea Supremă a decis în unanimitate ca Nixon să pună la dispoziția anchetatorilor toate benzile, nu doar câteva stenograme alese.Scandalul s-a extins, implicând o pleiadă de noi acuzații la adresa președintelui, de la abuzul în utilizarea agențiilor guvernamentale până la acceptarea de cadouri în timpul exercitării funcției; Nixon și-a afirmat repetat disponibilitatea de a plăti orice taxe se consideră că datorează, și a plătit 465.000 de dolari fiscului în 1974.Chiar și cu susținerea redusă de seria neîntreruptă de dezvăluiri, Nixon spera că poate lupta împotriva acuzațiilor. Una dintre benzile noi, înregistrată după intrarea prin efracție, demonstra că lui Nixon i se spusese despre legătura între Casa Albă și afacerea Watergate la scurt timp după comiterea faptei, și că aprobase planuri de obstrucționare a anchetei. Într-o declarație ce a însoțit publicarea a ceea ce avea să fie denumit „banda-armă a crimei” la 5 august 1974, Nixon a acceptat să-și asume răspunderea pentru mințirea poporului în ce privește momentul în care a aflat despre implicarea Casei Albe, afirmând că a fost o simplă scăpare. S-a întâlnit în scurt timp cu liderii republicani din congres, și i s-a spus că este în fața unei iminente puneri sub acuzare de către Cameră și că beneficia cel mult de 15 voturi în favoarea sa în Senat la judecata propriu-zisă— mult mai puțin decât cele 34 de care avea nevoie pentru a evita demiterea.
În lumina pierderii susținerii politice și a iminenței punerii sub acuzare, Nixon a demisionat din funcția de președinte începând cu 9 august 1974, după ce a ținut o cuvântare adresată națiunii la televiziune în seara dinainte. Discursul de demisie a fost ținut din Biroul Oval și a fost transmis în direct la radio și la televiziune. Nixon a declarat că demisionează pentru binele țării și a cerut națiunii să-l susțină pe noul președinte, Gerald Ford. Nixon a trecut în revistă realizările președinției sale, în special pe cele din domeniul politicii externe. El și-a apărat realizările din mandat, citând din discurul lui Theodore Roosevelt din 1910 cunoscut ca „Cetățenia într-o republică⁠(en)”:
Discursul lui Nixon a primit răspunsuri favorabile la început din partea comentatorilor din presa audio-vizuală, doar Roger Mudd⁠(en) de la CBS afirmând că Nixon nu și-a recunoscut nicio vină. A fost numit „o capodoperă” de către Conrad Black⁠(en), unul din biografii lui. Black a opinat că „ceea ce se dorea a fi o umilință fără precedent pentru orice președinte american, Nixon a transformat într-o recunoaștere rafinată a unei insuficiențe a suportului legislativ. A plecat dedicându-și jumătate din cuvântare realizărilor mandatului său.”
După demisie, familia Nixon s-a mutat în casa lor denumită La Casa Pacifica⁠(en) din San Clemente, California⁠(en). Conform biografului Aitken⁠(en), după demisie, „Nixon era un suflet chinuit”. Congresul finanțase costurile mutării lui Nixon, inclusiv câteva cheltuieli salariale, deși a redus alocația de la 850.000 la 200.000 de dolari. Cu o parte din angajați încă împreună cu el, Nixon era la birou zilnic de la 7 a.m.— dar nu prea avea ce face. Fostul său secretar de presă, Ron Ziegler⁠(en), stătea singur cu el zilnic ore în șir.Demisia lui Nixon nu pusese capăt dorințelor multora de a-l vedea pedepsit. Ford a luat în calcul grațierea lui Nixon, deși ar fi fost o decizie nepopulară. Nixon, contactat de emisarii lui Ford, se ferea la început să accepte o grațiere, dar ulterior s-a resemnat. Ford a insistat însă pe o declarație de remușcări; Nixon considera că nu a comis nicio infracțiune și că nu trebuie să emită un astfel de document. Ford a acceptat în cele din urmă și la 8 septembrie 1974, i-a acordat lui Nixon „deplină, liberă și absolută grațiere”, ceea ce a pus capăt oricărei posibilități de urmărire penală. Nixon a declarat apoi:
În octombroe 1974, Nixon s-a îmbolnăvit de flebită⁠(en). Medicii i-au spus că dacă nu se operează poate muri, și a ales operația, iar președintele Ford l-a vizitat în spital. Nixon era citat prin subpoena pentru procesul a trei dintre foștii săi consilieri—Dean, Haldeman și John Ehrlichman⁠(en)—iar The Washington Post, necrezând că este bolnav, a publicat o caricatură cu Nixon având ghipsul pe „piciorul greșit”. Judecătorul John Sirica a admis să-l scutească pe Nixon de prezență în ciuda obiecților inculpaților. Congresul i-a dat lui Ford indicații să păstreze documentele prezidențiale ale lui Nixon—începând o luptă legală de trei decenii pentru documente, luptă în cele din urmă câștigată de fostul președinte. Nixon era în spital când s-au ținut alegerile legislative din 1974, iar Watergate și grațierea au contribuit la pierderea de către republicani a încă 43 de locuri în Cameră și trei în Senat.
În decembrie 1974, Nixon a început să-și pregătească revenirea, în ciuda nepopularității sale în toată țara. Scria în jurnalul său, referindu-se la el însuși și la Pat:
La începutul lui 1975, sănătatea lui Nixon se ameliora. A păstrat un birou într-un post al Pazei de Coastă aflat la 300 de metri de casa lui, la început mergând acolo cu o mașină de golf și apoi mergând zilnic pe jos; a lucrat în principal la memoriile sale. El sperase să mai aștepte înainte de a-și scrie memoriile; faptul că bunurile sale erau consumate de cheltuieli și de onorariile avocațiilor l-a obligat să înceapă lucrul mai repede. În această activitate, a întâmpinat greutăți din cauza sfârșitului în februarie al alocației sale de tranziție, care l-a obligat să se despartă de mare parte din staff, inclusiv de Ziegler. În luna august a acelui an, s-a întâlnit cu producătorul și realizatorul britanic de talk-show-uri David Frost⁠(en), care i-a dat 600.000 de dolari pentru o serie de interviuri⁠(en), filmate și difuzate în 1977. Ele au început pe subiectul politicii externe, enumerând liderii pe care îi întâlnise, dar cea mai memorabilă secțiune au fost interviurile pe tema Watergate. Nixon a recunoscut că „a dezamăgit țara” și că „m-am dezamăgit și pe mine. Le-am dat o sabie și ei au înfipt-o în mine. Și au răsucit-o în rană. Și cred că dacă eram eu în locul lor, aș fi făcut la fel.” Interviurile au adus 45–50 milioane de telespectatori—devenind cel mai urmărit program de acest fel din istoria televiziunii.Interviurile au ajutat la a îmbunătăți poziția financiară a lui Nixon—la un moment dat la începutul lui 1975 mai avea doar 500 de dolari în bancă—împreună cu vânzare proprietății sale de la Key Biscayne către un trust înființat de prieteni înstăriți ai lui Nixon cum ar fi Bebe Rebozo⁠(en). În februarie 1976, Nixon a vizitat China la invitația personală a lui Mao. Nixon dorise să revină în China, dar a ales să aștepte vizita lui Ford din 1975. Nixon a rămas neutru în alegerile primare din 1976 disputate de Ford și Reagan. Ford a câștigat, dar a fost învins de guvernatorul statului Georgia Jimmy Carter în alegerile generale. Administrația Carter nu avea nevoie de Nixon și i-a blocat planurile de a călători în Australia, determinând guvernul primului ministru Malcolm Fraser⁠(en) să nu mai facă nicio invitație oficială.În 1976, Nixon a fost exclus din baroul statului New York pentru obstrucționarea justiției în afacerea Watergate. Nixon a ales să nu se apere.
La începutul lui 1978, Nixon a mers în Regatul Unit. Acolo, a fost ignorat de diplomații americani și de majoritatea miniștrilor guvernului James Callaghan. A fost primit însă de lidera opoziției, Margaret Thatcher, ca și de foștii prim-miniștri Lord Home și Sir Harold Wilson. Alți doi foști prim-miniștri, Harold Macmillan și Edward Heath au refuzat să-l întâlnească. Nixon a vorbit la Oxford Union⁠(en) despre Watergate:
În 1978, Nixon și-a publicat memoriile sub titlul RN: The Memoirs of Richard Nixon, prima din cele zece cărți pe care le-a scris în anii de după retragere. Cartea a fost un bestseller și a atras critici în general pozitive. Nixon a călătorit la Casa Albă în 1979, la invitația lui Carter pentru dineul oficial oferit vicepremierului chinez Deng Xiaoping. Carter nu dorea să-l invite pe Nixon, dar Deng a afirmat că dacă nu va fi invitat și el, atunci îl va vizita în California. Nixon a avut o întâlnire în privat cu Deng și a vizitat Beijingul din nou pe la jumătatea lui 1979.La 10 august 1979, familia Nixon a achiziționat o casă în New York City la adresa 817 Fifth Avenue după ce fusese respins de două cooperative⁠(en). Când fostul șah al Iranului Mohammed Reza Pahlavi a murit în Egipt în iulie 1980, Nixon a sfidat Departamenul De Stat, care intenționa să nu trimită niciun reprezentant al SUA, participând la funeralii. Deși Nixon nu era un reprezentant oficial, ca fost președinte a fost considerat prezență americană la funeraliile fostului aliat. Nixon l-a susținut pe Ronald Reagan la candidatura prezidențială la alegerile din 1980, apărând la televiziune unde se prezenta, așa cum scria biograful Stephen Ambrose, „omul de stat senior neimplicat”. El a scris articole pentru multe publicații atât în timpul campaniei cât și după victoria lui Reagan. După optsprezece luni în casa din New York City, Nixon și soția sa s-au mutat în 1981 la Saddle River, New Jersey.În tot deceniul anilor 1980, Nixon a păstrat un program ambițios de cuvântări și de scris, a călătorit, și s-a întâlnit cu mulți lideri străini, în special din țările Lumii a Treia. S-a alăturat foștilor președinți Ford și Carter ca reprezentanți ai Statelor Unite la funeraliile președintelui egiptean Anwar Sadat. Într-o vizită în Orientul Mijlociu, Nixon și-a făcut cunoscute vederile în ce privește Arabia Saudită și Libia, ceea ce a atras atenția presei americane; The Washington Post scria despre „reabilitarea” lui Nixon. Nixon a vizitat și Uniunea Sovietică în 1986 și la întoarcere a scris președintelui Reagan un lung memorandum ce conținea sugestii de politică externă și impresiile personale în ce-l privește pe Mihail Gorbaciov. După această călătorie, Nixon a fost clasat într-un sondaj Gallup ca fiind unul dintre cei mai admirați zece oameni de pe planetă.
În 1986, Nixon a ținut un discurs la o convenție de editori de ziare, impresionând audiența cu un tur de orizont al lumii. La acea vreme, analista politică Elizabeth Drew scria: „chiar și când greșea, Nixon tot arăta că știe multe și că are o memorie încăpătoare, orecum și capacitatea de a vorbi cu o aparentă autoritate, suficient pentru a impresiona pe unii care nu-l priveau cu ochi prea buni înainte.” Newsweek a scris un articol despre „revenirea lui Nixon”, intitulat „He's back”.La 19 iulie 1990, s-a deschis Biblioteca și Locul Nașterii lui Richard Nixon din Yorba Linda, California ca instituție privată, în prezența soților Nixon. Lor li s-a alăturat multă lume, inclusiv președinții Ford, Reagan și George H. W. Bush, împreună cu soțiile lor, Betty, Nancy și respectiv Barbara. În ianuarie 1991, fostul președinte a înființat Centrul Nixon (astăzi denumit Center for the National Interest⁠(en)), un think tank politic și centru de conferințe din Washington.Pat Nixon a murit la 22 iunie 1993, de emfizem și cancer la plămâni. Înmormântarea ei s-a ținut la Biblioteca și Locul Nașterii Richard. Fostul președinte Nixon a fost foarte trist de-a lungul ceremoniilor și a ținut un emoționant discurs în memoria ei în clădirea bibliotecii.
Nixon a suferit un grav atac cerebral la 18 aprilie 1994, în timp ce se pregătea să servescă cina în casa lui din Park Ridge. Un cheag de sânge cauzat de boala sa cardiacă se formase în camerele superioare ale inimii, s-a desprins și a fost dus de sânge în creier. El a fost dus la New York Hospital–Cornell Medical Center⁠(en) din Manhattan, la început conștient dar incapabil să vorbească sau să-și miște brațul și piciorul drept. Creierul a suferit distrugeri care au produs inflamații (edem cerebral⁠(en)), și Nixon a intrat în comă profundă. A murit la orele 9:08 p.m. la 22 aprilie 1994, cu fiicele lui lângă el. Avea 81 de ani.Înmormântarea lui Nixon a avut loc la 27 aprilie 1994. Printre cei care au vorbit la ceremonia ținută în Biblioteca Nixon s-au numărat președintele Bill Clinton, fostul secretar de stat Henry Kissinger, liderul monorității din Senat Bob Dole, guvernatorul Californiei Pete Wilson⁠(en), și părintele Billy Graham. Au participat și foștii președinți Ford, Carter, Reagan, George H. W. Bush, cu soțiile lor.Richard Nixon este înmormântat lângă soția sa Pat în curtea Bibliotecii Nixon. I-au supraviețuit cele două fiice ale sale, Tricia⁠(en) și Julie⁠(en), și patru nepoți. Respectându-i-se dorințele, ceremonia funerară nu a fost doar funeralii de stat, deși sicriul său a fost depus în holul Bibliotecii Nixon începând cu 26 aprilie până în dimineața serviciului funerar. Oamenii au așteptat până la opt ore în vremea rece și umedă pentru a-și aduce ultimul omagiu. La punctul său maxim, coada celor ce așteptau să treacă pe lângă sicriul lui Nixon avea aproape 5 km lungime și circa 42.000 de oameni așteptau.John F. Stacks de la revista Time spunea despre Nixon la scurt timp după moartea: „o energie și o hotărâre nemăsurate l-au împins să revină și să se reconstruiască după fiecare dezastru creat de el și cu care s-a confruntat. Pentru a-și redobândi un loc respectat în viața publică americană după demisie, a continuat să călătorească, să gândească și să vorbească cu liderii lumii ... și până când Bill Clinton a venit la Casa Albă [în 1993], Nixon își cimentase practic rolul de om politic veteran. Clinton, a cărui soție făcuse parte din stafful comisiei care a votat pentru punerea sub acuzare a lui Nixon, s-a întâlnit deschis cu el și i-a cerut regulat sfaturile.” Tom Wicker⁠(en) de la The New York Times scria că Nixon fusese egalat doar de Franklin Roosevelt, fiind nominalizat de cinci ori la o candidatură prezidențială sau viceprezidențială și, citând discursul de adio al lui Nixon din 1962, scria: „Chipul vesel, umbrit de barbă, al lui Richard Nixon, cu nasul ca o pârtie de schi și părul cu vârful văduvei, cu brațele întinse în sus în formă de V, fusese atât de adesea ilustrat și caricaturizat, prezența sa devenise atât de familiară în toată țara, fusese atât de adesea în inima controverselor, încât era greu de realizat că țara chiar «nu-l va mai avea pe Nixon să [o] mai bată la cap».” Ambrose scria despre reacțiile la moartea lui Nixon că „spre surprinderea tuturor, mai puțin a lui, el este cel mai iubit om de stat veteran al nostru.”După moartea lui Nixon, aproape toate relatările din presă aminteau de Watergate, dar în mare parte, relatările erau favorabile fostului președinte. The Dallas Morning News⁠(en) scria: „istoria va arăta în cele din urmă că în ciuda defectelor sale, el a fost unul dintre cei mai vizionari șefi de executiv pe care i-am avut.” Unii s-au simțit ofensați de această evaluare; editorialistul Russell Baker⁠(en) se plângea de „o conspirație de grup care [dorea] să-i dea iertarea supremă”. Caricaturistul Jeff Koterba⁠(en) de la Omaha World-Herald⁠(en) a desenat personificarea Istoriei în fața unei pânze albe, cu subiectul Nixon, în timp ce America privește nerăbdătoare. Artistul cere publicului să se așeze; lucrul va dura ceva timp, deoarece „acest portret e puțin mai complicat decât altele”.
Istoricul și politologul James MacGregor Burns⁠(en) făcea despre Nixon observația: „cum ar putea fi evaluat un președinte atât de idiosincratic, atât de strălucit și atât de lipsit de moralitate?” Biografii lui Nixon nu au căzut de acord asupra felului în care va fi el perceput în istorie. Conform lui Ambrose, „Nixon dorea să fie judecat după ceea ce a realizat. El va rămâne însă în amintire pentru coșmarul la care a supus întreaga țară în al doilea său mandat și pentru demisia lui.” Irwin Gellman, care a scris o cronică a carierei lui Nixon în Congres, sugerează că „a fost remarcabil printre colegii din Congres, o poveste de succes într-o vreme zbuciumată, în care a manevrat atitudinea anticomunistă de bun simț împotriva exceselor lui McCarthy”. Aitken simte că „Nixon, atât ca om cât și ca politician, a fost excesiv criticat pentru defectele lui și insuficient recunoscut pentru calitățile sale. Și totuși chiar și în spiritul revizionismului istoric, nu este posibil un verdict simplu.”
Strategia Sudului abordată de Nixon este creditată de unii istorici pentru transformarea Sudului într-o fortăreață republicană, deși alții consideră că un rol mai important l-au jucat și factori economici. De-a lungul carierei sale, a fost o persoană-cheie în scoaterea partidului de sub controlul izolaționiștilor, și ca congressman a fost un susținător convingător al frânării expansiunii comunismului sovietic. Conform biografului Herbert Parmet, „rolul lui Nixon a fost acela de a conduce Partidul Republican pe o cale de mijloc, undeva între impulsurile competitive ale Rockefellerilor, ale Goldwaterilor, și ale Reaganilor."Nixon este creditat și cu merite în politica internă, el fiind responsabil pentru adoptarea și aplicarea unor legi ecologice și de reglementare. Istoricul Paul Charles Milazzo arată, în lucrarea sa din 2011 despre Nixon și mediul înconjurător, că el a înființat EPA și că a pus în aplicare legi, cum ar fi cea a speciilor periclitate din 1973, afirmând că „deși nedorită și nerecunoscută, moștenirea ecologică a lui Richard Nixon este asigurată.”Nixon vedea politicile sale în raport cu Vietnamul, China și cu Uniunea Sovietică drept chei ale locului său în istorie. George McGovern⁠(en), adversarul lui Nixon, a comentat în 1983: „președintele Nixon avea probabil o abordare mai practică față de cele două superputeri, China și Uniunea Sovietică, decât orice alt președinte de la al Doilea Război Mondial încoace ... Cu excepția impardonabilei continuări a războiului din Vietnam, Nixon chiar va primi note bune de la istorie.” Politologul Jussi M. Hanhimäki nu este de acord, afirmând că diplomația lui Nixon a fost doar o continuare a politicii de containment existentă de la începutul Războiului Rece, politică prefera mijloacele diplomatice celor militare.Istoricul Keith W. Olson a scris că Nixon a lăsat o moștenire negativă: neîncredere fundamentală în guvern, cu rădăcini în Vietnam și Watergate. În timpul procedurii de punere sub acuzare a lui Bill Clinton în 1998, ambele părți au încercat să folosească în avantajul lor argumente legate de Nixon și de Watergate: republicanii au sugerat că greșelile lui Clinton sunt comparabile cu cele ale lui Nixon, în timp ce democrații afirmau că acțiunile lui Nixon fuseseră mult mai grave decât ale președintelui în funcție de la acel moment. O altă moștenire a fost, pentru o vreme, scăderea puterilor președintelui, întrucât Congresul a adoptat legi restrictive în urma afacerii Watergate. Olson sugerează că transferurile de putere către George W. Bush după atacurile de la 11 septembrie au restaurat puterea prezidențială.
Cariera lui Nixon a fost adesea afectată de felul lui de a fi și de percepția pe care o avea publicul. Caricaturiști și comedieni adesea îi exagerau aspectul și comportamentul, până într-acolo încât nu se mai vedea distincția între om și caricatură. A fost adesea ilustrat nebărbierit, cocoșat și cu fruntea încruntată și asudată.Nixon avea o personalitate complexă, era foarte secretos și dificil, totuși remarcabil de chibzuit. Era înclinat spre a-i ține pe toți departe și se formaliza în toate aspectele, purtând costum și cravată chiar și când era singur acasă. Biograful Conrad Black⁠(en) îl descrie ca fiind „hotărât”, dar și „neliniștit de sine în unele feluri”. Conform lui Black, Nixon „credea că era sortit a fi defăimat, înșelat, hărțuit, neînțeles, subapreciat și supus încercărilor lui Iov, dar că, punându-și la contribuție voința, tenacitatea și perseverența, în cele din urmă va ieși învingător”. Biografa Elizabeth Drew l-a rezumat pe Nixon ca fiind un „om inteligent și talentat, dar cel mai neobișnuit și mai bântuit dintre președinți”. În relatarea sa despre președinția lui Nixon, autorul Richard Reeves l-a descris pe Nixon ca „om ciudat de o jenantă timiditate, care lucra cel mai bine când era lăsat singur cu gândurile lui”. Reeves susține că președinția lui a fost distrusă de felul lui de a fi: „îi bănuia pe toți oamenii de răutate și scotea ce este mai rău în ei ... S-a agățat de ideea de a fi «dur». Credea că aceasta îl aduce aproape de măreție. Dar tot aceasta l-a trădat. Nu s-a putut deschide în fața altora și nu s-a putut deschide către măreție.”
În octombrie 1999, a fost publicat un volum de benzi audio înregistrate în 1971 la Casa Albă, benzi ce conțineau afirmații negative la adresa evreilor, făcute de Nixon. Într-una din conversațiile cu H. R. Haldeman⁠(en), Nixon spunea că Washingtonul este „plin de evrei” și că „majoritatea evreilor sunt neloiali”, el excluzând din afirmații doar pe câțiva dintre consilierii lui cei mai importanți. După aceea, el a adăugat: „dar, Bob, general vorbind, nu poți să ai încredere în nenorociții ăștia. Se întorc împotriva ta. Am sau n-am dreptate?” În alte înregistrări din 1971, Nixon neagă că ar fi antisemit, afirmând, „dacă a avut vreodată cineva în funcția mea motive să fie antisemit, atunci ăla sunt eu ... și nu sunt, înțelegi?"Nixon considera că este nevoie să se distanțeze de ceilalți pe măsură ce înainta în cariera politică și mai ales după ce a devenit președinte. Chiar și Bebe Rebozo, considerat de unii cel mai bun prieten al său, nu-i spunea după numele de botez. Nixon spunea despre aceasta: „chiar și cu prietenii apropiați, nu cred în a-ți da drumul la păr, în a face confidența asta sau aialaltă—a spune lucruri ca «vai, n-am putut să dorm» ... Cred că cel mai bine e să îți ții problemele tale pentru tine. Așa sunt eu. Alții nu sunt așa. Unii cred că este o terapie bună să stai cu un prieten apropiat și, cum se spune, să verși totul din tine ... [și] să-ți dezvălui gândurile ascunse—ori făcute, ori crescute. Eu nu. În niciun caz.” Când i s-a spus că majoritatea americanilor nu simțeau, nici măcar la sfârșitul carierei sale, că îl cunosc, Nixon a răspuns: „Da, e adevărat. Și nici nu e nevoie să mă cunoască ei.”
