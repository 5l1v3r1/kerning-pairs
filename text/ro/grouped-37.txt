
Podul Calafat-Vidin (sau Vidin-Calafat, în bulgară Мост Видин-Калафат) este un pod feroviar și rutier pe Dunăre, care conectează orașele Calafat (România) și Vidin (Bulgaria). Podul este parte a coridorului paneuropean de transport care leagă (puncte terminale) orașul german Dresda de orașul Istanbul din Turcia și orașul Salonic din Grecia..
În Bulgaria, podul este mai cunoscut sub numele Podul 2 peste Dunăre (bulgară Дунав мост 2).
Acest pod este cel de-al doilea pod pe Dunăre care conectează România și Bulgaria și ar fi trebuit, conform planificării inițiale, să intre în funcțiune în anul 2010. Deschiderea a fost ulterior amânată succesiv până la sfârșitul lui 2012. Diverse evenimente neprevăzute au întârziat construcția, iar noul termen de deschidere asumat de autorități a fost 14 iunie 2013, dată care a fost în final respectată. Până în acest moment, pe porțiunea de 470 kilometri din Dunăre care formează granița bulgaro-română era în funcțiune un singur pod, între Ruse și Giurgiu. Acesta, inaugurat la 20 iunie 1954 și denumit Podul Prieteniei, este prevăzut de asemenea cu o cale rutieră și feroviară. Proiectul de construire a unui pod în zona Calafat-Vidin datează din anul 1925. Inaugurarea podului a avut loc în prezența premierului bulgar Plamen Oreșarski, a celui român Victor Ponta, și a comisarului european pentru politica regională Johannes Hahn. La deschidere, pe lângă numeroși oficiali români și bulgari, a asistat și guvernatorul Băncii Naționale a României, Mugur Isărescu.
Până în 14 iunie 2013, singura modalitate de a traversa Dunărea între Calafat și Vidin era serviciul de feribot, care execută curse la fiecare două ore, imediat ce 19-20 de camioane sunt încărcate. De pe malul românesc bacul pleca din portul Calafat, situat la kilometrii fluviali 794-795, pe malul stâng al Dunării.
Până în 14 iunie 2013, pe porțiunea de 470 kilometri din Dunăre care formează granița bulgaro-română era în funcțiune un singur pod, între Ruse și Giurgiu. Acesta, inaugurat la 20 iunie 1954 și denumit Podul Prieteniei, este prevăzut de asemenea cu o cale rutieră și feroviară. Proiectul de construire a unui pod în zona Calafat-Vidin datează din anul 1925.Ținând cont de lipsa acută a traversărilor rapide peste Dunăre, scopul principal al construcției podului Vidin-Calafat este de a facilita transportul combinat auto și feroviar pe aripa sudică a Coridorului IV Pan-European de Transport, care se întinde de la Dresda, în Germania, până la Istanbul, în Turcia, precum și interconectarea mai rapidă a axelor de transport din Sud-estul Europei la marile coridoare de transport europene. Nu se poate totuși neglija nici rolul regional al podului, acela de a conecta sud-vestul României și nord-vestul Bulgariei, state membre ale Uniunii Europene, printr-o legătură modernă și rapidă.
România și Bulgaria au semnat acordul pentru construirea podului Calafat-Vidin în anul 2000.
În 2001, folosind finanțarea asigurată de banca germană Kreditanstalt fuer Wiederaufbau (KfW) (tradus Institutul de Credit pentru Reconstrucție), în zona selectată pentru construcția podului (kilometrul fluvial 796+000) au fost elaborate studii preliminare geotehnice și hidrotehnice de către compania Ruhr Ingenieurgesellschaft (RRI) (Societatea Inginerească Ruhr) din Germania, în asociere cu compania bulgară GUS și cea română IPTANA București. Studiile au confirmat corectitudinea alegerii și au asigurat datele preliminare topografice și geologice necesare proiectării.
Între 2001-2003, folosind aceeași finanțare KfW, consorțiul alcătuit din Erm Lahmeyer din Germania, Irin și Geomarin din Bulgaria, și Agraro Consult din România, a elaborat „Studiul de Evaluare a Impactului Asupra Mediului pentru Podul peste Dunăre Vidin, Bulgaria - Calafat, România”. Studiul a fost prezentat opiniei publice din România și din Bulgaria și a fost aprobat în ședințe publice ale autorităților de Mediu la Vidin și Calafat, spre sfârșitul lui 2004.Folosind fonduri puse la dispoziție de Agenția Franceză de Dezvoltare (Agence Française de Développement - AFD), compania franceză BCEOM, în asociere cu ITC și Patinvestengineering din Bulgaria, și IPTANA din România, a elaborat, între 2001-2002, analizele economice, financiare și sociale preliminare ale construcției unui nou pod peste Dunăre și actualizarea indicilor de preț ai proiectului celui de-al doilea pod peste Dunăre.
În septembrie 2002, într-un raport al Pactului de Stabilitate pentru Europa de Sud-Est publicat la Bruxelles, podul Vidin-Calafat este menționat printre obiectivele sprijinite în Bulgaria de această instituție, menționându-se anul 2003 ca dată de începere a construcției. Acest termen însă nu a fost respectat.
La începutul anului 2003, folosind grantul ISPA, Ministerul Transporturilor din Bulgaria a organizat o licitație în urma căreia a contractat un Consultant Internațional. Acesta este consorțiul britanico-spaniol Scott Wilson Holding / Iberinsa / Flint&Neill Partnership, care a primit sarcina să întocmească:
Un Studiu de Fezabilitate al podului în trei variante, care au fost incluse în documentația pentru licitația organizată în scopul desemnării unui Constructor;
Un Proiect Tehnic pentru infrastructura rutieră și feroviară de acces la pod pe malul bulgăresc;
Patru exemplare de documentații pentru licitația în vederea selectării constructorilor și consultanților, în conformitate cu procedurile Comisiei Europene;S-a stabilit ca pe întreaga durată a construcției Consultantul Internațional, prin intermediul unui Consultant Rezident, să asiste Unitatea de Implementare și Management al Proiectului.
Tot în anul 2003 a fost aleasă varianta finală a podului. Titlul de lucru al planului variantei selectate era „verde”. Anterior au fost discutate și celelalte alternative, intitulate „albastru”, respectiv „roșu”. În varianta „verde”, podul avea 1,440 de metri, cu patru benzi de circulație rutieră, un fir de cale ferată, trotuare, o pistă pentru bicicliști și un depou feroviar de frontieră comun.
Valoarea contractului pentru podul construit de compania Fomento de Construcciones y Contratas se ridică la 99.955.946 euro. Costul total al lucrării este stabilit la 236 milioane de euro.
Conform panourilor investiției amplasate pe cele două maluri ale Dunării, finanțarea lucrărilor podului și accesului de pe malul bulgăresc s-a făcut după cum urmează:
Uniunea Europeană, prin programul ISPA, grant Fondul de Coeziune: 70.000.000 euro;
Republica Federală Germania, prin Kreditanstalt fuer Wiederaufbau (KfW): 20.045.167 euro;
Guvernul Franței, prin Agence Française de Développement (AFD): 5.000.000 euro;
Parlamentul Bulgariei: 25.772.802,30 euroFinanțarea accesului de pe malul românesc a fost asigurată de:
Caietele de sarcini pentru selecția de oferte au putut fi cumpărate până pe data de 7 mai 2004, iar depunerea ofertelor s-a făcut până pe data de 14 iunie. Scopul acestei selecții, numită și „licitație de precalificare”, era alegerea a maximum opt consorții care să fie invitate apoi să participe la licitația propriu-zisă. După studierea ofertelor s-au calificat pentru licitație următoarele consorții:
Bouygues (Franța), Transstroi Varna (Bulgaria) și Rizzani de Eccher (Italia)Pe 1 decembrie 2005 guvernul bulgar a aprobat proiectul, după negocierea termenilor lui cu România.
În final, pe 25 mai 2006 Uniunea Europeană a aprobat documentele pentru licitație, iar companiile dornice să participe și-au putut depune ofertele până pe 15 septembrie 2006. Ministerul bulgar al Transporturilor le-a deschis pe 18 septembrie. Compania spaniolă FCC a fost însărcinată, pe data de 30 ianuarie 2007, cu detaliile de execuție și construcția podului, în timp ce consorțiul franco-britanic Ingérop / High-Point Rendel a fost desemnat consultantul lucrării.Pe data de 13 mai 2007, în cadrul unei inaugurări festive, premierul bulgar Serghei Stanișev a îndepărtat în mod simbolic prima lopată de pământ de pe viitorul șantier al podului Vidin-Calafat, în prezența lui Erhard Busek, coordonatorul din acea vreme al Pactului de Stabilitate pentru Europa de Sud-Est.
În cazul României, proiectul de construire a infrastructurii rutiere și feroviare de acces la pod a fost acceptat pentru finanțare din fonduri ISPA de preaderare în 2005, sub numărul de înregistrare 2004RO16PPT009.În România s-au calificat la licitația pentru construcția infrastructurii rutiere și feroviare de acces la podul peste Dunăre de la Calafat - Vidin cinci consorții: 
Astaldi (Italia), Swietelsky (Austria), Euro Construct Trading 98 (România) și Ansaldo (Italia)
Impresa Pizzarotti (Italia) și Costruzione Linee Ferroviarie (Italia)Comisia de evaluare a Ministerului Transporturilor a deschis ofertele pe data de 7 noiembrie 2008 și, în urma evaluării lor, a decis să le declare pe toate inacceptabile și să descalifice toate cele cinci consorții, deoarece ofertele nu îndeplineau cerințele de calificare cu privire la experiența minimă a personalului-cheie propus în ofertă. Ulterior acestei decizii au fost solicitate să depună oferte doar două din consorții: AZVI / Vimac și Astaldi / Swietelsky / Euroconstruct / Ansaldo. Pe data de 20 ianuarie a fost declarată câștigătoare asocierea AZVI / Vimac. Contractul cu acest consorțiu a fost semnat de CFR pe data de 6 mai 2008, de Compania Națională de Autostrăzi și Drumuri Naționale din România pe 7 mai și de Ministerul Transporturilor și Infrastructurii pe 12 mai.În septembrie 2009, la structura podului și infrastructura adiacentă lucrau 350-400 angajați, din care 250 bulgari, iar restul spanioli și români. Alți peste 1000 erau implicați indirect în proiect, incluzând aici furnizori, transportatori, subcontractori și experți.
Conform proiectului, lungimea totală a căii rutiere a fost stabilită la 1,440 kilometri, iar a liniei ferate la 2,480 de kilometri. La terminare, podul ar urma să aibă două benzi de circulație rutieră în fiecare direcție și o linie de cale ferată. Detaliat, proiectul tehnic prevede următoarele:
Lotul 1 – Proiectul și construcția unui pod combinat (feroviar și rutier) cu patru benzi rutiere, o cale ferată pe un singur fir și o pistă pentru bicicliști.
Lotul 2 – Construcția infrastructurii rutiere și feroviare de acces la pod, care implică: un terminal feroviar nou pentru mărfuri și 7 km de cale ferată nouă; reconstrucția gării de pasageri existente și construcția a 4 noduri rutiere noi.
Construcția a 5 km de cale ferată nouă, de la capătul podului până la calea ferată existentă Golenți-Calafat, 5 km de drum expres, plus o stație terminală pentru controlul comun al traficului și taxare. Conform memorandumului semnat de cele două țări înaintea începerii lucrărilor de construcție, toate taxele rutiere pentru traversarea podului Calafat-Vidin vor fi percepute de către România, pentru Bulgaria rămânând doar taxele feroviare. Cel mai probabil, partea bulgară a acceptat această condiție nefavorabilă în schimbul acordului dat de România pentru a fi construit un pod între Calafat și Vidin, întrucât Bucureștiul nu prea își dorea acest lucru.Podul propriu-zis este o investiție bulgară, beneficiarul lucrării fiind Ministerul Transporturilor din Bulgaria. Bulgarii au realizat podul feroviar și rutier cu patru benzi, un terminal feroviar nou pentru mărfuri, șapte kilometri de cale ferată nouă și patru noduri rutiere noi, în timp ce România a construit pentru infrastructura de acces pe pod mai multe bretele rutiere, cinci kilometri de cale ferată și o stație terminală pentru controlul comun al traficului și taxare. Beneficiarii investiției de pe malul românesc sunt Compania Națională de Autostrăzi și Drumuri Naționale din România (CNADNR) și Compania Națională de Căi Ferate (CFR SA). Constructorul desemnat prin licitație de partea română a fost asocierea spaniolă AZVI / Vimac, iar consorțiul Italferr SpA. / DIWI Consult International GmbH / Tecnic Consulting Engineering – România SRL a supervizat lucrările din postura de consultant.
Podul Calafat-Vidin este o structură combinată rezemată la capete pe trei cule, din care două pe malul bulgăresc, iar una pe malul românesc. Pe malul bulgar, calea ferată se desprinde din structura unitară a podului și continuă pe un viaduct separat, în lungime de 400 m, pentru a putea asigura declivitățile stabilite prin normative. La capătul viaductului feroviar se află culeea A-1, la capătul viaductului rutier culeea A-2, iar culeea A-3 de pe malul românesc este comună. Între culee sunt amplasate 12 pile, numerotate PB1-PB12. Patru din aceste pile, numerotate în proiect PB9, PB10, PB11 și PB12, sunt amplasate în albia navigabilă a Dunării, iar deschiderea dintre ele este de 180 m. Pilele PB1 și PB2 sunt amplasate pe malul bulgăresc, pila PB8 pe Insula fără nume, iar restul pilelor sunt situate în albia Dunării, între malul bulgăresc și Insula fără nume. Culeele și pilele sunt masive fundate pe piloți forați. Tablierele podului și ale pasajelor care fac parte din infrastructura de acces sunt alcătuite din grinzi prefabricate din beton precomprimat de dimensiuni mari. Pe podul propriu-zis, grinzile au fost deplasate și montate cu ajutorul lansatorului de grinzi.
Tehnologia folosită pentru construcția podului, numită de experți „spate de cămilă”, este una ultramodernă. Ea permite economisirea materialelor de construcție și asigură o mare rezistență seismică. Principiul care stă la baza acestei tehnologii se aseamănă cu cel al desagilor prinși pe șeile fixate între cocoașele unei cămile: orice greutate în desagul dintr-o parte este echilibrată printr-o contragreutate în desagul din cealaltă parte. Konstantin Jiponov, responsabilul adjunct de proiect al Ministerului Transporturilor din Bulgaria, a declarat că podul va fi unic în întreaga Uniune Europeană și incomparabil mai ieftin decât dacă s-ar folosi orice altă tehnologie de construcție. Potrivit domnului Jiponov, această tehnologie este extrem de populară în Japonia.
Conform estimărilor din Memorandumul de Finanțare, până în 2030 podul ar urma să fie traversat de 8.400 de vehicule și 30 de trenuri pe zi. Ivailo Moskovski, ministrul Transporturilor din Bulgaria, estimează că traficul ar ajunge la 100.000 de vehicule în primul an de operare a podului.În iulie 2006 Ministrul adjunct al Transporturilor din Bulgaria, Vessela Gospodinova, a semnat cu autoritățile române un acord al cărui scop era clarificarea modalității în care cetățenii celor două țări vor putea traversa granița după construcția podului.În conformitate cu negocierile dintre părți, în data de 27 februarie 2013 a fost aprobat în ședința Guvernului României Memorandumul nr.8615/RF/26.02.2013 cu tema: „Aprobarea semnării Acordului între Guvernul României și Guvernul Republicii Bulgaria pentru înființarea unei entități comerciale mixte – operator al noului Pod combinat (rutier și feroviar) între cele două state peste fluviul Dunărea între orașele Calafat (România) și Vidin (Republica Bulgaria)”. Semnarea Acordului a avut loc la Sofia, în data de 28 februarie 2013. Din partea Guvernului României, Acordul a fost semnat de către Septimiu Buzașu, secretar de stat în Ministerul Transporturilor, iar din partea Guvernului Republicii Bulgaria de către Ivailo Moskovski, ministrul transporturilor, tehnologiilor informaționale și comunicațiilor. Acordul stipulează înființarea unei entități comerciale româno-bulgare care să se ocupe de întreținerea și exploatarea podului, inclusiv de colectarea taxelor de trecere. Conform Acordului, porțiunea de pod cuprinsă între jumătatea lui și malul bulgăresc va reveni Bulgariei, iar cea cuprinsă între jumătatea lui și malul românesc va reveni României. Stația de taxare rutieră va fi amplasată pe teritoriul românesc, iar taxele rutiere vor fi încasate de România, în timp ce taxele feroviare vor fi încasate de Bulgaria, conform memorandumului de finanțare a podului.Presa română și cea bulgară au publicat recent posibilele valori ale taxelor rutiere care vor fi percepute pentru traversarea podului: 2 euro pentru autoturisme, 12 euro pentru autovehiculele cu masa cuprinsă între 3,5 și 7,5 tone având maxim 23 locuri, 18 euro pentru cele cu masa cuprinsă între 7,5 și 12 tone, 25 euro pentru camioanele cu masa mai mare de 12 tone și cu maximum 3 axe, 37 euro pentru cele cu masa mai mare de 12 tone și cu peste 4 axe.
Podul are deschideri de 180 m între pile, pentru a permite inclusiv circulația navelor fluviale de mare tonaj. Podul propriu-zis este unul de tip hobanat, în zona șenalului navigabil tablierul fiind susținut de niște cabluri de mari dimensiuni numite hobane, fixate pe cele patru pile centrale. Aspectul dat de ansamblul format de pilele centrale și de hobane poate fi considerat unul suplu și impunător, iar imaginea generală a podului fost caracterizată de unii ingineri și oficiali drept „monumentală” și „impresionantă”.
Construcția unui obiectiv de infrastructură atât de important precum podul de la Vidin-Calafat a impulsionat autoritățile de pe ambele maluri. În numeroase rânduri, oficiali din Bulgaria și România au sugerat realizarea în viitorul apropiat a unor poduri similare care să lege cele două țări în zone de interes economic sau de tranzit sporit.
Cu ocazia unei vizite pe care a întreprins-o în noiembrie 2005 în România, președintele bulgar Gheorghi Părvanov a propus construirea în următorii 20 de ani a cel puțin două poduri noi peste Dunăre, unul la Nicopole-Turnu Măgurele, celălalt la Silistra-Călărași, declarând: „Trebuie să avem câte un pod peste Dunăre oriunde tranzitul de persoane și de mărfuri o cere”.În august 2008 reprezentanți ai Consiliului Județean Olt și directorul executiv al Prefecturii Plevna din Bulgaria, Stelian Vârbanov, prezent la o întrunire organizată de partea română, au anunțat că vor depune la Uniunea Europeană un studiu de piață cu privire la construirea unui pod peste Dunăre în dreptul localităților Corabia și Plevna. Deși documentația a fost ulterior respinsă de la finanțare de către UE, autoritățile locale de pe cele două maluri ale Dunării anunțau în iulie 2009 că susțin în continuare construcția acestui pod, de data aceasta ca un parteneriat public-privat. Investiția ar costa 300.000.000 euro, din care guvernul român ar trebui să asigure 150.000.000 euro.Pe 6 noiembrie 2008 experți din România și Bulgaria au discutat propunerea de a se construi o telegondolă peste Dunăre, care să lege Giurgiu de Ruse paralel cu podul existent. Odată cu ușurarea traficului și creșterea mobilității între cele două orașe, telegondola ar servi și ca atracție turistică. S-a propus ca finanțarea, estimată la 8.000.000 euro, să se facă prin Programul Operațional de Cooperare Transfrontalieră pentru perioada 2007 – 2013, parte a Fondului Regional European de Dezvoltare.Tot în noiembrie 2008 prim-ministrul român de atunci, Călin Popescu-Tăriceanu, a prezentat posibilitatea construirii împreună cu Bulgaria a unui complex hidroenergetic în regiunea Turnu Măgurele–Nicopole. Acesta ar servi ca legătură rutieră, protecție împotriva inundațiilor și ar ușura traficul naval din zonă atunci când debitul fluviului e scăzut.În decembrie 2008 primarul Silistrei, Ivo Andonov, anunța că guvernul Omanului a decis să participe în competiția pentru concesionarea construcției unui pod peste Dunăre lângă Silistra. Domnul Andonov preciza că a primit o scrisoare de intenție din partea Fondului de Investiții din Oman. În scrisoare se detalia faptul că Fondul a angajat o echipă de consultanți internaționali să efectueze un studiu, iar datele preliminare privind locația podului erau extrem de promițătoare. Primăria Silistra dorea să înceapă procedurile de concesionare cât mai curând și să solicite și sprijinul guvernului bulgar.Pe 5 decembrie 2008 Petăr Mutafchiev, ministrul bulgar al Transporturilor, spunea în fața studenților de la Facultatea de Transporturi și Construcții din cadrul Universității de Arhitectură, Construcții și Geodezie din Sofia, că „în acest moment există negocieri în stadiu avansat cu România privind două poduri noi peste fluviul Dunărea”. Ministrul Mutafchiev adăuga că e vorba de locațiile Oreahovo-Bechet, de care România este mai interesată, și Silistra-Călărași, pe care Bulgaria o consideră prioritară.Pe 24 februarie 2009 Petăr Mutafchiev s-a întâlnit la Calafat cu omologul său român, Radu Berceanu. În urma discuțiilor, acesta a declarat:
Petăr Mutafchiev a declarat și el presei bulgare că cele două țări au avut în trecut puncte de vedere diferite, însă acum se va pregăti un acord care va stipula că România va construi un pod la Oreahovo-Bechet, iar Bulgaria alt pod la Călărași-Silistra.În octombrie 2009 o delegație condusă de oficiali ai Ministerul Economiei și Finanțelor și formată din reprezentanți ai Transgaz, Transelectrica și Hidroelectrica, a analizat în Bulgaria proiectele de colaborare în domeniul energiei dintre cele două țări. La încheierea discuțiilor, Tudor Șerban, secretar de stat în Ministerul Economiei, a declarat pe 11 decembrie că România și Bulgaria vor să construiască împreună două hidrocentrale, cu fonduri europene, fără să precizeze însă posibilul amplasament al acestora.Pe 23 decembrie 2009 în România a fost investit cabinetul condus de premierul Emil Boc, iar unul dintre punctele programului de guvernare a fost „Inițierea demersurilor pentru realizarea podului peste Dunăre la Turnu Măgurele - Nicopole și conectivitatea cu Autostrada Sudului”.Pe 10 mai 2010 Rosen Plevneliev, ministrul bulgar al Dezvoltării Regionale, a anunțat probabilitatea ca Uniunea Europeană să finanțeze proiectele de construire a două noi poduri peste Dunăre, care să lege orașele Oreahovo-Bechet și Silistra-Călărași. Anunțul a fost făcut la o conferință internațională de două zile, desfășurată la Ruse, privind strategia UE față de Regiunea Dunării. La conferință au mai participat prim-ministrul Boiko Borisov, comisarul european pentru Politică Regională Johannes Hahn și ministrul bulgar al Economiei, Energiei și Turismului Traicio Traikov.
Pe 21 octombrie 2014, Guvernul României a aprobat semnarea unui memorandum de înțelegere cu autoritățile bulgare pentru implementarea studiilor de fezabilitate privind construcția a două noi poduri peste Dunăre, la Silistra-Călărași și Nicopole-Turnu Măgurele.
Pe data de 18 iulie 2011 miniștrii Economiei din România și Bulgaria, Ion Ariton și Traicio Traikov, au anunțat că în septembrie 2011 guvernele celor două țări vor semna un memorandum pentru pregătirea proiectelor de construcție a două mari complexuri hidroenergetice pe Dunăre. Acestea vor fi poziționate între Turnu Măgurele și Nicopole, respectiv între Călărași și Silistra. În primul caz se reia ideea fostului premier Tăriceanu, enunțată în 2008.Ministerul Economiei din Bulgaria estimează că cele două mari complexuri hidroenergetice ar putea produce un total de peste 3.800 GWh de electricitate pe an. Ministrul român Ion Ariton a declarat că cele două investiții vor fi realizate în parteneriat public-privat, însă nu a precizat care este valoarea estimată a proiectelor și nici momentul în care ar putea să înceapă efectiv construcția.
Proiectul noului pod peste Dunăre nu a fost lipsit de nenumărate probleme și controverse de-a lungul timpului. Principalul obstacol care a întârziat începerea efectivă a lucrărilor au fost îndelungatele neînțelegeri româno-bulgare privind locul unde să fie construit podul sau chiar privind oportunitatea lui.
În martie 1994, Conferința a II-a Pan-Europeană privind Transporturile, care s-a desfășurat pe insula grecească Creta, a stabilit traseele celor 10 coridoare pan-europene de transport în centrul și estul Europei ca rute de transport care necesită investiții europene majore în următorii 10 până la 15 ani. Conferința a II-a Pan-Europeană privind Transporturile, care s-a ținut în 1997 la Helsinki, în Finlanda, a adus unele completări deciziilor luate în 1994. Una din hotărârile luate la aceste conferințe a fost trasarea unui al X-lea Coridor Pan-European de transport, valabil după încetarea războaielor din fosta Iugoslavie.
Coridorul IV Pan-European, aripa nordică: Dresda — Nürnberg — Praga — Viena — Bratislava — Győr — Budapesta — Arad — Sibiu — București — Constanța;
Coridorul IV Pan-European, aripa sudică: Dresda — Nürnberg — Praga — Viena — Bratislava — Győr — Budapesta — Arad — Craiova — Sofia — Salonic / Plovdiv — Istanbul;
Coridorul VIII Pan-European, în lungime totală de 1300 km: Durrës — Tirana — Skopje — Bitola — Sofia — Dimitrovgrad — Burgas — Varna;
Coridorul X Pan-European, ramura C: Salzburg — Ljubljana — Zagreb — Belgrad — Niș — Sofia;Stabilirea acestor coridoare a făcut ca Sofia să devină un punct de intersecție între aripa sudică a Coridorului IV, Coridorul VIII și ramura C a Coridorului X. Iordanka Ganceva, cercetător la Institute for Market Economics din Sofia, sublinia într-un studiu că pentru guvernul bulgar a devenit prioritară aripa sudică a Coridorului IV, pentru că ea lega Bulgaria și întreg Sud-Estul Europei (prin coridoarele VIII și X) de Europa de Vest, în timp ce aripa nordică a Coridorului IV devenea o prioritate a guvernului român, care spera printre altele la sporirea importanței portului Constanța. Dar, sublinia doamna Ganceva:
Începând din 1993, la întâlnirile comune ale responsabililor cu Transporturile din cele două țări, care se țin o dată la doi ani, au fost propuse diverse locuri unde ar putea fi construit cel de-al doilea pod peste Dunăre dintre România și Bulgaria. În 1993 s-a sugerat amplasamentul Oreahovo-Bechet, în 1995 amplasamentul Nicopole-Turnu Măgurele, iar în 1997 amplasamentul Vidin-Calafat.În 1994, o cercetare a companiei Alexander Gibb, finanțată prin Programul PHARE, a indicat că cel mai potrivit amplasament pentru construcția podului este Lom-Rast. Cercetarea dădea dreptate Bulgariei, care solicita construcția podului în zona sa de nord-vest, însă România nu a acceptat rezultatele cercetării.Spre sfârșitul anilor '90 Grecia s-a alăturat solicitării părții bulgare de a se construi podul între Vidin și Calafat. Pentru Grecia, interesată în dezvoltarea aripii sudice a Coridorului IV Pan-European și implicit a portului Salonic ca punct terminus al coridorului, construcția podului în acea zonă era vitală, scurtând substanțial tranzitul către vestul Europei.
Pe 11 aprilie 1998, pe insula grecească Santorini s-a desfășurat întâlnirea miniștrilor de externe din Trilaterala Grecia-România-Bulgaria. Participanții, ministrul grec Theodoros Pangalos, cel bulgar Nadejda Mihailova și cel român Andrei Pleșu, au decis să alcătuiască o echipă de experți care să ajute la depășirea impasului creat de dezacordul asupra amplasării noului pod peste Dunăre.În octombrie 1998, la întâlnirea Trilateralei Grecia-România-Bulgaria, desfășurată la Delphi, în Grecia, președintele bulgar Petăr Stoianov și premierul grec Costas Simitis au pledat pe lângă președintele român Emil Constantinescu pentru construirea podului în zona menționată. Presa bulgară, preluată și de presa română, relata la încheierea lucrărilor Trilateralei că Bucureștiul continuă să se opună construirii unui pod în zona vestică a graniței comune (Vidin-Calafat), deoarece prin acest amplasament se va reduce drastic lungimea tronsoanelor traversate pe teritoriul României.Pentru a încerca ieșirea din impas dar și pentru a-și impune amplasamentul ales, autoritățile de la Sofia au sugerat autorităților române, în primăvara lui 1999, că ar putea accepta să finanțeze singure construcția podului, România urmând să plătească doar infrastructura de acces la pod de pe malul românesc. Pe 13 martie 1999, după lucrările Trilateralei Grecia-România-Bulgaria ținute la Sinaia, președintele român Emil Constantinescu anunța, preluat de presa românească, faptul că „autoritățile de la București studiază în prezent inițiativa Bulgariei de construire a unui pod peste Dunăre în zona Vidin-Calafat, a cărui finanțare să fie asigurată în întregime de autoritățile de la Sofia”. Constantinescu mai preciza că a abordat această problemă în cursul unei întâlniri bilaterale cu omologul său bulgar, Petăr Stoianov.
Pe 14-15 mai 1999 s-a ținut la Lvov, în Ucraina, cea de-a șasea Conferință la nivel înalt a țărilor Central-Europene. La conferință, președintele român Emil Constantinescu a declarat că România ar putea să-și reconsidere poziția față de construirea podului peste Dunăre la Vidin-Calafat. O lună mai târziu însă, Traian Băsescu, ministrul român al Transporturilor de la acea dată, declara că Bucureștiul refuză să discute construcția podului la Vidin-Calafat, sugerând în schimb realizarea la Turnu Măgurele-Nicopole a unui sistem hidroenergetic și de navigație similar cu Porțile de Fier. Suplimentar, pe barajul acestei hidrocentrale s-ar construi o autostradă și o cale ferată.În octombrie 1999, la întâlnirea de la Salonic a Conferinței Internaționale pentru Reconstrucția Balcanilor, decizia amplasării noului pod a fost din nou amânată, România susținând construcția lui la Turnu Măgurele-Nicopole sau la Silistra-Călărași, iar Bulgaria insistând pentru zona Vidin-Calafat.Pe data de 31 octombrie 1999, la o masă rotundă organizată de postul de radio Europa Liberă și moderată de Nestor Ratesh, experții român Gabriel Năstase și bulgar Hristo Pavlov au analizat tensiunile create între cele două țări de neînțelegerile privind amplasarea podului. Gabriel Năstase considera că tensiunile dintre cele două țări privind podul de pe Dunăre sunt artificiale, iar Hristo Pavlov se arăta șocat în primul rând de tonul dur al schimbului de opinii între România și Bulgaria pe tema podului versus baraj. Cei doi experți concluzionau că diferențele de abordare în problema podului au legătură cu concurența dintre cele două țări în problema coridoarelor europene de transport, dar ascund și un conflict economic legat de exportul de electricitate spre Turcia și Grecia. O altă cauză identificată de cei doi ar fi fost rivalitatea diplomatică generată de aspirațiile României și Bulgariei de integrare euro-atlantică.La începutul anului 2000, Uniunea Europeană, prin intermediul lui Bodo Hombach, coordonatorul Pactului de Stabilitate pentru Europa de Sud-Est, a început să se implice mai puternic pentru soluționarea disputei româno-bulgare. Pe data de 25 martie 2000, într-o vizită făcută la Arad, Bodo Hombach declara:
Trei zile mai târziu, pe data de 28 martie, premierii român și bulgar din acea perioadă, Mugur Isărescu și Ivan Kostov, au semnat la București, în prezența președintelui Constantinescu și a lui Bodo Hombach, documentul privind construcția celui de-al doilea pod peste Dunăre în zona Calafat-Vidin. Ulterior semnării acordului, la conferința de presă ce a urmat, premierul Mugur Isărescu a afirmat că, pentru a lega podul de granița cu Ungaria, se vor construi o șosea și o cale ferată care vor trece prin regiunea defavorizată a Văii Jiului, creând noi locuri de muncă. Valoarea totală a investiției, adică podul plus legăturile rutiere și feroviare dintre pod și Ungaria, a fost estimată la aproximativ un miliard de dolari. De altfel, presa bulgară sublinia și ea că în schimbul acordului pentru amplasamentul Vidin-Calafat, România ar fi primit de la Uniunea Europeană acceptul ca traseul rutier și feroviar care va lega podul de frontiera cu Ungaria să fie cu circa 120 km mai lung, trecând prin Craiova și Valea Jiului. Presa bulgară mai sugera că o treime din banii pentru finanțare ar urma să fie asigurați de UE.În realitate, acest lucru nu s-a mai întâmplat. Pentru a crea o legătură rutieră între viitorul pod Calafat-Vidin și granița cu Ungaria, guvernul României, acesând fonduri ISPA și cofinanțând investițiile, a decis începerea lucrărilor de reabilitare și modernizare a DN56A (Maglavit-Șimian), și DN6, între Șimian, Turnu Severin, Lugoj și Timișoara.
În iunie 2004, premierul de atunci al României, Adrian Năstase, și omologul său bulgar, Simion de Saxa-Coburg Gotha, au avut o scurtă întâlnire la Calafat, locul de amplasament al viitorului pod peste Dunăre. Prezent și el la întâlnire, Miron Mitrea, ministrul Transporturilor, Construcțiilor și Turismului din acea perioadă, a declarat:
Dacă atribuirea de către partea bulgară a construcției podului spaniolilor de la FCC nu a suscitat suspiciuni, în schimb licitația organizată de partea română a stârnit controverse. La licitație au participat doar două consorții, spaniolii de la AZVI / Vimac și asocierea italo-austriaco-română Astaldi / Swietelsky / Euroconstruct / Ansaldo, iar câștigătorul, consorțiul spaniol, a fost desemnat la data de 20 ianuarie 2009 pe principiul prețului cel mai mic. Dacă la licitația anterioară, ținută în noiembrie 2008 și ulterior anulată de Comisia de evaluare a Ministerului Transporturilor, spaniolii au cerut 61.000.000 de euro, de data aceasta ei au solicitat 66.900.000 euro, față de cei 74.400.000 euro ceruți de consorțiul italo-austriaco-român.
Deoarece suma cerută de AZVI / Vimac era cu aproape 20.000.000 euro mai mică decât estimarea făcută de proiectant, de 82.300.000 euro, Astaldi a considerat că prețul spaniolilor a fost unul de dumping și a contestat, în luna februarie, licitația. Radu Berceanu, noul ministru al Transporturilor, s-a arătat deranjat de contestarea licitației, declarând că: „la noi, în România, contestarea licitațiilor este un sport național”. Cu toate acestea, el a dat dreptate italienilor de la Astaldi, făcând mai multe acuzații dure la adresa AZVI:
Pe data de 25 februarie Curtea de Apel București a respins acțiunea firmei Astaldi împotriva Ministerului Transporturilor. Decizia instanței nu era însă definitivă, putând fi atacată cu recurs la Înalta Curte de Casație și Justiție.
Controverse a stârnit și licitația pentru desemnarea consultantului. Primele cinci consorții (în ordinea ofertelor financiare) au fost descalificate, iar câștigător a fost desemnat consorțiul Italferr SpA. / DIWI Consult International GmbH / Tecnic Consulting Engineering România SRL. Italferr, liderul de consorțiu, a adjudecat contractul de consultanță pentru circa 2.800.000 euro, cu un milion de euro mai mult decât prima firmă clasată. Unul din competitori, firma Hill International, a contestat licitația, însă pe data de 24 decembrie 2008 și-a retras contestația.Între timp au apărut probleme și pe malul bulgăresc. Alexandăr Țvetkov, ministrul bulgar al Transporturilor, anunța în toamna lui 2009 că lucrările la pod sunt în întârziere cu 12-14 luni din cauza managementului defectuos:
Pentru a putea preda companiilor constructoare amplasamentul liber de sarcini, România și Bulgaria au fost nevoite să procedeze și la exproprierea unor suprafețe de teren. Spre exemplu, conform lui Mircea Guță, primarul Calafatului, pe malul românesc au trebuit expropriate 42,6 hectare de teren, cu 242 de poziții în Cartea Funciară. Dintre acestea, 24 aparțineau Consiliului Local Calafat, una - Romsilva, iar alte 217 - persoanelor private.Exproprierea terenurilor de pe malul românesc a început relativ dezordonat, marcată de zvonuri, întârzieri și suspiciuni. Ludovic Orban, ministrul Transporturilor din acea perioadă, anunța la începutul lui septembrie că:
Tot în septembrie 2008, primarul Mircea Guță spunea: „Negocierile de expropriere vor începe după 15 octombrie, dar nu se ocupă primăria. Nu am primit până acum nici un document de la guvern în acest sens”. Toma Iovănescu, director general adjunct tehnic al proiectantului IPTANA București, estima că vor fi afectați în total 150 de proprietari de terenuri, dar cu suprafețe modice. Cu toate acestea, până la sfârșitul lui 2008 nu a existat niciun act normativ clar care să reglementeze procedurile de expropriere. Desfășurarea alegerilor legislative din 2008 a întârziat și mai mult emiterea unei Hotărâri de Guvern în acest domeniu. Abia pe 13 mai 2009 Guvernul României emite Hotărârea nr.576, care abroga H.G. nr.1664 din 7 octombrie 2004, modificată ulterior prin H.G. nr.1331 din 3 noiembrie 2005. În anexa H.G. nr.576 se preciza că se alocă pentru exproprieri suma de 7.300.000 lei.
Ulterior, presa românească a sugerat că sunt cazuri în care anumite suprafețe de teren au fost trecute de autoritățile locale dintr-o categorie inferioară într-o categorie superioară, pentru a le crește valoarea și a obliga statul român să le cumpere de la proprietarii respectivi cu prețuri umflate. Astfel, suprafețe cu destinație agricolă din extravilanul localităților, mai ieftine ca preț, ar fi fost trecute prin hotărâri de Consiliu Local în intravilan și încadrate ca terenuri cu destinația de locuințe, mult mai scumpe. Deși autoritățile locale au negat acest lucru, în luna septembrie 2009 se ajunsese totuși la situația că statul român trebuia să plătească în medie 366.435,07 lei pentru un hectar de teren în zona Calafat și Poiana Mare, adică aproape 100.000 de euro pe hectar la acea dată.Din acest motiv, pe data de 23 septembrie 2009 guvernul român emite Hotărârea nr.1032, care modifică H.G. nr.576., și prin care se suplimentează banii destinați exproprierilor „cu suma globală estimată de 2.465 mii lei, alocată de la bugetul de stat prin bugetul Ministerului Transporturilor și Infrastructurii”. În Nota de Fundamentare a acestei Hotărâri se precizează clar că:
O problemă reclamată de AZVI / Vimac și care a dus la întârzieri în predarea amplasamentului liber de sarcini către constructor a fost necesitatea scoaterii definitive din circuitul forestier (exproprierea) a unei suprafețe de 3499 mp aparținând proprietății publice a statului și administrată de Regia Națională a Pădurilor Romsilva. Acest lucru s-a reglementat până la urmă prin Hotărârea de Guvern nr.1005 din 2 septembrie 2009.În septembrie 2009, Konstantin Jiponov, responsabilul adjunct de proiect al Ministerului Transporturilor din Bulgaria, explica presei că întârzierea de 12-14 luni față de termenul de finalizare inițial se datorează în parte și faptului că România a emis târziu Autorizația de Construire care permite FCC accesul pe malul românesc, precum și procedurilor foarte lente de expropriere a terenurilor de pe același mal.
Dificultățile legate de exproprieri au întârziat lucrările și pe malul bulgăresc. Deși oficial Bulgaria a început lucrările în iunie 2007, în realitate, datorită problemelor cauzate de exproprieri, începerea propriu-zisă a construcției a fost amânată până în martie 2008. Presa bulgară a relatat pe larg situația. Ministrul bulgar adjunct al Transporturilor, Vessela Gospodinova, anunța în octombrie 2007 că ministerul va primi pe data de 5 noiembrie 2007 un studiu independent privind valoarea a 20 de suprafețe de teren și că negociază cu proprietarii acestora, în vederea cumpărării lor.Potrivit ziarului bulgar Dnevnik, problemele cauzate de exproprieri au întârziat cu două luni semnarea contractului pentru construirea infrastructurii de acces la pod de pe malul bulgăresc. Același ziar, preluat de agenția Novinite, explica și cauza acestei întârzieri, susținând că primăria Vidin, în loc să ofere teren cu titlu gratuit Ministerului Transporturilor, a separat unele parcele și a vândut unor persoane particulare circa 30.000 m2. Pentru rezolvarea acestei situații Guvernul bulgar a fost nevoit să emită un nou decret de expropriere, care nu a intrat însă în vigoare decât la jumătatea lunii decembrie 2007.În luna august 2008 compania spaniolă FCC anunța că lucrările sunt întârziate deja cu patru luni față de grafic. Simeon Evtimov, responsabilul de proiect al Ministerului Transporturilor din Bulgaria, afirma că întârzierea este cauzată de modificările impuse proiectanților de condițiile geologice din zonă și de exproprieri.
Nici problemele financiare nu au ocolit construcția podului Vidin-Calafat. Presa, dar și oficiali de pe ambele maluri ale Dunării, consideră acum că podul va costa cu zeci de milioane de euro în plus față de valorile estimate inițial, iar termenul de finalizare, amânat din 2010 până spre sfârșitul lui 2011, a fost din nou depășit. Surse din Ministerul bulgar al Transporturilor care au dorit să-și păstreze anonimatul, citate de cotidianul Trud, consideră că podul va fi în final mai scump cu 20-30% decât valoarea contractuală, adică cu 20-30.000.000 euro.Consultantul desemnat de partea bulgară, consorțiul Ingérop / High-Point Rendel, a solicitat încă 3.000.000 euro față de suma de 6.000.000 euro convenită prin contract. Suplimentarea a fost motivată de nenumăratele întârzieri și amânări ale lucrărilor, rezultând un număr mult mai mare de ore de muncă pe care consorțiul a fost nevoit să le plătească angajaților săi.Mai mult, la insistența consultantului Ingérop / High-Point Rendel, constructorul FCC a fost nevoit să realizeze studii geologice suplimentare. Studiile au relevat, la circa 70 de metri sub nivelul fundului albiei, o situație geologică severă care nu fusese luată inițial în calcul: prezența unor lespezi de piatră de dimensiuni mari care puteau afecta stabilitatea construcției. Aceasta a dus la modificarea proiectului, la noi întârzieri și la sume suplimentare de bani solicitate de către FCC Ministerului bulgar al Transporturilor.Alte întârzieri și solicitări de plăți suplimentare din partea constructorului spaniol s-au datorat descoperirii de-a lungul traseului a unor cabluri și instalații neprevăzute în proiectul inițial, care au necesitat noi lucrări de reproiectare și relocare.În vara lui 2009, constructorul FCC a fost nevoit să oprească lucrările la infrastructura feroviară din cauza a șase locuințe ilegale, amplasate în zona de servitute și ocupate de 20-25 persoane. Deși lucrările ar fi trebuit să înceapă în zona respectivă în luna iulie, constructorul spaniol nu primise încă nici în luna septembrie 2009 acceptul pentru acces. Din aceasta cauză FCC, a solicitat de la Ministerul Transporturilor din Bulgaria o indemnizație suplimentară de 800.000 euro și a riscat el însuși să fie amendat de consultant pentru întârzierea lucrărilor. Conform lui Konstantin Jiponov, responsabilul adjunct al proiectului: „este un cerc vicios cu grave implicații financiare de ambele părți”. Situația s-a rezolvat la jumătatea lunii septembrie 2009, când autoritățile locale au emis ordinul de demolare a celor șase case, iar primarul Vidinului le-a pus la dispoziție locuințe modulare ocupanților acestora.
O situație deosebită a fost creată și de faptul că FCC a avut nevoie pentru construcția de terasamente de circa 1 milion de metri cubi de pământ. Constructorul spaniol viza în acest scop extragerea de agregate de pe o suprafață de 1800 de ari din apropierea saitului lucrării, însă s-a lovit de Legea bulgară a Concesiunilor. Legea nu permite încredințarea directă, ci tratează excavarea de pământ la fel ca pe extracția de minerale, aur sau platină, solicitând o licitație la care să participe cel puțin două companii. Astfel că FCC s-a trezit în situația de a participa la o licitație alături de două firme bulgărești. Surse din Ministerul Transporturilor din Bulgaria au sugerat că scopul celor două societăți era doar extorcarea constructorului spaniol, obligându-l să cumpere de la ele agregate pentru construcția terasamentelor cu aproximativ 17 euro pe tonă. Ținând cont de cantitatea de care avea nevoie FCC, aceasta însemna nisip și argilă în valoare de 17 milioane de leva. În afară de creșterea costurilor, o astfel de licitație necesita proceduri îndelungate care ar fi întârziat și mai mult finalizarea lucrărilor. La o întâlnire în luna decembrie 2009 cu Rumen Vidov, primarul Vidinului, Alberto Bergara, responsabilul de proiect din partea FCC, a solicitat rezolvarea rapidă a problemei, subliniind că orice întârziere suplimentară cauzată de această licitație poate deveni critică pentru construcția podului. Primarul Vidinului a promis că va solicita sprijinul Prim-Ministrului Boiko Borisov, guvernul fiind singurul care ar putea debloca situația printr-o decizie politică.În timpul construcției a mai apărut o problemă: deoarece pe malul și în apele teritoriale bulgărești se lucrează, Administrația Porturilor Dunării Fluviale din România se ocupă singură de întreținerea părții navigabile a Dunării și de circulația vaselor în zonă. Administrația are această obligație stipulată prin contract și a solicitat constructorului FCC 800.000 de euro pentru aceste servicii. FCC a cerut Ministerului Transporturilor de la Sofia să suporte împreună costurile, însă Ministerul a refuzat, argumentând că această plată trebuia luată în calcul de constructor la semnarea contractului pentru pod.Însă probabil problema cea mai spinoasă s-a datorat faptului că podul este cofinanțat din fonduri de preaderare ISPA. Valabilitatea acestei finanțări ar fi expirat la sfârșitul anului 2010, cu o posibilitate de prelungire de șase luni, deci înainte de termenul estimativ de dare în folosință a podului. Așa că, în teorie cel puțin, Bulgaria ar fi fost nevoită să înapoieze acești bani Uniunii Europene. Același lucru l-ar fi riscat și România, dacă nu termina infrastructura adiacentă podului până în data de 31 decembrie 2010. În aceste condiții, guvernul bulgar a solicitat Comisiei Europene extinderea termenului memorandumului financiar pentru construcția podului. Conform unor surse citate în luna decembrie 2009 de agenția bulgară Novinite, Comisia Europeană ar fi acceptat extinderea, însă pentru un termen de trei ori mai scurt decât cel solicitat de Bulgaria.Pe 26 februarie 2010, premierii Emil Boc și Boiko Borisov au declarat la Sofia că vor face echipă comună pentru a convinge Uniunea Europeană să nu blocheze fondurile europene pentru acest proiect și să prelungească termenul în care banii pot fi cheltuiți. Ei au făcut apel la Comisia Europeană să permită celor două țări să extindă termenul de folosire a fondurilor până la 31 decembrie 2012.Pe 29 martie 2010, cotidianul bulgar Sega a reluat problema finanțării podului. Ziarul atrăgea atenția că, deși discuțiile dintre premierii României și Bulgariei, Emil Boc și Boiko Borisov, s-au intensificat, nu exista nicio certitudine în legătură cu finalizarea la timp a lucrărilor de construcție a podului peste Dunăre. Cotidianul trăgea semnalul de alarmă că planează în continuare riscul ca cele două țări să piardă fonduri europene de milioane de euro. Ziarul bulgar reamintea divergențele româno-bulgare din trecut privind amplasamentul podului, sugerând că România n-ar fi în continuare interesată de construcția acestuia; mai mult, în articol se arăta că România n-a întreprins niciun pas în reabilitarea legăturilor feroviare și rutiere dintre Calafat și Craiova. Cotidianul Sega mai identifica un posibil motiv de întârziere a lucrărilor: afacerile cu feriboturile de pe cele două maluri ale Dunării. Ziarul conchidea: „Podul peste Dunăre 2 are mai mulți dușmani decât prieteni”.În aprilie 2010, Comisia Europeană a anunțat că a acceptat extinderea termenului de folosire a fondurilor ISPA până la 31 decembrie 2012, decizie salutată de guvernele român și bulgar.
ro  bg  en Site-ul oficial al celui de-al doilea pod de peste Dunăre cu preț de trecere
La 40 de zile de la inaugurare, podul Calafat-Vidin nu a fost traversat încă de nici un tren, 24 iulie 2013, gandul.info
Prima româncă mecanic de locomotivă a condus primul tren de călători pe podul Calafat-Vidin, 10 mai 2014, agerpres.ro

Potasiul (sau kaliu, notat cu simbolul K, din latină kalium, din limba arabă: القَلْيَه‎ al-qalyah „cenușă de plante”) este elementul chimic cu numărul atomic 19. Are masa atomică de 39,0983 u.a.m.
Acest element chimic a fost izolat prima dată din potasă. Este un metal alcalin de culoare alb-argintie, maleabil și ductil, care se oxidează ușor în aer. Reacționează violent cu apa, generând suficientă căldură pentru a aprinde hidrogenul gazos eliberat; poate reacționa și cu gheața până la temperatura de -100 °C.
În natură este întâlnit numai sub formă de sare ionică, este prezent în concentrație semnificativă, în stare dizolvată, în apa de mare, de asemenea este întâlnit, sub forma diverșilor compuși, ca și constituent al unor minerale. Ionul de potasiu, prezent în țesuturile vegetale și animale, este un oligoelement indispensabil în metabolismul celulelor vii. Cea mai ridicată concentrație de potasiu o au celulele plantelor, fiind aglomerat în special în fructul lor.
Concentrația mare de potasiu din plante, asociat cu cantitățile foarte scăzute de sodiu din acestea, conduce la izolarea potasiului din cenușa de plante, fiind din punct de vedere istoric factorul care a condus la numele de potasă. Agricultura intensă deprivă solul de potasiu, iar fertilizatorii agricoli consumă 93% din producția chimică a potasiului la nivel de economie globală modernă.
Potasiul și sodiul sunt metale alcaline, care sunt identice din punct de vedere chimic, acesta fiind un motiv pentru care sărurile acestora nu au fost diferențiate istoric. S-a constatat că sunt elemente chimice diferite doar în momentul când au fost izolate prin electroliză la începutul secolului 19.
Funcțiile potasiului și ale sodiului în organismele vii sunt diferite. Animalele, în special, folosesc sodiul și potasiul diferit pentru a genera potențial electric în celulele lor, în special țesutul nervos. Deficitul de potasiu la animale, inclusiv omul, conduce la numeroase disfuncții neurologice.
Potasiul nu este răspândit în stare nativă deoarece reacționează violent cu apa. La fel ca și alți compuși, potasiul are un procentaj de 1,5% din greutatea scoarței terestre și este al șaptelea element ca răspândire pe planetă. Fiind foarte electropozitiv, potasiul metalic este foarte greu de obținut din mineralele sale. Potasiul sub formă ionică este prezent și în apa mărilor, cantitatea de potasiu fiind de aproape 1/30 din cea existentă de sodiu, deoarece potasiul este mai strâns în legătură cu solul sub forma silicaților. Ca rezultat, nu este eliberat imediat în ocean și este prezent și în biosferă.Forma stabilă a potasiului este creată în supernove, în urma procesului-r.
Potasiul elementar nu a fost cunoscut în Roma Antică, iar numele lui nu derivă din latina clasică, ci mai degrabă din neo-latină. Numele kalium a fost împrumutat de la cuvântul „alkali”, cuvânt de proveniență arabă, al qalīy = „cenușă calcinată”. Denumirea de potasiu derivă de la cuvântul „potasă”, substanță al cărei nume uzual este dat carbonatului de potasiu și care putea fi obținută din resturile vegetale carbonizate. Prin încălzire, carbonatul eliberează dioxidul de carbon, iar produsul de reacție este potasa caustică, nume dobândit datorită arsurilor chimice ce pot apărea în cazul contactului cu țesutul uman.
Potasiul metalic a fost descoperit în anul 1807 în Anglia de către Sir Humphry Davy, care a obținut potasiu din potasa caustică, prin electroliza sării topite utilizând nou-descoperita pilă voltaică. Înainte de secolul al XVII-lea nu se putea face o distincție clară între potasiu și sodiu din cauza proprietăților fizico-chimice foarte asemănătoare ale acestora. A fost primul metal izolat prin metoda electrolitică. Davy a extras sodiul printr-o metodă similară, demonstrând astfel diferența dintre elementele chimice.În anul 1808, chimiștii francezi Louis-Josef Gay-Lussac și Louis-Jacques Thenard au reușit separarea potasiului dintr-un amestec de hidroxid de potasiu și fier încălzit la temperaturi înalte. Metoda aceasta a fost ulterior utilizată de către Davy pentru obținerea unei cantități mai mari de metal.
Structură atomică a potasiului este determinată de numărul nucleonilor din nucleul atomic, astfel că pentru izotopul său natural, 39K, potasiul are 19 protoni și 20 de neutroni. Raza atomică medie este de 2,77Å, iar volumul molar al acestuia este de 45,46 cm³/mol. Raza covalentă este de 2,03Å.
Producția mondială de potasiu este raportată ca fiind în jur de 200 tone pe an, în timp ce zăcămintele de minereuri de potasiu cunoscute până în prezent, exploatabile în mine, pot asigura o producție totală de 50 de milioane de tone. Potasiul metalic pur poate fi izolat prin electroliza hidroxidului de potasiu, proces care a fost puțin îmbunătățit de la Davy încoace. Metodele metalurgice termochimice, folosite de asemenea în producția de potasiu, utilizează ca materie primă clorura de potasiu pentru elaborarea metalului pur.
Sărurile de potasiu precum carnalitul, langbeinitul, polihalitul și silvitul sunt prezente în depozite prețioase prin concentrație ridicată de potasiu în bazinele lacurilor vechi, făcând astfel ca extracția lor să fie avantajoasă din punct de vedere economic. Principala sursă de potasiu, potasa, este exploatată în regiuni precum Saskatchewan, California, Germania, New Mexico, Utah. De asemenea este găsit în abundență în Marea Moartă. La peste 900 de metri sub suprafața regiunii Saskatchewan sunt depozite mari de potasă, surse importante de potasiu și săruri ale acestuia, cu câteva mine mari ce sunt operaționale din perioada anilor '60. Saskatchewan a pionierat tehnica înghețării sărurilor umede (formarea Blairmore) pentru a le manevra prin puțurile miniere. Principala companie minieră este Corporația de Potasă din Saskatchewan. Oceanele reprezintă o altă sursă de potasiu, însă cantitatea prezentă într-un volum dat de apa de mare este relativ scăzut, în comparație cu sodiul.
Potasiul are 24 de izotopi cunoscuți, dintre care trei sunt întâlniți în natură în următoarele proporții: 39K (93,3%) 40K (0,0117%) și 41K (6,7%). Izotopul 40K se dezintegrează în izotopul stabil 40Ar (11,2% din dezintegrări) prin captura electronică sau emisie de pozitroni, sau se descompune în 40Ca (88,8% din dezintegrări) prin dezintegrare beta; 40K are un timp de înjumătățire de 1.250×109 ani.Dezintegrarea izotopului 40K în 40Ar activează o metodă folosită în datarea rocilor. Metoda convențională de datare prin potasiu și argon presupune că rocile nu conțineau argon la momentul formării și că argonul radiogenic a fost reținut cantitativ (de exemplu 40Ar). Mineralele sunt datate prin măsurarea concentrației de potasiu și de 40Ar radiogenic acumulat. Mineralele cele mai potrivite pentru datare includ biotitul,, muscovitul hornblenda plutonică/metamorfică de grad înalt și feldspat vulcanic; mostre întregi de roci din curgerile vulcanice și întruziuni pot fi de asemenea datate dacă sunt nealterate.
O altă aplicație a izotopilor potasiului a fost în studiul meteorologic. Sunt de asemenea folosiți în studiul ciclului biogeochimic, deoarece potasiul este un macronutriment necesar vieții.
Cantitatea de 40K care este răspândită în potasiul din natură (implicit în unii substituenți comerciali ai sării) este suficientă pentru a indica faptul că acele pungi cu substituenți sunt surse radioactive în demonstrațiile la clasă. În animalele și oamenii sănătoși, 40K reprezintă cea mai mare sursă de radioactivitate, mai mare decât cea a izotopului 14C. Într-un corp uman, cu masa de 70 kg, aproximativ 4,400 de nuclei de 40K sunt dezintegrați în fiecare secundă.Activitatea potasiului natural este de 31 Bq/g.
Potasiul este cel de-al doilea metal care are o densitate redusă (0.856 g/cm3); doar litiul este mai puțin dens (0.53 g/cm3). Este un metal moale, cu un punct de topire scăzut, fiind ușor de tăiat cu un cuțit. În tăietura proaspătă, este un metal argintiu, însă în aer începe imediat să capete o culoare cenușie.. Punctul de topire al potasiului este de 63 °C, iar punctul de fierbere este de 770 °C.
La testul în flacără, potasiul și compușii săi emit o culoare pală de violet, care poate fi mascată într-un galben puternic de către sodiul conținut, dacă acesta este prezent. Sticla de cobalt poate fi folosită pentru a filtra culoarea galbena provocată de sodiu. Concentrația de potasiu în soluție este determinată prin fotometria cu flamă, spectrofotometria cu absorbție atomică sau prin electrozi ion-selectivi.
Potasiul trebuie să fie protejat de aer atunci când este stocat pentru a preveni coroziunea metalului provocată de oxidul și hidroxidul acestuia. De obicei, mostrele sunt păstrate într-un mediu de hidrocarbură, unde nu reacționează cu metalele alcaline, precum uleiul mineral sau kerosenul. Reacția potasiului cu oxigenul generează superoxidul de potasiu, KO2.
La fel ca și alte metale alcaline, potasiul reacționează violent cu apa, producând hidrogen. Reacția este mult mai violentă decât cea a litiului sau a sodiului cu apa și este suficient de exotermă pentru a cauza aprinderea hidrogenului rezultat.
2K(s) + 2H2O(l) → H2(g) + 2KOH(aq)Deoarece potasiul reacționează rapid chiar și cu urme de apă, și produșii săi de reacție sunt nonvolatili, este folosit uneori singur sau cu NaK (un aliaj cu sodiul care este lichid la temperatura camerei) pentru a usca solvenții, metoda alternativă distilării. În acest rol, servește ca un desicant potent.
Potasiul reacționează de asemenea cu halogenii, formând fluorura, clorura, bromura și, respectiv, iodura de potasiu: KF, KCl, KBr, KI.
Potasiul se dizolvă în acid sulfuric diluat, formând soluții ce conțin ionul K+, împreună cu hidrogenul gazos.
Hidroxidul de potasiu reacționează puternic cu dioxidul de carbon pentru a produce carbonat de potasiu, fiind folosit la îndepărtarea urmelor de CO2 din aer.
2KOH(aq) + CO2 → K2CO3 + H2O(g) Compușii potasiului în general sunt foarte solubili în apă, datorită energiei mari de hidratare a ionului K+. Ionul de potasiu este incolor în apă.
Metodele de separare a potasiului prin precipitare, uneori pentru analiza gravimetrică, includ metode precum utilizarea tetrafenilboratului de sodiu, acidului hexacloroplatinic și cobaltinitritului de sodiu.
Cationii de potasiu sunt importanți în funcționarea neuronilor (creier și nervi) și influențarea echilibrului osmotic dintre celule  și lichidul interstițial, cu o distribuție imediată în toate animalele (însă nu în toate plantele, de exemplu algele) de către așa-numita pompa de Na+/K+-ATP.Potasiul poate fi detectat gustativ deoarece provoacă trei dintre cele cinci senzații gustative, în funcție de concentrație. Soluțiile diluate ale ionului de potasiu au un gust dulce (permițând concentrații moderate în lapte și sucuri), în timp ce concentrațiile mai mari devin acre, și la final conferă un gust sărat. Combinația dintre amar și sărat de către suplimentarea prin ingestie a lichidelor cu conținut ridicat de potasiu reprezintă o provocare palatabilă.
Potasiul este important în prevenirea contracțiilor musculare și trimiterea tuturor semnalelor nervoase în organismele animale prin potențialul de acțiune. Prin natura lor electrostatică și prin proprietățile lor chimice, ionii de K+ sunt mai mari decât ionii de Na+, iar canalele și pompele ionice din celulele membranelor pot să deosebească cele două tipuri de ioni, pompând activ sau permițând trecerea pasivă a unuia din ei, în timp ce al doilea ion este blocat.Un deficit de potasiu în fluidele corpului conduce la o stare patologică numită hipokalemie care poate fi fatală, situație care survine în urma unor manifestări precum diaree, diureză ridicată și vărsături. Printre simptomele hipokalemiei se numără slăbiciunile musculare, reflexe încete, ileusul paralitic, anomaliile ECG și, în cazurile severe, paralizia respiratorie, alcaloza și aritmia cardiacă.
Potasiul este un micronutrient mineral esențial în nutriția umană; este cationul major din interiorul organismelor animale, fiind important în menținerea echilibrului fluidelor și electroliților din corp. Cationii de sodiu sunt prezenți în plasma sanguină în cantitatea de 145 miliechivalenți per litru (3345 miligrame) și potasiul în fluidele celulelor în cantitatea de 150 miliechivalenți per litru (4800 miligrame). Plasma este filtrată prin glomerulii rinichilor în cantități mari, ce pot atinge nivelul de 180 litri pe zi. Prin aceasta, 602 grame de sodiu și 33 grame de potasiu sunt filtrate zilnic.
Cantitatea de element care trebuie reabsorbită din dietă este preferabil a se situa la nivelul de 1-10 grame de sodiu și 1-4 miligrame de potasiu. Sodiul trebuie reabsorbit în așa manieră încât volumul sanguin să fie constant, la fel și presiunea osmotică; potasiul trebuie absorbit încât să mențină concentrația serului la 4.8 miliechivalente (aproximativ 190 miligrame) per litru. Pompa de sodiu din rinichi trebuie să opereze mereu pentru a conserva sodiul; potasiul trebuie de asemenea conservat, însă pe măsură ce cantitatea de potasiu din plasma sanguină este foarte mică și cantitatea de potasiu din celule este de treizeci de ori mai mare, acest lucru nu reprezintă o problemă pentru organism. Din moment ce potasiul este pompat pasiv comparativ cu sodiul, ca răspuns la un aparent echilibru Donnan, urina nu poate scădea nivelul de potasiu din ser, exceptând situațiile când excretă apă în mod activ la sfârșitul procesării. Potasiul este secretat de două ori și reabsorbit de trei ori înainte ca urina să ajungă la tuburile colectoare. La acel punct, de obicei, concentrația de potasiu este aceeași cu cea din plasmă. Dacă este eliminat din dietă, există o excreție minimă obligatorie de potasiu de către rinichi, de aproximativ 200 mg pe zi, când serul ajunge la nivelul de 3.0-3.5 miliechivalențe per litru în aproape o săptămână, și nu poate fi eliminat total. Deoarece nu poate fi stopat complet, decesul intervine atunci când toată cantitatea de potasiu a corpului scade către jumătate. La sfârșitul procesării, potasiul este secretat încă o dată, dacă nivelurile serului sunt prea mari.
Potasiul este pompat pasiv prin peretele celular. Când ionii se mișcă prin pompe, acestea au anumite spații pe fiecare parte a peretelui celular și doar un singur spațiu poate fi deschis. Ca rezultat, sunt forțați să intre 100 de ioni pe secundă. Porii au doar un singur spațiu, iar acest tip de ioni pot trece de la un număr de 10 milioane la 100 de milioane de ioni pe secundă. Porii au nevoie de calciu pentru a se putea deschide deși se crede că acesta acționează în mod revers, blocând cel puțin unul din pori. Grupările carbonil din interiorul porilor aminoacizilor mimetizează hidratarea apei ce are loc în soluțiile apoase prin natura încărcărilor electrostatice a celor patru grupări carbonil din interiorul porilor.
Un aport adecvat de potasiu pentru a susține viața este garantat prin consumarea unor alimente variate, în special legume. Cazurile clare de deficiență de potasiu sunt rare la indivizii care au o dietă echilibrată. Alimentele cu un conținut ridicat de potasiu includ sucul de portocale, cartofii, bananele, roșiile, broccoli, soia, orezul brun, usturoiul, caisele și avocado, potasiul fiind des întâlnit în majoritatea fructelor, legumelor și cărnurilor.
Studiile epidemiologice și studiile pe animale pentru a studia hipertensiunea au indicat că dietele cu conținut mare de potasiu pot reduce riscul apariției hipertensiunii arteriale și infarctelor (printr-un mecanism independent de presiunea sanguină) și un deficit de potasiu combinat cu un aport inadecvat de tiamină a produs boli cardiace la șobolani. Cu aceste rezultate, aportul optim de potasiu este disputat. De exemplu, în anul 2004 directivele Institutului de Medicină specificau o doză optimă recomandată de 4,000 mg de potasiu (100 miliechivalente), deși majoritatea americanilor consumă doar jumătate din acea cantitate pe zi, care i-ar categoriza ca fiind deficienți conform acestei recomandări. Similar, în Uniunea Europeană, în Germania și Italia, deficitul de potasiu este comun.Valoare Nutrițională de Referință (VNR) recomandată de Uniunea Europeană este de 2000 mg.
Suplimentele pe bază de potasiu în medicină sunt utilizate în diureticele anselor și tiazidelor, clase de diuretice care elimină sodiul și apa, însă au ca efect secundar pierderea potasiului în urină. O varietate de suplimente medicale și non-medicale sunt disponibile. Sărurile de potasiu precum clorura de potasiu pot fi dizolvate în apă, însă gustul sărat/amar din cauza concentrației mari de ioni de potasiu fac ca suplimentele lichide palatabile de concentrație mare să fie greu de suportat. Suplimentele medicale tipice au doze ce variază de la 10 miliechivalențe (400 mg, aproximativ egale cu o cană de lapte) la 20 miliechivalențe (800 mg) per doză. Sărurile de potasiu sunt disponibile în tablete sau capsule, care pentru scopuri terapeutice sunt formulate pentru a permite potasiului să iasă începând din matriță, pe măsură ce concentrația mare de ioni de potasiu poate ucide țesutul, și poate cauza leziuni mucoase gastrice sau intestinale. Din acest motiv, suplimentele cu potasiu fără prescripție sunt limitate în Statele Unite la doar 99 mg de potasiu.Indivizii afectați de boli renale pot suferi anumite reacții adverse datorate consumului excesiv de potasiu din alimentație. Pacienții cu insuficiență renală care fac dializă trebuie să aibă în vedere limitele aportului de potasiu, rinichii fiind cei care controlează excreția potasiului și instalarea hipokalemiei sau hiperkalemiei pot declanșa aritmii cardiace fatale.
Principala utilizare în domeniul agriculturii, horticulturii și culturile hidroponice este cea de îngrășământ chimic sub formă de clorură de potasiu, sulfat de potasiu sau azotat de potasiu. Aproximativ 93% din producția mondială de potasiu este consumată de industria îngrășămintelor.Clorură de potasiu; KCl, numită și muriat de potasiu sau silvină, este cel mai comun compus de potasiu utilizat cu rol de fertilizator sub formă granulară, având dezavantajul că absoarbe ușor apa ceea ce conduce la formarea bulgărilor. Conține 60%K2O (50% K)..
Sulfat de potasiu; K2SO4. Conține 50% K2O (42 % K). În practica agricolă, este mult mai apreciat decât KCl deoarece, spre deosebire de clorură, sulfatul de potasiu nu prezintă probleme de aglomerare în condiții de umiditate și poate fi folosit în combinație cu alte îngrășăminte. Totuși, este mult mai scump decât clorura, și nu a fost observată nicio diferență de eficacitate în fertilizare față de efectele aplicării K2SO4 sau KCl.
Altele două surse de potasiu impur sunt folosite uneori ca și fertilizatori: sărurile de potasiu (30% K2O, 25% K) și Kainitul (14 % K2O, 12% K). Aceștia absorb umezeala și au tendința de pietrificare. Totodată conțin o proporție însemnată de clorură de sodiu, astfel încât folosirea regulată a acestora poate conduce la diminuarea până la distrugerea fertilității solului prin salinizare excesivă.
Ionul de potasiu este un nutriment necesar pentru viața și sănătatea umană. Clorura de potasiu este utilizat ca un substitut pentru sarea de masă de către cei care vor să reducă aportul de sodiu pentru a putea controla hipertensiunea. Listele Departamentului de Agricultură al Statelor Unite au considerat că pasta de tomate, sucul de portocale, sfecla, bananele, cartofii și multe alte alimente ca fiind alimente cu un conținut de potasiu optim.Tartratul de potasiu și sodiu, sau sarea Rochell (KNaC4H4O6) este principalul constituent al prafului de copt. Bromura de potasiu (KBr) este un oxidant puternic, folosit ca îmbunătățitor al făinii (E924) pentru a îmbunătăți aluatul și a-i îmbunătăți creșterea; a fost interzis in 1989 ca si consecinta a posibilului sau caracter carcinogen.
Bisulfitul de potasiu ( K22(SO3) ) este folosit ca un conservant alimentar, de exemplu în vinuri și în fabricarea berii (însă nu și în cărnuri). Este folosit și în înălbirea textilelor și în tăbăcirea pieilor.
Ionii de potasiu sunt o componentă esențială în nutriția plantelor și sunt intâlniți în cele mai multe tipuri de soluri.
În celulele animale, ionii de potasiu sunt vitali în menținerea celulelor vii, participand in procesul de pompare Na+-K+.
Sub forma clorurii de potasiu, poate fi utilizat în oprirea activității cardiace, de exemplu la operațiile pe inimă și în soluțiile folosite în executarea prin injecția letală.
Vaporii de potasiu sunt utilizați în unele tipuri de magnetometre. Magnetometrul de rezonanță optică se bazează pe efectul Zeeman de despicare a nivelelor energetice ale electronului, proporțional cu intensitatea câmpului magnetic exterior. Vaporii metalelor alcaline din celulele rezonatoare sunt excitate de lumina monocromatică ce provine de la o lampă încărcată cu același tip de vapori. Acest procedeu face posibilă absorbția de energie de către fotoni și trecerea lor într-o stare energetică superioară, producând în paralel un maxim în spectrul de absorbție a luminii în celula fotosensibilă. Acest fenomen are loc în lipsa câmpului magnetic . Dacă asupra celulei rezonatoare se aplică un câmp magnetic, despicarea datorată efectului Zeeman creează noi niveluri energetice, superioare nivelelor excitate de lumina monocromatică, din care electronii nu mai pot fi excitați de către fotonii luminii monocromatice incidente. Analiza spectrului de absorbție, prin măsurarea despicării nivelelor energetice și folosirea formulei frecvenței Larmor, conduce la determinarea cu foarte mare precizie a intensității câmpului magnetic..
Un aliaj de potasiu și sodiu este o substanță lichidă la temperatura camerei, fiind folosită ca un mediu pentru transferul de căldură; poate fi folosit ca un desicant pentru producerea solvenților uscați. Deși pe suprafața acestui aliaj s-a format un strat insolubil, care nu provoacă probleme aliajului, exista un risc semnificativ de explozie daca acest material nu este manevrat corect. Din moment ce superoxidul format pe suprafața aliajului poate conduce la aprinderea spontană, folosirea sa în distilarea solvenților trebuie sa fie descurajată. Reziduurile trebuie tratate cu tert-butanol și cu etanol, înainte de a fi diluate cu apă și neutralizate.
Potasiul metalic reacționează viguros cu toți halogenii pentru a forma haliții corespunzători potasiului, care sunt săruri albe și solubile în apă cu o morfologie cristalină în sistem cubic. Bromura de potasiu și iodura de potasiu sunt folosiți în emulsiile fotografice pentru a fi corespondenții haliților fotosensibili ai argintului.
Hidroxidul de potasiu este o bază puternică, fiind folosită în industrie în neutralizarea acizilor puternici și slabi, astfel având o utilizare în controlul pH-ului și în fabricarea sărurilor de potasiu. Totodată este folosit în fabricarea săpunurilor, uleiurilor și în reacțiile de hidroliză a uleiurilor, de exemplu a esterilor și în detergenților industriali.
Azotatul de potasiu (salpetrul de India) este obținut din surse naturale precum guano și evaporiți sau fabricat prin procesul Haber, fiind un oxidant utilizat în praful de pușcă sau în îngrășăminte.
Cianura de potasiu este folosită în industrie în dizolvarea cuprului și a metalelor prețioase precum aurul și argintul prin formarea complecșilor; aplicațiile acesteia includ mineritul aurului, electroplatinarea și electroformarea acestor metale. Totodată este folosită în sinteza organică pentru a forma nitrilii.
Carbonatul de potasiu (potasă) este utilizat în fabricarea sticlei. Daca este folosita o cantitate pura de carbonat, alaturi de carbonat de calciu si dioxid de siliciu, se obtine o sticla de o calitate superioara, caracterizate de duritate inalta, fuzibilitate grea si rezistenta mare la actiunea substantelor de natura chimica; mai este folosit la fabricarea săpunului și ca un desicant ușor.
Cromatul de potasiu (K2CrO4) este utilizat în cerneluri, vopsele, pete, explozibili, artificii și chibrituri.
Fluorosilicatul de potasiu (K2SiF6) este utilizat în confecționarea sticlelor specializate, ceramică și smalțuri.
Superoxidul de potasiu KO2 este un compus solid de culoare portocalie care poate fi folosită ca o sursă portabilă de oxigen și ca un absorbant de dioxid de carbon. Este utilizat in sistemele portabile de respirație si la scară largă de submarine și navete spațiale, având un volum mai mic decât al O2 (g).
4KO2 + 2CO2 → 2K2CO3 + 3O2Cloratul de potasiu este un oxidant puternic, fiind folosit în fabricarea chibriturilor și în agricultură ca erbicid.
Potasiul reacționează în mod violent cu apa producând hidrogen gazos, care de obicei se aprinde. Este ținut în uleiuri precum cel mineral sau kerosen, pentru a opri reacția dintre metal și vaporii de apă prezenți în aer. Cu toate acestea, spre deosebire de litiu și sodiu, potasiul nu trebuie ținut definitiv în ulei. Dacă este menținut în acest mediu mai mult de șase luni spre un an, pe metal se poate forma peroxid sensibil la șoc, fiind un factor periculos care poate determina o explozie prin deschiderea capacului mediului colector. Este recomandat ca potasiul, rubidiul sau cesiul să nu fie stocate mai mult de trei luni, decât dacă sunt ținute într-un mediu cu gaz inert (fără oxigen) sau în vid.Corpul se protejează în mod natural de intoxicația cu potasiu prin dizolvarea și excreția mineralului. În cazuri severe, o persoană va vomita, pentru a păstra limitele biologice ale sângelui în parametri optimi. Dacă excesul de potasiu nu poate fi înlăturat, se instalează problemele cardiace.
Potasiul este extrem de coroziv și distructiv asupra țesuturilor umane, iar toxicitatea potasiului metalic în organismul uman este aproape tot timpul atribuită anionului; își manifestă proprietățile toxice prin indigestie, absorbție dermală și ingestie. Nu s-au raportat efecte carcinogenice, teratogenice sau mutagenice datorate expunerii cronice la potasiu.
Inhalarea prafurilor și particulelor de potasiu pot irita ochii și căile respiratorii. Potasiul poate reacționa cu apa conținută de pasajul bronhial pentru a forma hidroxid de potasiu, care datorită causticității sale poate cauza distrugeri ale țesuturilor, arsuri, ulcerații.
Vaporii de potasiu în stare de oxid pot de asemenea să irite ochii, nasul, gâtul și căile respiratorii și pot cauza tuse, presiune toracală, stări de rău, vomă și pneumonită. Poate reacționa violent sau chiar să explodeze în contact cu mucoasa umedă, ochi umezi sau chiar pielea transpirată, cauzând arsuri termice și distrugeri tisulare.
Ingestia poate cauza dureri grave, vomă, diaree și pierderea cunoștinței; efectele gastrointestinale pot fi severe și posibil letale.
Vegetable substances: materials of manufactures, Society for the Diffusion of Useful Knowledge (Great Britain)
Prudent practices in the laboratory: handling and disposal of chemicals, National Research Council (U.S.). Committee on Prudent Practice
Sodium-restricted diets and the use of diuretics, Rationale, Complications, and Practical Aspects of Their- Use Committee on Sodium-Restricted Diets Food and Nutrition Board, National Research Council National Academy of Sciences Washington, D.C. l979
Clays and clay minerals, Volume 42, Issues 1-3, edited de Clay Minerals Society
Creation and double chaos: science and theology in discussion, de Sjoerd Lieuwe Bonting
Enghag, P. (2004). „11. Sodium and Potassium”. Encyclopedia of the elements. Wiley-VCH Weinheim. ISBN 3-527-30666-8.
Pollution control in fertilizer production, de C. A. Hodge, Neculai N. Popovici
CRC handbook of chemistry and physics: a ready-reference book of chemical ..., de David R. Lide
A dictionary of chemistry and the allied branches of other sciences, Volume 5 de Henry Watts
Environmental radioactivity: from natural, industrial, and military sources, Merril Eisenbud, Thomas F. Gesell
Advances in Agronomy, Volumes 1-16, de Arthur Geoffrey Norman, American Society of Agronomy
Methods of seawater analysis, de Klaus Grasshoff, Manfred Ehrhardt, Klaus Kremling, Lief G. Anderson
Reagent chemicals: specifications and procedures : American Chemical Society ..., de American Chemical Society
G. Svelha, Vogels textbook of macro and semimicro qualitative inorganic analysis, (5th edition), Longman Group,ISBN 0583443679
Disorders of voluntary muscle, de George Karpati, David Hilton-Jones, Robert C. Griggs
The U.S. Navy Seal Guide to Fitness and Nutrition, de Patricia A. Deuster, U.S. Navy, Anita Singh, Pierre A. Pelletier
Essentials of pathophysiology: concepts of altered health states, de Carol Porth
Critical care medicine: perioperative management, de Michael James Murray, American Society of Critical Care Anesthesiologists Potts, W.T.W. (1964).
Regulation of functional foods and nutraceuticals: a global perspective, de Clare M. Hasler
The Divine Prescription and Science of Health and Healing, de Gunther B. Paulien
Asperger syndrome: natural steps toward a better life, de Suzanne C. Lawton, Judyth Reichenberg-Ullman
Manual for pharmacy technicians, de Linda Fred, American Society of Health-System Pharmacists
The AARP Guide to Pills: Essential Information on More Than 1,200 ..., de AARP, Maryanne Hochadel, AARP (Organization), Jerry Avorn
Excited delirium syndrome: cause of death and prevention, de Theresa G. DiMaio, Theresa Di Maio, Vincent J. M. Di Maio
Mechanistic toxicology: the molecular basis of how chemicals disrupt ... de Urs A. Boelsterli
Neuroscience: exploring the brain, de Mark F. Bear, Barry W. Connors, Michael A. Paradiso
So Long as They Die; Lethal injections in the United States, Volume 18, de Human Rights Watch
Environmental geology: handbook of field methods and case studies de Klaus Knödel, Gerhard Lange, Hans-Jürgen Voigt
Alloys: Webster's Quotations, Facts and Phrases, de Icon Group International, Inc
A glossary of terms in nuclear science and technology, de National Research Council (U.S.). Conference on Glossary of Terms in Nuclear Science
The manipulation of air-sensitive compounds, de Duward F. Shriver, Mark A. Drezdzon
Hydroponics: a practical guide for the soilless grower, Volume 1 de J. Benton Jones
Philosophy of Mathematics, de John Francis Real or fake: studies in authentication de Joe Nickell
Manual of Guitar Technology: The History and Technology of Plucked String ... de Franz Jahnel
Academic Press dictionary of science and technology, de Christopher G. Morris, Academic Press
Pyrotechnic Chemistry, de B. J. Kosanke, B. Sturman, K. Kosanke, I. von Maltitz, T. Shimizu, M. A. Wilson, N. Kubota, C. Jennings-White, D. Chapman,
Principles of Chemistry: The Molecular Science, de John W. Moore, Conrad L. Stanitski, Peter C. Jurs
Handbook of industrial toxicology and hazardous materials, de Nicholas P. Cheremisinoff

Prison Break este un film serial american produs și difuzat pentru prima dată de televiziunea FOX pe data de 29 august 2005. Intriga serialului se învârte în jurul poveștii unui om încarcerat și condamnat la moarte pentru o crimă pe care nu a comis-o și a fratelui acestuia, care elaborează un plan complex pentru a-l salva de la pedeapsa capitală.
Creat de Paul Scheuring, Prison Break este produs de compania Adelstein-Parouse Productions, în asociere cu Original Television și studiourile 20th Century Fox Television. Actualii producători executivi ai serialului sunt Paul Scheuring, Matt Olmstead, Dawn Parouse, Marty Adelstein, Neal Moritz și Brett Ratner. Coloana sonoră a fost compusă de Ramin Djawadi și a fost nominalizată la ediția din 2006 a Premiilor Emmy.Deși Prison Break a fost conceput inițial doar în două serii, popularitatea de care s-a bucurat în rândul telespectatorilor a determinat televiziunea FOX să comande o a treia serie, pe care a început să o difuzeze din data de 17 septembrie 2007. Cea de-a patra serie (și ultima) a debutat în SUA la data de 1 septembrie 2008. Episoadele „The Old Ball and Chain” și „Free” au reprezentat punctul de pornire al filmului pentru televiziune „Prison Break: The Final Break” ce cuprinde evenimentele petrecute după sfârșitul ultimului episod al serialului. Acesta va fi lansat și pe suport DVD și Blu-ray. Unicitatea Prison Break stă în construcția serializată a producției, în modul în care este gândită și structurată acțiunea, fiecare episod aducând un plus de suspans și tensiune, o similitudine din acest punct de vedere putând fi găsită și în cazul unor seriale ca Lost sau 24. La acestea se adaugă locul filmării, puține fiind serialele tv care au fost filmate într-o închisoare propriu-zisă.Succesul de care s-a bucurat serialul încă de la lansare a readus interesul asupra producțiilor care au ca și punct de plecare închisoarea și dramele petrecute în jurul ei.
Ideea care a stat la baza acestui serial, aceea a unei persoane care ajunge intenționat în închisoare pentru a salva pe cineva de la moarte, i-a fost sugerată lui Paul Scheuring de către o colegă, Francette Kelley. Deși lui Scheuring i s-a părut a fi o idee bună, inițial nu a știut cum să o dezvolte și să creeze un serial care ar fi putut atrage atenția unei televiziuni. A pornit de la povestea unui frate acuzat și întemnițat pe nedrept, creionând mai apoi principalele personaje și evoluția firului epic. În 2003 a înaintat proiectul celor de la FOX, dar a fost refuzat datorită faptului că oficialii postului aveau dubii cu privire la șansele ca un astfel de serial să se transforme într-o producție de succes. Același răspuns l-a primit și din partea celorlalte televiziuni cărora le-a înaintat proiectul, majoritatea considerând că acesta este mult mai potrivit pentru un film artistic decât pentru un serial de televiziune. Ulterior, s-a avut în vedere realizarea unei miniserii tv de 14 episoade. Regizorul Steven Spielberg s-a arătat interesat de proiect, dar a hotărât să se implice în realizarea filmului Războiul Lumilor, astfel încât miniseria nu a mai ajuns pe micile ecrane.
Totul avea să se schimbe în anul 2004, când cei de la FOX au hotărât să finanțeze proiectul lui Scheuring, fiind impulsionați de succesul unor seriale ca Lost sau 24. Deși aceste producții utilizează același mod de serializare a acțiunii fiecărui episod, Paul Scheuring a declarat că ele nu au influențat în nici un fel maniera în care a fost scris scenariul Prison Break. Episodul pilot a fost filmat după un an de la scrierea scenariului, iar cinci luni mai târziu, serialul a fost lansat pe canalul FOX. Plănuit inițial pentru 13 episoade, serialul a fost extins în prima serie cu încă nouă, datorită popularității imense de care a ajuns să se bucure.
Pentru ocuparea rolurilor din serial a fost organizată o preselecție, existând opt personaje principale ale căror nume aveau să apară și pe generic. Preselecția pentru rolul lui Michael Scofield, unul din protagoniștii serialului, a început cu câteva săptămâni înainte de startul filmărilor. Într-un interviu, Paul Scheuring explică problemele pe care le-a întâlnit pe parcursul casting-ului pentru acest rol: „A fost extrem de dificil să găsim un candidat printre toți actorii de la Hollywood. A fost dificil s-o facem pentru că am întâlnit tot felul de abordări ale rolului - unii interpretau personajul folosind o voce groasă, alții din contră, erau mult prea sensibili”. Majoritatea celor prezenți pentru audiție „abordau un aer misterios, dar care se dovedea a fi fals și lipsit de stil”.
Cu o săptămână înainte de startul filmărilor, la preselecție s-a prezentat actorul Wentworth Miller, care a reușit să-i impresioneze atât pe producătorul Brett Ratner (care îl remarcase anterior la preselecțiile pentru rolul lui Superman din filmul Superman Returns), cât și pe Scheuring, astfel încât în ziua următoare Miller a obținut rolul. Actorul declară că participarea sa la preselecții a avut loc în ultima clipă: „Am primit scenariul într-o zi de vineri din noiembrie 2004, am fost la preselecție luni și am primit rolul marți. Filmările au început săptămâna următoare”.Dominic Purcell a fost cooptat cu trei zile înainte de startul producției, fiind ultimul membru care s-a alăturat distribuției. Purcell a dat probe pentru rolul lui Lincoln Burrows, personajul condamnat la moarte și totodată fratele lui Michael Scofield. Actorului i-a fost trimis scenariul episodului pilot de către cei de la FOX, cu care a rămas în relații amiabile după colaborarea din serialul John Doe. Aspectul afișat de Purcell la preselecții, cu o coafură impecabilă și un ten bronzat, l-a făcut inițial pe Scheuring să creadă că actorul ar fi „mult prea chipeș” pentru rol. Cu toate acestea, Purcell a fost distribuit în rolul lui Lincoln Burrows și a sosit în prima zi pe platourile de filmare având capul ras, Scheuring fiind uimit de cât de bine semănau fizic cei doi actori principali ai serialului.După primirea scenariului episodului pilot, primul gând al actorului Amaury Nolasco a fost că are în față „episodul pilot al încă unui serial pe care televiziunea nu-l voia”, dat fiind faptul că majoritatea episoadelor pilot din noile seriale începuseră să fie produse deja până la respectiva dată. Recunoscând că nu-i place să citească, Nolasco a fost totuși uimit de cât de captivant era scenariul primit și a decis să se prezinte la preselecții. Într-un interviu, Nolasco își amintește  cât de emoționat a fost înainte de ultima audiție, mai ales după ce Paul Scheuring i-a spus că este favorit pentru rolul lui Fernando Sucre. La finalul preselecției, Nolasco a fost distribuit în rolul lui Sucre, colegul de celulă a lui Michael Scofield.Wade Williams a citit scenariul primului episod și a refuzat inițial să-l întruchipeze pe ofițerul Brad Bellick, deoarece personajul i s-a părut a fi unul „odios și dezgustător”. Repulsia față de personaj își avea rădăcinile în faptul că Williams era tatăl unei fetițe de patru ani, dar agentul său l-a convins să se prezinte la audiții, unde a și câștigat rolul. Ulterior, actorul a fost lăudat în numeroase ocazii pentru prestația sa din serial.Sarah Wayne Callies a fost prima actriță care a participat la preselecția pentru rolul doctoriței Sara Tancredi și a devenit totodată și prima persoană distribuită într-unul din rolurile principale. După terminarea probelor din studiourile 20th Century Fox, Callies a plecat spre mașina sa, dar a constatat că și-a uitat cheile în contact, înăuntrul mașinii închise. În timp ce îi aștepta pe cei de la service, a fost sunată de agentul ei care a anunțat-o că a primit rolul pentru care a dat probe.Ceilalți actori care au fost aleși pentru rolurile principale au fost Robin Tunney (distribuită în rolul avocatei Veronica Donovan), Marshall Allman (distribuit în rolul lui L.J. Burrows, fiul lui Lincoln Burrows) și Peter Stormare (distribuit în rolul mafiotului John Abruzzi).Pe parcursul filmărilor, producătorii s-au confruntat cu absența unor actori care aveau angajamente în alte producții tv. Astfel, John Billingsley, interpretul lui Terrence Steadman a obținut un rol periodic în serialul The Nine, alături de Camille Guaty, interpreta lui Maricruz Delgado (logodnica lui Sucre), iar Patricia Wettig, interpreta vicepreședintei Caroline Reynolds a fost distribuită într-unul din principalele roluri ale serialului Brothers & Sisters. În aceste condiții, actorul Jeff Perry a fost cooptat pentru rolul lui Terrence Steadman, iar personajele celor două actrițe au fost absente în majoritatea episoadelor din cea de-a doua serie.În unele episoade, în câteva din rolurile deținuților figuranți au fost distribuiți foști pușcăriași care și-au ispășit pedeapsa în închisoarea Joliet.
Tatuajul care acoperă întreaga parte superioară a corpului lui Michael Scofield are un rol central în desfășurarea acțiunii primei serii din Prison Break. Design-ul său a fost creat de artistul Tom Berg iar tatuajul propriu-zis a fost produs de compania Tinsley Transfers, specializată în tatuaje temporare. Deși Tom Berg știa că pentru evidențierea planurilor închisorii se vor folosi efecte speciale, liniile și contururile tatuajului au fost realizate astfel încât desenul să semene pe cât posibil cu hărțile în cauză.
Întregul tatuaj este alcătuit din mai multe segmente care sunt lipite unul câte unul pe corpul actorului. După ce zona pe care urmează să se aplice tatuajul a fost dezinfectată cu alcool, pe piele se lipesc o serie de autocolante (abțibilduri) iar hârtia este înlăturată. În final, bucățile care compun tatuajul sunt fixate pe piele cu un adeziv special rezistent la apă iar legăturile dintre părți sunt acoperite cu un strat de vopsea. Procesul de aplicare a întregului tatuaj durează între patru și cinci ore, la care se adaugă încă 45 de minute pentru înlăturarea vechiului tatuaj. La filmarea scenelor în care tatuajul nu este complet expus (de exemplu atunci când actorul poartă un tricou), tatuajul este aplicat doar pe părțile vizibile ale corpului.
Coloana sonoră a serialului Prison Break a fost compusă de Ramin Djawadi și a fost nominalizată la Premiile Emmy 2006. În Franța, postul M6 care difuzează serialul a înlocuit melodia originală a genericului cu piesa lui Faf Larage „Pas le Temps”, lucru care a ajutat promovarea serialului. Cu 392,198 de vânzări directe și descărcări de pe internet, piesa a fost premiată cu discul de platină și a fost desemnată cea mai vândută melodie a anului 2006 în Franța. Similar, melodia genericului a fost înlocuită în Germania cu piesa „Ich Glaub an Dich” (interpretată de Azad și Adel Tawil), iar în Belgia și Africa de Sud cu „Prison Break Anthem” (interpretat de Kaye Styles).
Majoritatea scenelor din prima serie au fost filmate în fosta închisoare a orașului Joliet din statul Illinois (devenită în serial închisoarea Fox River), precum și în diferite locuri din orașul Chicago. Toate scenele din celula lui Lincoln, din infirmerie și din curtea închisorii Fox River au fost filmate în locații ale pușcăriei din Joliet. Celula lui Lincoln este aceeași celulă în care a fost încarcerat și John Wayne Gacy, un criminal în serie din anii '70. Cei mai mulți membri ai echipei de filmare au refuzat să intre în celula respectivă deoarece au crezut că este bântuită. Celulele care au găzduit deținuții pe parcursul filmărilor au fost special construite pe trei nivele, celulele inițiale ale închisorii Joliet fiind mult mai mici și repartizate doar pe două nivele. Scenele exterioare au fost filmate în locații din jurul orașelor Chicago, Woodstock, Joliet, Toronto și în Aeroportul Internațional Chicago O'Hare. Cheltuielile efectuate în statul Illinois pentru filmarea unui singur episod din Prison Break s-au ridicat la 2 milioane de dolari, costul total al producției în anul 2005 fiind estimat la 24 de milioane de dolari.Filmările pentru cea de-a doua serie s-au reluat pe data de 15 iunie 2006 în zona orașului Dallas din Texas, locul fiind ales datorită distanțelor mici existente între așezările urbane și rurale. Pentru reprezentarea diferitelor orașe americane în care avea loc acțiunea au fost alese mai multe așezări plasate la o distanță de 30 de minute de Dallas, cum ar fi Little Elm, Decatur sau Mineral Wells. Pentru ultimele trei episoade ale seriei a doua, echipa de filmare s-a deplasat în Pensacola, Florida. Pentru filmarea fiecărui episod al seriei a fost nevoie de opt zile, aproximativ 1,4 milioane de dolari per episod ajungând în economia locală a orașelor.Seria a treia a fost filmată în Texas și a beneficiat de un buget de 3 milioane de dolari alocat pentru fiecare episod în parte. Cadrele exterioare în care Lincoln Burrows și Gretchen Morgan negociază evadarea din închisoarea din Panama au fost realizate în cartierul Casco Viejo din Panama City. Seria a patra se filmează în Los Angeles, California.
Prima serie este compusă din 22 de episoade. Lincoln Burrows este acuzat de uciderea lui Terrence Steadman, fratele vicepreședintei Statelor Unite ale Americii. Procurorii aduc dovezi solide care nu lasă nici o urmă de îndoială asupra identității făptașului, iar Lincoln este condamnat la moarte și este mutat în închisoarea Fox River, unde își așteaptă execuția. Fratele său, Michael Scofield, este convins de nevinovăția lui Lincoln și decide să-l salveze, concepând un plan ingenios de evadare. Pentru a pătrunde în închisoare, simulează jefuirea unei bănci. Ajuns în Fox River, Michael intră într-o cursă contra timpului în care trebuie să depășească numeroasele obstacole care stau în calea planului său. Protagoniștii sunt ajutați de avocata Veronica Donovan, care încearcă să facă lumină în cazul lui Lincoln și să descopere persoanele care se află în spatele conspirației. Eforturile ei sunt zădărnicite de acțiunile unor agenți sub acoperire care aparțin unei organizații numită Compania.
Seria a doua este alcătuită din 22 de episoade și debutează cu urmărirea parcursului fugarilor, la opt ore de la evadarea din Fox River. În scenă își fac apariția personaje noi, cum ar fi agentul federal Alexander Mahone, însărcinat cu localizarea și capturarea evadaților. Creatorul serialului, Paul Scheuring, descrie cea de-a doua serie ca fiind „Evadatul la puterea a opta”, comparând-o cu cea de-a doua parte din Marea Evadare, un film plasat în vremea celui de-al doilea Război Mondial, în care un grup de prizonieri din rândul aliaților reușesc să evadeze din lagărele naziste. Acțiunea îi poartă pe telespectatori în diferite locații din Statele Unite, pe măsură ce fiecare fugar încearcă să-și atingă obiectivele personale, cu autoritățile mereu pe urmele lor. Intriga din prima serie legată de conspirația politică din jurul cazului Burrows se dezvoltă, iar Compania își urmărește în continuare obiectivul de eliminare a lui Lincoln și a tuturor celor care ar putea constitui o amenințare la adresa organizației. Deși sfârșitul seriei încheie în mare parte povestea conspirației, ultimul episod lasă să se înțeleagă că planurile pe care Compania le are cu Michael Scofield sunt mult mai complexe.
Conform lui Paul Scheuring, motivul seriei trei este „mântuirea”. Acțiunea continuă din punctul în care a fost lăsată la finalul celei de-a doua serii, când majoritatea personajelor principale au ajuns în Panama. Intriga seriei va fi „la fel de diferită precum a fost cea a seriei II de cea a seriei I”. În vreme ce Lincoln este achitat de toate capetele de acuzare, fratele său este închis în Penitenciarul Federal Sona și acuzat de omucidere. Compania îi monitorizează acțiunile lui Michael, care descoperă că a fost încarcerat pentru a concepe un plan de evadare pentru un alt deținut, numit James Whistler. Acesta este ajutat de Sucre, care  se angajează la închisoare. Lincoln se confruntă cu detectivul Companiei, Gretchen Morgan (Jodi Lyn O'Keefe), iar când încearcă să-i salveze pe Sara și pe LJ, Morgan pretinde că a ucis-o pe Sara, trimițându-i acestuia un cap într-o cutie pentru a-l avertiza. La finalul seriei, cei doi reușesc să evadeze împreună cu Mahone, lăsând în urmă câțiva complici. Identitatea lui Sucre este descoperită de către un gardian și acesta este încarcerat la Sona. LJ este schimbat pentru Whistler, iar Michael dorește să se răzbune pe Gretchen pentru moartea Sarei.
Seria a patra începe cu prezentarea planului pe care Michael dorește să-l pună în aplicare pentru a răzbuna moartea Sarei. Ulterior, acesta află că Gretchen nu a ucis-o și că Whistler colaborează în secret cu Mahone pentru a desființa Compania. Aceștia vor să găsească un dispozitiv numit „Scylla”, căutat în trecut de Guvernul Statelor Unite și de tatăl fraților, pentru a-l folosi împotriva Companiei. După ce Michael și Lincoln sunt condamnați din nou, agentul Don Self (Michael Rapaport) le propune o înțelegere: să-i înmâneze Scylla și vor primi la schimb protecție. Pentru a obține dispozitivul, cei doi fac echipă cu Bellick, Mahone, Sucre și Sara.
Christina, mama lui Michael, îi spune acestuia că Lincoln nu este fratele lui. Aceasta îi acuză apoi pe cei doi de uciderea fiului Primului Ministru al Indiei pentru a determina începerea unui război între India și China, dorind să vândă astfel celor două țări tehnologia Scylla. Michael reușește să obțină dispozitivul, dar Lincoln este capturat de oamenii din securitatea Christinei, iar Sara este luată prizonieră de General. Michael o eliberează pe femeie și apoi aceștia îl ajută pe Lincoln să scape, provocând o explozie în zona unde acesta se afla închis. Cei trei obțin ajutorul lui Paul Kellerman (fost agent secret) și al prietenilor săi pentru a aduce Scylla la UN. Toată lumea este exonerată, cu excepția lui T-Bag care este reîncarcerat la Fox River și a lui Krantz, care este condamnat la scaunul electric. Finalul serialului prezintă un salt de patru an al evenimentelor. Echipa se întâlnește pentru a comemora moartea lui Michael prezentată în filmul pentru televiziune „Prison Break: The Final Break”, în care acesta se sacrifică pentru a facilita evadarea Sarei din închisoare.
Până în prezent, distribuția Prison Break din fiecare serie a cuprins în medie zece personaje cu roluri majore, la care s-au adăugat unele cu apariții episodice. Personajele care au apărut constant pe parcursul primei serii au fost cele ale unor deținuți din Închisoarea Fox River și ale unor rezidenți ai orașului Chicago. Cea de-a doua serie are în mare parte aceeași distribuție a seriei inițiale, la care se alătură un personaj principal nou, în persoana unui agent FBI care urmărește capturarea evadaților. A treia serie, a cărei acțiune are loc în Panama, introduce patru personaje principale noi, dintre care două sunt cele ale unor deținuți din Penitenciarului Sona. Majoritatea schimbărilor în distribuție au fost datorate morții personajelor. Creatorul serialului, Paul Scheuring, justifică dispariția lor, spunând că acest lucru va face publicul „să se teamă pentru viața fiecărui personaj în parte”.
Protagoniștii serialului sunt doi frați: Lincoln Burrows și Michael Scofield. Lincoln (interpretat de Dominic Purcell) este un infractor de rând, condamnat la moarte pe nedrept pentru uciderea fratelui vicepreședintei Statelor Unite. Michael Scofield (interpretat de actorul Wentworth Miller) este un inginer constructor cu specializare în ingineria structurală. Convins de nevinovăția fratelui său, Michael elaborează un plan complex de evadare și decide să-l salveze pe Lincoln, chiar dacă trebuie să-și pună propria viață în joc. Pe parcursul derulării evenimentelor e de remarcat grija reciprocă pe care și-o poartă cei doi frați. Acestea sunt singurele personaje care au apărut până acum în fiecare episod al serialului.
Cei mai proeminenți deținuți cu care intră în contact Michael în închisoarea Fox River sunt Fernando Sucre (interpretat de Amaury Nolasco) și Theodore „T-Bag” Bagwell (interpretat de Robert Knepper). Sucre este colegul de celulă al lui Michael, cu care dezvoltă o relație de prietenie și  devine până la urmă unul din principalii aliați ai celor doi frați. Personajul are valențe comice iar povestea acestuia se concentrează în jurul dorinței de fi alături de logodnica sa. Pe de cealaltă parte, T-Bag reprezintă unul din cele mai bine conturate personaje negative ale serialului. Crud și lipsit de milă, după ce descoperă intențiile lui Michael apelează la șantaj și se alătură grupului care plănuiește evadarea.
Un alt deținut de marcă este John Abruzzi (interpretat de Peter Stormare). Autoritatea pe care o posedă în rândul celorlalți pușcăriași se datorează statutului său de fost lider al mafiei din Chicago. Deși reticent la început, Abruzzi i se alătură lui Michael Scofield și se angajează să pregătească un avion necesar deplasării după evadare, în schimbul informației deținute de Michael cu privire la locația în care se află Otto Fibonacci, singurul martor ocular al crimelor care au dus la condamnarea sa. Personajul apare constant în primele 12 episoade ale serialului și are apariții episodice în cea de-a doua parte a primei serii și în primele episoade ale celei de-a doua serii. În rândul celor care plănuiesc evadarea intră și liderul deținuților de culoare, Benjamin Miles „C-Note” Franklin (interpretat de Rockmond Dunbar). C-Note este văzut în prima serie ca unul dintre adversarii lui Michael, dar personajul este unul mult mai ușor de plăcut decât T-Bag.
Alți trei deținuți se alătură grupului care plănuiește evadarea: David „Tweener” Apolskis (interpretat de Lane Garrison), Charles „Haywire” Patoshik (interpretat de Silas Weir Mitchell) și Charles Westmoreland (interpretat de Muse Watson), despre care Michael crede că este celebrul hoț D. B. Cooper.
În interiorul penitenciarului condus de directorul Henry Pope (interpretat de Stacy Keach), Michael trebuie să îi facă față și șefului gardienilor, comandantului Brad Bellick (interpretat de Wade Williams), care este în permanență cu ochii pe el, gata oricând să-i facă viața cât mai grea. Un alt membru al personalului închisorii este doctorița Sara Tancredi, personaj interpretat de Sarah Wayne Callies. Rolul acesteia în desfășurarea acțiunii crește pe măsură ce atracția dintre ea și Michael devine din ce în ce mai puternică.
Avocata Veronica Donovan (interpretată de Robin Tunney) este prietena din copilărie a celor doi frați și acceptă să se uite peste cazul lui Lincoln la insistențele lui Michael. Odată cu începerea investigațiilor devine unul din personajele principale ale primei serii, dar în cea de-a doua serie, rolul său este unul minor.
L.J. Burrows (interpretat de Marshall Allman) este fiul lui Lincoln Burrows. Puternic afectat de condamnare, L.J. este forțat să ducă o viață de fugar datorită persoanelor care vor moartea tatălui său.
Personajul Terrence Steadman (interpretat de John Billingsley și Jeff Perry) stă în centrul conspirației, fiind cel care se presupune că a fost ucis de Lincoln Burrows. Sora sa este Caroline Reynolds (Patricia Wettig), vicepreședinta Statelor Unite, ambițiile acesteia fiind îndreptate spre obținerea funcției supreme în stat.
În serviciul vicepreședintei Statelor Unite se află Paul Kellerman (interpretat de Paul Adelstein), membru al Serviciilor Secrete și totodată om al Companiei, care are în atribuții rezolvarea oricăror probleme care ar putea apărea în cazul execuției lui Burrows. Poziția acestuia față de cei doi frați evoluează de la cea de urmăritor la cea de aliat.
În seria doi apare un alt personaj principal - agentul FBI Alexander Mahone (interpretat de William Fichtner) - care este însărcinat cu localizarea și capturarea evadaților. Personajul este conturat pe întreaga durată a celei de-a doua serie. Prin acțiunile pe care le întreprinde, Mahone dovedește o inteligență comparabilă cu cea a lui Michael.
Seria trei aduce alte patru personaje principale noi: Lechero (un lord al drogurilor din Panama, încarcerat în Penitenciarul Sona și interpretat de Robert Wisdom), James Whistler (un deținut interpretat de Chris Vance), Sofia Lugo (logodnica lui Whistler, interpretată de Danay Garcia) și Gretchen Morgan (o agentă a Companiei interpretată de Jodi Lyn O'Keefe).
În seria patru este introdus ca personaj principal Don Self (Michael Rapaport), un agent special al Agenției Naționale de Apărare ce face echipă cu Michael, Lincoln, Mahone, Sucre, Bellick și Sara pentru a desființa Compania.
Primul episod din Prison Break a fost difuzat în premieră mondială de televiziunea americană FOX Network pe data de 29 august 2005 la ora 21:00. Serialul a fost transmis săptămânal, în fiecare seară de luni, cu o pauză în perioada 28 noiembrie 2005 - 20 martie 2006. După reluarea difuzării în primăvara 2006, serialul a fost mutat lunea la ora 20:00, fiind imediat urmat de 24, cealaltă producție de succes a televiziunii FOX. Ultimul episod al primei serii a fost transmis pe data de 15 mai 2006. A doua serie a fost difuzată în perioada 21 august 2006 - 2 aprilie 2007, iar premiera celei de-a treia serii a avut loc pe data de 17 septembrie 2007, în același interval orar.În România, vestea achiziționării producției de către Pro TV a fost făcută publică pe data de 20 august 2007, premiera fiind difuzată în primele zile ale lansării grilei de toamnă a televiziunii, pe data de 10 septembrie la ora 23:15.
În lista de mai jos se regăsesc țările în care s-a difuzat Prison Break, ordonarea fiind făcută după data transmiterii primului episod al serialului.
Datorită cadrului de desfășurare și scenariului, Prison Break are ca public țintă segmentul de vârstă 18-34. Serialul conține scene de violență, limbaj vulgar, referiri la acte sexuale și consumul de droguri. Prison Break a ajuns în atenția Parents Television Council, o asociație extrem de conservatoare și influentă din audiovizualul american, care a criticat ora de difuzare (20:00), considerând-o nepotrivită pentru o producție cu asemenea caracteristici. Atât în Statele Unite cât și în Canada, serialului i-a fost alocat indicativul TV-14 (nerecomandat minorilor sub 14 ani).
Pentru a putea difuza serialul în prime-time, la ora 20:50, televiziunea M6 a cenzurat serialul din proprie inițiativă. Pentru ca totul să corespundă orei de difuzare, postul a tăiat din serial anumite secvențe și a cerut societății care executa dublajul să schimbe sensul mai multor replici ale personajelor astfel încât diferențele să fie insesizabile publicului. În ciuda eforturilor întreprinse de canalul tv, Consiliul Superior al Audiovizualului a remarcat pe data de 24 octombrie 2006 că serialul „prezintă, în viziunea consiliului, numeroase scene violente într-un context al închisorii care poate fi deranjant pentru copii”, înștiințând în scris postul tv că serialul va trebui însoțit de recomandarea „interzis minorilor sub 12 ani”, și în consecință difuzat în a doua parte a serii.
Președintele grupului media M6, Nicolas de Tavernost a apreciat că „decizia este inechitabilă față de M6 în condițiile în care alte canale concurente difuzează uneori producții mult mai violente la aceeași oră”.Televiziunea a ripostat și a comandat un studiu institutului de sondare a opiniei publice IFOP pentru a afla părerea francezilor în legătură cu presupusa violență prezentă în serial. La întrebarea „Credeți că Prison Break este un serial care poate fi programat în prime-time?”, cei chestionați au răspuns afirmativ în proporție de 82%, la întrebarea „Sunteți șocați de violența prezentă în serial?” 78% din francezi au răspuns negativ iar la întrebarea „Există în Prison Break mai multă violență decât în alte producții difuzate în prezent?”, respondenții au fost de părere că nu, într-o proporție de 73%.Ca urmare a recursului făcut de M6, Consiliul Audiovizualului a acceptat să-și modifice hotărârea inițială și a clasificat fiecare episod în parte, în funcție de imaginile conținute. Astfel, 11 episoade din cele 22 ale primei serii au fost catalogate ca fiind interzise minorilor sub 12 ani și deci au fost difuzate după ora 22:00, restul episoadelor având permisiunea de a fie transmise la ora inițială, 20:50.
Prison Break a fost încadrat în diferite categorii de vârstă, de la țară la țară. În majoritatea cazurilor acesta a fost nerecomandat minorilor sub 12 ani, inclusiv în România. Se remarcă situația Chinei, care a interzis complet serialul, considerându-l mult prea violent. Difuzarea a fost interzisă de asemenea în închisorile tunisiene și în unele penitenciare din Statele Unite, unde a devenit interzisă și purtarea tatuajelor.
Datele prezentate în tabelul de mai jos reprezintă audiențele medii înregistrate per episod. Informațiile se bazează pe măsurătorile efectuate de către Nielsen Media Research iar perioada luată în considerare vizează intervalul septembrie - mai din fiecare an. Locul ocupat se referă la poziția pe care serialul s-a aflat în clasamentul general al tuturor emisiunilor tv difuzate în Statele Unite în perioada studiată.
FOX a susținut lansarea Prison Break cu o mare campanie publicitară. Producția a debutat pe micile ecrane pe data de 29 august 2005 și a fost vizionată de 10,5 milioane de americani, un record pentru televiziunea FOX, care nu mai înregistrase asemenea audiențe în zilele de luni ale perioadei estivale de pe vremea lansării serialelor Melrose Place și Ally McBeal, în anul 1998. Conform Nielsen Research, cele două episoade difuzate în seara premierei s-au clasat pe locul șapte în topul celor mai vizionate programe de televiziune din săptămâna respectivă, ocupând prima poziție în cadrul segmentelor de vârstă 18-49 și 18-34. Audiențele nesperat de mari obținute încă de la debutul serialului au fost acompaniate de recenzii pozitive din partea criticilor. Publicația The New York Times a fost de părere că Prison Break este „mult mai captivant decât celelalte seriale noi ale televiziunilor, și cu siguranță unul dintre cele mai originale”, lăudând „aspectul autentic” și capacitatea producătorilor de a crea un „thriller plin de suspans”. Entertainment Weekly a catalogat serialul ca fiind unul dintre cele mai bune ale anului 2005. Pe de altă parte, The Washington Post a criticat Prison Break, reproșându-i aerul sobru pe care dorește să-l afișeze și prestațiile permanent „nervoase” ale actorilor. Prima serie a fost urmărită în medie de aproximativ 9,2 milioane de telespectatori săptămânal și a devenit cea mai vizionată producție din rândul serialelor care au debutat în toamna anului 2005.Premiera celei de-a doua serii din vara anului 2006 a fost urmărită în medie de 9,4 milioane de americani. Comparativ cu media obținută în anul precedent, scăderea a fost de peste un milion de telespectatori, cu un declin mai pronunțat în rândul adulților tineri. În cazul segmentului de vârstă 18-49 pierderea a fost de 20% în comparație cu episodul pilot. Totuși, în a doua jumătate de oră a primului episod, audiențele au urmat un trend ascendent, crescând de la 3,6% la 3,9%. Un critic al publicației USA Today a fost de părere că serialul a devenit copleșit de „absurdități fără sens”, reproșându-le scenariștilor „lenea incredibilă” de care au dat dovadă apelând mereu la tatuaj ca la un „accesoriu polivalent pentru salvarea intrigii”. În opoziție cu USA Today, cei de la Detroit Free Press au elogiat debutul seriei pentru faptul că s-a ridicat la standardul impus de prima serie, oferind publicului un divertisment de calitate, datorat varietății personajelor conturate și „scenariului tensionat și ingenios” pe care Paul T. Scheuring și echipa sa l-au creat. Cea mai mare audiență înregistrată de a doua serie a fost de 10.1 milioane de telespectatori și a fost obținută de episodul 38 intitulat Chicago. Pe de altă parte, episodul care a încheiat seria a doua a obținut o audiență scăzută, fiind vizionat doar de 8,01 milioane de americani.
Primul episod din seria a treia a fost vizionat în medie de 7,51 milioane de telespectatori, iar episodul special de două ore ce a deschis seria a patra a fost urmărit de 6,5 milioane de americani, acesta fiind lider de audiență la categoria de vârstă 18-49 ani.
Prison Break a fost singurul serial tv debutant care s-a clasat în topul 20 al celor mai vizionate emisiuni tv canadiene din seria 2005/2006. Prima serie a atras o medie de 1,4 milioane de telespectatori per episod, din care 867,000 au făcut parte din publicul țintă al serialului (18-49 ani). Pe durata difuzării celei de-a doua serie, serialul a fost constant lider de audiență în intervalul său orar, cu un vârf de 1,7 milioane telespectatori pentru episodul difuzat în 20 noiembrie 2006. Postul de televiziune canadian a obținut în toamna anului 2008 o scădere cu 30% a audienței în timpul difuzării seriei patru al serialului față de anul precedent.
În Cuba, Prison Break a fost transmis de televiziunea națională de stat și s-a bucurat de un succes atât de mare încât cinematografele din țară au preluat prima serie a serialului și au proiectat-o integral.
Deși premiera serialului pe micile ecrane nu a beneficiat de o promovare susținută, primul episod difuzat de Pro TV în seara de 10 septembrie 2007 a fost lider de audiență atât în categoria publicului urban de toate vârstele, cât și în categoria publicului urban comercial cu vârste cuprinse între 18 și 49 de ani. Audiența medie obținută de primul episod în cadrul segmentului de public 18-49 a fost de 3,8 puncte, cu o cotă de piață de 19,1%, iar pe segmentul publicului de toate vârstele producția a realizat o audiență medie de 3,1 puncte (16,1% cotă de piață). Vârful de audiență în categoria de public 18-49 a fost de 4,8 puncte (26,4% cotă de piață).Achiziționarea Prison Break de către Pro TV a fost comentată și în presa scrisă românească, majoritatea publicațiilor care au avut articole pe acest subiect consemnând succesul global de care s-a bucurat serialul, atât în rândul criticilor cât și în rândul publicului. Ziarista Mihaela Călinoiu de la Evenimentul Zilei constată faptul că spre deosebire de alte producții care se folosesc de nume celebre cooptate în distribuție pentru a atrage atenția asupra lor, Prison Break mizează pe un scenariu alert și mai puțin pe notorietatea actorilor. „Vârtejul” evenimentelor în care sunt prinși telespectatorii este menit să „ia răsuflarea” și este menținut abil de regizorii fiecărui episod. „Regia, scenariul, dar și jocul actoricesc sunt atuurile categorice ale serialului”. Și jurnaliștii de la România Liberă scot în evidență lucrurile prin care se diferențiază Prison Break de alte producții pe aceeași temă, remarcând felul în care este spusă și construită povestea. Pornind de la o premisă „aparent banală”,  Prison Break reușește de la primul până la ultimul episod să mențină tensiunea și interesul telespectatorului, folosindu-se de „interpretări dinamice”, răsturnări de situație și dezvăluiri neașteptate, condimentate ocazional cu secvențe de acțiune. „Subiectul capătă amploare de la o secvență la alta, fiecare episod devenind astfel imprevizibil”. Publicațiile remarcă însă și faptul că o mare parte a publicului român cu acces la internet a văzut deja aventurile eroilor din Prison Break înainte de data premierei serialului pe micile ecrane, prin descărcarea ilegală a episoadelor de pe internet. Titlul articolului publicat de ziariștii de la cotidianul Gardianul - „ «Prison Break», prezentat ca «bombă» în grila de toamnă a Pro TV, după ce jumătate din populația României l-a văzut furat de pe DC ++” - subliniază întârzierea cu care Prison Break a ajuns pe ecranele românilor.
Prison Break a debutat în Franța pe canalul M6 și a fost anticipat ca unul din marile evenimente tv ale anului 2006. Prima serie a înregistrat o medie de 5,8 milioane de telespectatori (25,8% cotă de piață). Înainte de începerea seriei doi, prima serie a fost reluată în regim de maraton pe W9, unul din canalele grupului M6, și a fost urmărită în medie de 400,000 de telespectatori, audiență considerată de către conducătorii postului ca fiind satisfăcătoare.Premiera celei de-a doua serii a avut loc pe data de 8 noiembrie 2006 și a atras 7,5 milioane de telespectatori (30,7% cotă de piață), M6 reușind să obțină a patra audiență ca mărime de la înființarea sa, în 1987. În cadrul campaniei din februarie 2007 care aniversa 20 de ani de la lansarea televiziunii, Prison Break a ocupat un rol central, beneficiind astfel de o promovare intensă. Unul din materialele publicitare realizate îi înfățișa pe actorii Wentworth Miller și Dominic Purcell alături de sloganul „7,5 milioane de francezi au petrecut deja o noapte în închisoare. Cine este responsabil pentru asta ?”.Recenziile primite de serial au fost în mare parte pozitive. Redactorul revistei Télépoche a considerat că serialul a reprezentat „lovitura de grație” a stagiunii: „construit ca un puzzle uimitor, această dramă violentă din lumea închisorii își înconjoară publicul cu un suspans captivant”. Marie Barber de la cotidianul L'Humanité remarcă fizicul deosebit al actorului Wentworth Miller și totodată inteligența de care dă dovadă Michael Scofield, personajul pe care-l interpretează. Deși recunoaște că deținuții care apar în serial nu scapă stereotipurilor, jurnalista este de părere că „aceste neajunsuri sunt trecute ușor cu vederea, producția fiind făcută pentru a vă tăia respirația”. După redifuzarea primei serii pe canalul W9, Charlotte Moreau de la Le Parisien recomandă tuturor celor care nu au văzut până în acel moment Prison Break să se cufunde în lumea serialului: „Evadarea din închisoare printr-un scenariu machiavelic, personaje contrastante, dese răsturnări de situație și sentimente intense, amestecate cu râs, dramă și chiar romantism”. Ghidul TV Hebdo își avertizează cititorii cu privire la violența anumitor scene ale serialului, dar apreciază că serialul „surprinde prin stilul și ritmul său”, dovedindu-se a fi „o adevărată reușită”. Seria trei a început să fie difuzat din data de 29 noiembrie 2007, primul episod din această serie fiind urmărită de 4 931 000 de francezi.
În Spania, Prison Break este difuzat de versiunea spaniolă a televiziunii  FOX (recepționată pe bază de abonament) și de televiziunea publică La Sexta (cu vizionare liberă). 
Programat în serile de joi, de la ora 22:00, debutul Prison Break în Spania a fost urmărit de 800,000 de telespectatori. Audiențele ridicate s-au menținut pe întreaga perioadă de difuzare a primei serii iar serialul a devenit vârful de lance al postului La Sexta. Seria a doua a debutat în forță, depășind în termeni de audiență prima serie. Primele două episoade ale seriei doi au fost transmise în aceeași seară, iar televiziunea La Sexta a obținut cea mai mare audiență din istoria sa (excluzând evenimentele sportive), aproximativ 1,097,000 de spanioli (5,5% audiență) urmărind noile aventuri ale lui Michael Scofield. Performanțele obținute de postul FOX au fost comparabile, Prison Break depășind toate recordurile de audiență existente până la apariția sa pentru programele transmise de televiziunile cu plată. Seria trei a obținut o medie de 0,6 milioane de telespectatori și o cotă de piață de 4%.Serialul s-a dovedit un succes și în Portugalia, unde a beneficiat de o campanie de marketing intensă, desfășurată în mai multe etape. În primă fază, jurnaliștilor le-au fost distribuite kituri „Prison Break” care conțineau un CD promoțional, o hartă cu un plan al evadării și o lingură. În spatele gratiilor și gardurilor din orașe au fost plasate panouri publicitare iar în magazine au fost distribuite reclame care îi înfățișau capul lui Michael Scofield, în mărime naturală , ascunzându-se. În ultimă fază, pe străzile capitalei Lisabona au fost desfășurate mai multe echipe formate din cinci persoane înlănțuite și echipate în uniformă de deținuți și alte două persoane în uniformă de gardieni, care distribuiau pliante trecătorilor.
În Polonia, primul episod a avut premiera pe data de 28 ianuarie 2007 și a fost vizionat de 7 milioane de telespectatori (38% cotă de piață). Astfel, a devenit cel mai urmărit episod al unui serial străin difuzat vreodată de televiziunea Polsat, cea mai mare televiziune poloneză privată, și totodată a fost cel mai urmărit program de televiziune al săptămânii respective în cadrul segmentului de public cu vârste cuprinse între 16-49 de ani, cu o cotă de piață de 46%.Deși Prison Break a beneficiat în Germania de o mediatizare intensă, premiera sa din 21 iunie 2007 a realizat o audiență sub așteptări, cu o cotă de piață de doar 13,5%, sub media pe care postul RTL o obține de obicei în prime-time. Pe segmentul de vârstă 14-29 au fost înregistrați 1,32 milioane de telespectatori. După ce televiziunea a redus difuzarea la un episod pe săptămână, serialul obține în Germania cote de piață de până la 19,2%.În Marea Britanie, Prison Break a fost difuzat de televiziunea Five, care poate fi recepționată doar în unele părți ale țării, dar a devenit unul din cele mai urmărite programe ale acestui canal.
După o masivă campanie publicitară susținută de canalul tv australian Seven, premiera Prison Break a avut loc pe data de 1 februarie 2006 și a obținut o audiență medie de 1,94 milioane, cu un vârf de 2,09 milioane de telespectatori. Serialul a fost promovat intens și în perioada următoare, fiind programat în final miercurea, de la ora 20:30. Media per episod a primei serii a fost de 1.353 milioane de telespectatori.În cadrul campaniei de lansare pe suport DVD a primei serii, parcul de distracții Luna Park din Melbourne în colaborare cu Sudden Impact! Entertainment Company a construit pe o suprafață de aproximativ 300 de metri pătrați o închisoare virtuală. Sub sloganul Prison Break Live! - „Find Your Own Way Out” („Găsește-ți  singur ieșirea”), vizitatorii erau purtați printr-un labirint înșelător prevăzut cu celule și gratii, oglinzi, jocuri de lumini și de sunet, efecte speciale și deținuți în persoana unor actori special selecționați.Cea de-a doua serie, promovată sub numele de „Prison Break - On the Run”, a început să fie transmisă din 31 ianuarie 2007, miercurea de la ora 21:30. Premiera a fost vizionată de 1.225 milioane de australieni, având o cotă de piață de 47%. Deoarece audiența a început să scadă constant pe parcursul difuzării seriei, Seven a decis să transmită a treia serie din Prison Break alături de cea de-a doua serie din Heroes, în aceeași zi ca și în Statele Unite, într-un efort de a recâștiga telespectatorii care urmăreau pe internet sau pe DVD-uri episoadele netransmise încă în Australia. Serialul s-a bucurat de o popularitate imensă și în Noua Zeelandă, unde a câștigat premiul publicului pentru cel mai bun serial tv dramatic debutant.În Hong Kong, TVB Pearl a transmis prima serie din Prison Break în perioada 5 septembrie 2006 - 21 ianuarie 2007. Serialul a obținut cea mai mare audiență pe care a avut-o vreodată un serial dramatic străin, doborând recordul anterior stabilit de Dosarele X. Premiera a fost urmărită de 260,000 de telespectatori iar ultimul episod a realizat un rating de 7,3% (470,000 telespectatori), cu un vârf de 9,1% (590,000 telespectatori). Datorită succesului neașteptat de care s-a bucurat Prison Break, TVB Pearl a achiziționat drepturile și pentru a doua serie pe care a transmis-o începând cu 6 martie 2007. Primul episod din seria doi a fost vizionat de 270,000 de telespectatori, cu un vârf de 310,000. Televiziunea din Hong Kong se așteaptă ca audiențele obținute de cea de-a doua serie să le depășească pe cele ale primului. În ciuda faptului că Prison Break a fost interzis de guvernul chinez, televiziunea Jinan TV a difuzat câteva secvențe din serial în emisiunile educative care au ca scop învățarea limbii engleze. Reacția autorităților a fost promptă, postul tv fiind somat ca pe viitor să evite asemenea extrase. Totuși, Prison Break poate fi procurat în China de pe internet și de pe piața neagră a DVD-urilor, alături de alte producții americane de succes.
Cel mai bun montaj al unui serial tv cu durata mai mică de o oră - Mark Helfrich (pentru episodul pilot)
Pe data de 24 octombrie 2006, Donald și Robert Hughes au intentat un proces rețelei de televiziune FOX și l-au acuzat de plagiat pe creatorul serialului, Paul Scheuring. Cei doi susțin că în anul 2001 le-au înaintat celor de la FOX un manuscris care se baza pe propria lor experiență de viață. În 1960, Donald Hughes a plănuit și executat cu succes o evadare din închisoarea pentru minori în care fusese încarcerat pe nedrept fratele său Robert.
În Statele Unite, Canada și Australia compania 20th Century Fox Home Entertainment a lansat Prison Break pe suport DVD la scurt timp după premiera celei de-a doua serie. Prima țară din Europa în care au fost lansate DVD-urile a fost Marea Britanie.
În cadrul expoziției International Consumer Electronics desfășurată în ianuarie 2007, 20th Century Fox Home Entertainment și-a anunțat intenția de a lansa întreg serialul Prison Break pe suport Blu-ray.
Alături de transmisia tv, vizionarea Prison Break a fost posibilă și prin intermediul internetului. Spre sfârșitul primei serii, episoadele Prison Break au putut fi achiziționate online, prin intermediul magazinului iTunes, începând cu data de 9 mai 2006.
După premiera celei de-a doua serii, FOX a permis transmiterea online a episoadelor difuzate în fiecare săptămână pe diferite pagini web, printre care s-au numărat și site-urile AOL, Google și Yahoo!, precum și cele din rețeaua televiziunilor locale FOX. Vizionarea episoadelor a fost limitată doar la rezidenții Statelor Unite iar primele trei episoade ale seriei doi au fost transmise fără inserarea de spații publicitare, fiind disponibile pe o perioadă de o săptămână de la data apariției la tv. După primele trei episoade, difuzarea pe internet a fost suspendată. FOX a preluat însă transmisia finalelor playoff-ului din liga de baseball americană, iar Prison Break a lipsit de pe micile ecrane trei săptămâni. Pentru a menține interesul telespectatorilor pentru serial, compania-mamă a FOX, News Corporation, a elaborat o nouă strategie de promovare prin care a fost permisă difuzarea episoadelor anterior apărute la tv pe rețeaua de socializare online MySpace și pe site-urile televiziunilor locale din rețeaua FOX. Deși episoadele conțineau inserturi publicitare, vizionarea și-a păstrat caracterul gratuit.
O mini-serie derivată din acțiunea serialului, intitulată Prison Break: Proof of Innocence (Prison Break: Dovada nevinovăției), a fost realizată sub formă de videoclipuri scurte pentru telefoanele mobile. Episoadele au fost disponibile inițial doar clienților companiei Sprint începând cu luna aprilie 2006, dar din data de 8 mai acestea au putut fi descărcate și de pe internet. Cele 26 de episoade a câte două minute fiecare o au în centru pe Amber McCall, o prietenă a lui L.J. care încearcă să-i demonstreze nevinovăția. Acest produs a fost rezultatul unei înțelegeri încheiate între FOX (News Corporation) și Toyota Motor. Constructorul de automobile a obținut statutul de sponsor exclusiv, utilizând mini-seria pentru a-și promova noul model Toyota Yaris.
În ceea ce privește produsele tipărite, în Statele Unite au fost realizate o revistă oficială a serialului și o carte. Revista oficială este publicată de Titan Publishing, a fost lansată pe data de 21 noiembrie 2006 și are o apariție lunară.  Fiecare număr conține interviuri cu membrii ai echipei de producție și cu actorii din Prison Break, precum și alte articole privind lumea serialului. Cartea Prison Break: The Classified FBI Files (Prison Break: Dosarele secrete FBI) conține detalii despre personajele care fac parte din cea de-a doua serie a serialului. Scrisă de Paul Ruditis, cartea a fost publicată de editura Simon & Schuster și a fost lansată în Statele Unite pe data de 8 mai 2007.În Franța au fost lansate alte două cărți: 
Frédéric Lelièvre - „Prison Break : La liberté a un prix” („Libertatea are un preț”), reprezentând un ghid neoficial al serialului, cu informații din culise, comentarii pe marginea scenariului și caracterizări ale personajelor, și
Pierre Sérisier - „Prison Break - L'évasion est la seule issue” („Evadarea e singura ieșire”) care surprinde evenimentele din prima serie. Faptele sunt prezentate la persoana întâi singular, fiind povestite din perspectiva lui Michael Scofield. Se urmărește derularea firului epic din punctul său de vedere și se explică motivele care l-au determinat să treacă la fapte.
În anii '80, actorul Stacy Keach care interpretează rolul directorului penitenciarului Fox River a fost încarcerat pentru câteva luni într-o închisoare din Marea Britanie, pentru consum de droguri. Perioada petrecută în detenție a reprezentat o sursă de inspirație pentru felul în care i-a dat viață personajului său, Henry Pope.
Actorul Paul Adelstein a dat inițial probe pentru rolul lui Lincoln Burrows, dar nu l-a obținut deoarece producătorii căutau pentru acest personaj un actor mult mai impozant din punct de vedere fizic. Bănuind că nu va fi ales pentru rolul lui Lincoln, Adelstein a revenit la preselecții și a dat probe pentru rolul agentului Paul Kellerman, personaj pe care în final a ajuns să-l și interpreteze. Într-o situație asemănătoare s-a aflat și actorul Silas Weir Mitchell, care a venit la audiții pentru rolul lui Theodore Bagwell, dar în final a fost distribuit în rolul lui Charles „Haywire” Patoshik.
Rockmond Dunbar a declarat într-un interviu că personajul pe care îl interpretează („C-Note”) ar fi trebuit să apară doar în primele două episoade ale serialului. După ce prima serie a fost prelungită, personajul său a devenit unul episodic.
Personajul lui Muse Watson, D. B. Cooper, a existat în realitate. În 1971, D.B. Cooper a deturnat un avion al companiei Northwest Orient, a furat suma de 200,000 de dolari și a sărit din avion. Cazul său este și în prezent clasificat de FBI ca fiind nerezolvat.
Numele închisorii, Fox River, este și numele unui râu din partea vestică a orașului Chicago, din apropierea locațiilor de filmare.
Metoda de execuție aleasă în cazul lui Lincoln Burrows, electrocutarea pe scaunul electric, nu este o metodă folosită în cazul pedepselor capitale în statul Illinois, fiind preferată injecția letală. Producătorii au decis să folosească scaunul electric pentru a mări dramatismul.
Finalul inițial al primei serii prevedea ca personajul medicului Sara Tancredi să moară de la supradoza de calmante. Datorită cerințelor televiziunii FOX, a popularității de care s-a bucurat personajul și a faptului că actrița Robin Tunney dorea să se implice în alte proiecte, Sara a rămas în viață și s-a decis sacrificarea celuilalt personaj feminin, Veronica Donovan.
Moartea personajului David „Tweener” Apolskis s-a datorat faptului că Lane Garrison, actorul care îl interpreta, a părăsit serialul pentru a termina filmările la producția cinematografică Shooter.

Prostituția reprezenta una din componentele vieții cotidiene a grecilor antici, din epocile arhaică, clasică și elenistică. În cele mai importante orașe grecești, și în special în porturi, acesta utiliza o proporție semnificativă a populației și, prin urmare, reprezenta una din activitățile economice principale. Era departe de a fi considerată o ocupație ilegală: orașele nu o condamnau iar bordelurile funcționau fără nicio restricție.
Unul din conceptele fundamentale în jurul căruia s-a dezvoltat societatea greacă antică a fost acela de „cetățean (membru al cetății)”, ca unic beneficiar de drepturi și libertăți civice. Cetățean deveneau doar copiii născuți din căsătoria dintre un cetățean și o femeie liberă, fiică a unui cetățean. Acest fapt a impus o reglementare și un control strict al societății asupra relațiilor dintre bărbați și femei. Grecii antici au fost nevoiți să renunțe la poligamie și să adopte un model social strict monogam. Au fost reglementate legal aspectele referitoare la adulter, căsătorie și drepturile copiilor născuți în cadrul acesteia.
Pentru a permite satisfacerea nevoilor fiziologice ale cetățenilor fără a afecta temelia socială a comunității, orașele grecești au tolerat apariția și existența prostituției, ca un fenomen social marginal dar necesar bunei funcționări a vieții cetății.
În Atena, i se atribuie legendarului legiuitor Solon crearea de bordeluri de stat (lupanare), așa numitele „dicterion”, la prețuri moderate, beneficiare ale unui privilegiu de inviolabilitate și care erau supravegheate de funcționari publici. Pe lângă aceste bordeluri, societatea greacă antică a cunoscut și existența hetairelor sau curtezanelor, care reprezentau segmentul de lux al prostituției, fiind destinate elitei politico-economice a cetății.
Fenomenul prostituției afecta în mod inegal cele două sexe: cei care se prostituau erau femei de toate vârstele și bărbați tineri, în timp ce clientela acestora era una predominant masculină. Trebuie menționat că societatea greacă antică accepta bărbaților orice tip de legătură, fie heterosexuală fie homosexuală, fără a face însă o distincție identitară, în timp ce femeilor le era interzisă orice fel de legătură extraconjugală.
Pentru a înțelege concepțiile despre viața sexuală a grecilor antici trebuie avute în vedere că spiritul și practica normelor sociale din Grecia acelei perioade erau sensibil diferite de cele din prezent: grecii antici nu făceau o distincție clară între comportamentul heterosexual și homosexual, și în tot cazul nu în sensul celei din zilele noastre. Spre deosebire de prezent, ei practicau „o bisexualitate fără implicații identitare”. Pentru ei nu existau două tipuri de dorințe, una heterosexuală și una homosexuală, singura atracție o constituia „frumusețea unei persoane, indiferent de sexul acesteia”. Grecii nu interpretau raporturile dintre două persoane după natura lor sexuală ci prin prisma raporturilor de dominare: bărbatul care poseda era considerat superior în timp ce persoana posedată (indiferent de sexul acesteia) era una percepută întotdeauna ca fiind inferioară.În societatea grecească antică, care era una puternic misogină, o relație heterosexuală nu prezenta niciun fel de problemă, ea nu făcea decât să confirme că bărbatul era superior femeii. Se poate estima că situația femeilor căsătorite era una puțin de invidiat, deoarece ele erau obligate să se supună voinței soților lor și să le rămână fidele, în timp ce soții lor erau liberi să se angajeze în relații extraconjugale, în particular cu băieți tineri.Într-o manieră analogă, un bărbat care poseda un adolescent nu făcea decât să își exprime astfel superioritatea poziției sale, economică, socială sau politică. Homosexualitatea, în sensul ei modern, nu era acceptată de societatea greacă: dragostea bărbaților nu era și nu trebuia deturnată de la iubirea pentru femei. Norma socială cerând de la toți cetățenii să se căsătorească și să aibă copii. Societatea greacă antică era una profund homofobă și puțin tolerantă: bărbații efeminați sau „alergătorii după băieți” erau luați în derâdere, disprețuiți și batjocoriți.Aceste lucruri erau reflectate și în normele morale și juridice care guvernau societatea grecilor antici. În Atena, doar soțiile legitime puteau da naștere copiilor care mai târziu deveneau cetățeni, garantarea păstrării castității și prevenirea relațiilor extraconjugale pentru această categorie de femei era o preocupare esențială nu numai pentru familiile lor ci pentru societate în ansamblul său. Astfel, seducerea unei femei căsătorite era o infracțiune foarte gravă, căci acest fapt putea induce dubii asupra calității de viitori cetățeni ai descendenților respectivei femei. În ciuda acestei interdicții formale, era însă moralmente acceptabil pentru un bărbat să aibă relații sexuale cu concubine, prostituate, rezidente străine sau sclave, în timp ce soțiile erau constrânse la fidelitate absolută.
Pseudo-Demostene⁠(en) proclama în secolul al patrulea înaintea erei noastre în fața cetățenilor adunați într-o instanță de judecată: avem curtezane pentru a ne satisface plăcerile, concubine care să ne ofere îngrijirea zilnică și soții care să ne dea copiii legitimi și să fie gardieni credincioși ai căminelor noastre.Realitatea era probabil mai puțin caricaturală, citatul menționat neînsemnând că grecii nu aveau scrupule morale, și de aici apelarea în mod curent la prostituate. În acest sens, legile ateniene condamnau aspru în același timp relațiile în afara căsătoriei cu o femeie liberă; astfel, în cazul unui adulter, soțul încornorat avea dreptul de a-l ucide pe amantul prins în fapt, la fel ca și în caz de viol. Vârsta medie pentru căsătorie era una înaintată pentru acele vremuri, de 30 de ani pentru bărbați, așa că tinerii atenieni nu aveau de ales dacă voiau să aibă relații heterosexuale, fiind nevoiți să apeleze la sclave sau prostituate.Existența prostituției feminine destinată unei clientele feminine este slab documentată. Aristofan, în celebrul său discurs despre dragoste din Banchetul lui Platon le menționează pe hetaire (ἑταιρίστριαι-hetairistriai), acea parte a femeilor care nu acordă nicio atenție bărbaților preferând să se adreseze femeilor, din rândul acestora provenind tribadele. Lucian din Samosata se referă și el la această practică în Dialogurile Curtezanelor când o menționează pe Mégilla, „una din acele tribade cum se întâlnesc în Lesbos”, dar este posibil să fie doar o preluare din dialogul lui Platon.Deși textele lui Platon și Lucian din Samosata au un anumit nivel de relativitate și nu sunt foarte precise în acest sens, unii autori consideră că ele se referă la prostituate destinate unei clientele lesbiene.Termenul „tribadă” provine din grecescul τριβάς (tribas), care semnifică „o femeie care practică un viciu nenatural cu ea însăși sau cu o altă femeie”, termen derivând la rândul său din verbul τρίβω (tribo - a freca). Din această cauză tribadele erau considerate cele mai vulgare dintre lesbiene.
Prostituatele ateniene erau clasificate în mai multe categorii. Pe treapta cea mai de jos a ierarhiei se găseau cele denumite πόρναι (pornai), care — așa cum indică etimologia sa, provenind din grecescul πέρνημι  (pernemi, a vinde) — sunt în general sclave, proprietate a unui πορνοϐοσκός (pornoboskós, proxenet) care literal înseamnă „păstor de prostituate”, ce achită o taxă pe venitul pe care acestea îl produceau.Proprietarul putea să fie doar un cetățean atenian, pentru care această ocupație era o sursă de venit ca oricare alta: un orator din secolul al IV-lea î.e.n. avea chiar două astfel de surse care stăteau la baza averii sale. Teofrast îi așeza pe proxeneți în același rând cu hangiii și colectorii de impozite, într-o listă cu profesii obișnuite, dar nu foarte onorabile. Pe lângă deținătorii cetățeniei, legislația ateniană permitea și unei categorii de rezidenți străini (μέτοικος) să fie proprietari de bordeluri.În epoca clasică femeile prostituate erau sclave de origine barbară, dar începând cu epoca elenistică acestora li se adaugă tinerele fete exploatate de tații lor cetățeni și prezentate ca fiind sclave până la dovedirea contrariului. Acest caz pare a fi fost destul de frecvent deoarece Clement din Alexandria îi punea în gardă pe cei care frecventau prostituatele împotriva pericolului de incest: „câți dintre tații care și-au abandonat copii au, fără să știe, relații sexuale cu băieții lor ce se prostituează sau cu fetele lor devenite curtezane…”. Persoanele care se prostituau lucrau în bordeluri situate în cartiere binecunoscute pentru practicarea acestei activități, cum era Pireu, portul maritim al Atenei, sau Kerameikos (Κεραμεικός), cartierul olarilor din Atena, fiind frecventate de regulă de marinari și cetățenii săraci.
Din această categorie făceau parte și femeile din bordelurile de stat ateniene, conform lui Athenaios care-i citează pe autorul de comedii Filemon și pe istoricul Nicandru din Colofon Solon a fost cel care „a reușit să liniștească ardoarea tinerilor, […] luând inițiativa de a deschide lupanare în care a adus femei tinere cumpărate”. Aceste bordeluri de stat „dicterions” aparțineau cetățenilor bogați și erau administrate de angajați numiți „pornobosceions” și supravegheate de funcționari publici. Ele beneficiau de privilegiul inviolabilității, fiind la început deschise în porturi pentru marinari.  Prostituatele care lucrau aici erau numite „dicteriade”. După cum declamă unul din personajele din Adelphes:
Așa cum subliniază și personajul din opera lui Filemon, bordelurile soloniene au făcut accesibilă obținerea satisfacerii nevoilor sexuale pentru toți indiferent de valoarea veniturilor personale pe care le aveau. Succesul ideii l-ar fi determinat pe Solon să înalțe, în semn de mulțumire, un templu dedicat Afroditei Pandemos, în traducere literală „Afrodita Tuturor”, cu banii proveniți din taxa pe bordeluri (pornikotelos).Chiar dacă veridicitatea istorică a acestor relatări nu poate fi atestată, ele arată totuși că atenienii considerau prostituția ca una din părțile componente ale sistemului lor democratic. În ceea ce privește prețul, sursele istorice menționează des tariful de „un obol” pentru serviciile cele mai simple oferite de prostituatele cele mai ieftine. E dificil de știut dacă aceasta era realitatea sau era doar un mod metaforic de a sublinia accesibilitatea acestor servicii în epoca respectivă.
O treaptă mai sus decât „pornai” erau situate acele prostituate care fuseseră sclave dar care își obținuseră statutul de persoane libere. Statutul lor era foarte apropiat de cel al hetairelor sau concubinelor. Pe lângă etalare în direct a șarmului lor potențialilor clienți, acestea recurgeau și la o serie de artificii publicitare: astfel, ele purtau sandale cu tălpi speciale concepute să imprime pe sol inscripția ΑΚΟΛΟΥΘΙ (AKOLOUTHI – URMEAZĂ-MĂ!). Totodată, ele utilizau machiajul, după cum se pare unul nu foarte discret: Eubulos, autor de comedii din secolul al IV-lea î.e.n., în opera sa Negustorii de coroane, le ia în derâdere pe aceste prostituate „tencuite cu praf alb de plumb și cu obrajii înroșiți cu suc de mure”. În zilele toride de vară acestea ofereau un spectacol grotesc cu fețele lor albe pe care apăreau „râuri” de suc de mure care săpau șanțuri adânci în statul gros de praf de plumb de pe față.Proveniența acestor prostituate era una diversă: femei rezidente străine care nu găseau altceva de muncă, văduve sărace, foste „pornai” care reușiseră să se răscumpere – adeseori pe credit. În Atena, trebuia ca ele să se înregistreze la autoritățile publice și să plătească o taxă. Unele dintre ele reușeau să facă avere din meseria practicată. Spre exemplu, în secolul I e.n. în orașul grecesc Kopos situat în Egipt, taxele de trecere erau de 108 drahme pentru prostituate, față de 20 de drahme pentru celelalte femei.Cu toate acestea, tarifele pe care acestea le practicau sunt greu de evaluat, se pare că acestea variau destul de mult. În secolul al IV-lea î.e.n. Theopomp arată că prostituatele din această a doua categorie pretindeau pentru serviciile prestate un stater (două drahme), iar la mijlocul secolului I î.e.n. filosoful epicurian Filodem din Gadara menționa un sistem de tip abonament care costa cinci drahme pentru douăsprezece vizite: „… până acum dădeam ei [o femeie căsătorită neprecizată n.n.] cinci drahme pentru o vizită și o posedam cu teama în suflet și tremurând și, Dumnezeule, ea nu e nici măcar drăguță. Acum îi dau Lysianassei cinci drahme pentru doisprezece vizite și ea arată și mai bine și nici nu mai trebuie să păstrez secretul”.În secolul I e.n., în Dialogurile Curtezanelor a lui Lucian din Samosata, prostituata Ampélis considera cinci drahme pentru o vizită ca fiind un tarif nesatisfăcător. În același text, mama sa o certa pe tânăra Musarium că refuzase două oferte primite din partea unor domni bogați de a face dragoste cu ea contra a una sau două mina, preferând să rămână fidelă soțului său. Suma era una foarte mare având în vedere că o mina valora 100 de drahme.În sens opus, o tânără și frumoasă prostituată putea impune un preț mai bun decât al unei tovarășe de muncă ale cărei farmece erau în declin, chiar dacă reprezentările grafice de pe obiectele ceramice care s-au păstrat arată că exista o anumită cerere pe piață și pentru femeile în vârstă. În aceeași măsură, prețul depindea și de faptul dacă clientul dorea să își asigure drepturile de exclusivitate asupra serviciilor prostituatei. Mai existau și soluții intermediare, în sensul în care un grup de prieteni cumpărau exclusivitatea pentru serviciile unei prostituate, fiecare din ei având dreptul să petreacă un anumit timp cu ea. În această categorie mai pot fi incluse și acea categorie de muzicante și dansatoare care erau invitate să anime petrecerile și banchetele bărbaților.
În Constituția Ateniană, Aristotel menționa printre atribuțiunile specifice celor 10 magistrați aleși la conducerea cetății (ἀστυνόμοι - astynómoi), sarcina de a veghea ca „cei care cântă la flaut, (fluier), liră și țiteră nu sunt închiriați cu mai mult de două drahme pe noapte”. Oferirea de servicii sexuale cu aceste ocazii, deși nemenționată în mod explicit, putea face parte din înțelegerile încheiate între organizatori și animatoare, așa că prețul real, în ciuda controalelor executate de magistrați, a manifestat o tendință de creștere continuă de-a lungul acestei perioade.Dansatoarele, acrobatele și muzicantele erau folosite pentru animarea petrecerilor. Teofrast, în opera sa Caractere, prezintă cazul unui proprietar de sclavi care închiriază fete, muzicante și dansatoare pentru satisfacerea tuturor plăcerilor tovarășilor săi de petrecere.
Hetairele nu se limitau la oferirea de servicii sexuale, iar prestațiile lor nu sunt unele punctuale. Hetairă (ἑταίρα) însemnă în traducere literală „companie”, prima utilizare cunoscută a sa cu sensul de „curtezană” fiind de către istoricul Herodot în Istoria sa unde o menționează pe „… Rhodopis care fusese adusă în Egipt de Xantos din Samos, pentru a practica aici meseria de curtezană (ἑταίρης).” Curtezanele posedau în general o educație înaltă și erau capabile să ia parte la conversații între indivizi cultivați, de exemplu pe timpul banchetelor. Singura excepție dintre femeile elene erau femeile din Sparta, care erau independente și puteau să își poarte singure de grijă. Concubinele primeau daruri de la câțiva „companioni” (hetairoi) sau „prieteni” (philoi), care le asigurau întreținerea și cărora le acordau favorurile lor. Este vorba cel mai adesea de rezidente străine, cum a fost cazul Aspaziei, originară din Milet, sau Neera, originară din Corint.
Aspazia, amanta lui Pericle, era astfel cea mai celebră femeie din secolul al V-lea î.e.n. Ea i-a atras în mreje pe Sofocle, Fidias sau Socrate și pe discipolii săi. Pericle o considera „o femeie de spirit, care avea inteligența lucrurilor politice”, iar conform lui Plutarh, „ea domina bărbații politici cei mai proeminenți și inspira filosofilor un interes care nu era nici mic, nici de neglijat”.Ne sunt cunoscute câteva nume ale unor astfel de hetaire. Din epoca clasică sunt menționate: Teodota, concubina lui Alcibiade și Cebes din Teba, cu care Socrate dialoghează în Memorabile; Neera, subiect al unui celebru discurs din Pseudo-Demonestene; Phryne, modelul Afroditei din Cnidos, capodopera sculptorului Praxitele a cărui amantă era, dar și concubina oratorului Hiperide, care a apărat-o într-un proces de infidelitate; Leontion, concubina lui Epicur, ea însăși o filosoafă; dar și Lais din Hyccara, amanta obișnuită a sculptorului Miron și proverbiala Lais din Corint o „femeie de o frumusețe răvășitoare care-și vindea favorurile la un preț exorbitant”, pentru care Aristip a făcut o mare pasiune ce l-a ruinat.Din epoca elenistică putem cita pe Pythonike, amanta lui Harpale, trezorierul lui Alexandru cel Mare, sau o altă Thais, amanta atât a lui Alexandru cât și a succesorului său la tron, Ptolemeu.
Unele dintre aceste hetaire sunt foarte bogate. Xenophon o descrie pe Teodota înconjurată de sclave, în veșminte bogate și trăind într-o casă luxoasă. Altele se disting prin cheltuielile lor extravagante: cum ar fi Rhodopis, curtezana din Egipt eliberată de fratele poetei Safo, care a ieșit în evidență prin faptul că a pus să fie construită o piramidă. Herodot nu crede această povestire dar descrie o inscripție care arată că aceasta a finanțat cu sume importante Oracolul din Delphi.Tarifele practicate de curtezane prezintă diferențe semnificative, dar oricum sunt unele substanțial mai mari decât cele ale prostituatelor obișnuite, ele variind după unele surse între 20 și 60 de mina (2.000-6.000 de drahme) pentru un număr neprecizat de zile. Menandru menționează că o curtezană câștiga trei mina pe zi (300 de drahme) în afară de alte avantaje, „cât zece pornai la un loc”, precizează acesta. Conform istoricului roman Aulus Gellius, curtezanele din epoca clasică elenă câștigau până la 100 de mina (10.000 de drahme) pentru o singură noapte.Uneori este dificil să se facă distincție între hetaire și prostituatele simple, în ambele cazuri femeile respective putând fi libere sau sclave, pe cont propriu sau protejate de un susținător. Autorii antici par uneori să folosească cei doi termeni într-o manieră nediferențiată. Unii eleniști se întreabă deci care era în realitate diferența dintre hetaira și pornai și în ce măsură termenul de hetaira nu era decât un simplu eufemism.
Grecia Antică nu a cunoscut un fenomen de practicare a prostituției în scopuri religioase de amploare comparabilă celei care a existat în Orientul Apropiat. Singurele cazuri cunoscute se referă la zone de la periferia lumii grecești (Sicilia, Cipru, Regatul Pontului sau Capadocia).
În Grecia propriu-zisă, Corintul constituie o excepție: într-o relatare târzie din epoca romană, Strabon arată că în Acrocorint (acropola Corintului) erau găzduite mai mult de o mie de sclave de templu (ἱεροσοὐλος - hierodoulos), prostituate (ἑταίρας - hetairas), văzute de cetățeni ca un fel de preotese, sursă de bogăție pentru oraș. De aici își are originea și proverbul care spune că „nu este dat oricui să meargă la Corint”, care pune accentul atât pe caracterul plăcut al unei astfel de călătorii, dar și a costurilor implicate.Atenaios menționează o relatare a unui obicei corintian de către Cameleon din Heracleea, în cartea sa despre Pindar, conform căruia, în circumstanțe excepționale, când cineva venea să se roage Afroditei, acesta invita un număr cât mai mare de prostituate să i se alăture la această rugăciune. Odată rugăciunile terminate, acestea aveau dreptul să asiste în continuare la ceremonii. Atenaios continuă spunând: „Când simplii cetățeni se roagă la zeiță să le fie îndeplinite diferitele lor dorințe, ei se angajează că, în cazul în care dorințele lor li se îndeplinesc, vor aduce în dar templului prostituate, ca semn al recunoștinței lor. Deja în anul 464 î.e.n. un anume Xenofon din Corint, învingător în cursele de marș și pentatlon la o ediție a Jocurilor Olimpice, dedica Afroditei, în semn de mulțumire, o sută de tinere fete pentru templul zeiței. El i-a comandat lui Pindar un imn solemn care celebra „fetele prea primitoare pentru străini, servitoarele lui Peitho (zeița persuasiunii) din fastuosul Corint.”La rândul său, Alexis din Samos în al sale „Anale ale Samosului” precizează că „orașul Corint celebrează o sărbătoare a Afroditei pentru prostituate, una care este total diferită de sărbătoarea rezervată femeilor cinstite. În timpul acestei sărbători este obiceiul ca târfele să se distreze și chiar le este permis să se îmbete la festinuri.”Realitatea prostituției în scopuri religioase în Corint are însă și contestatari: astfel se afirmă că Strabon n-ar fi relatat din experiența sa personală, ci ar fi născocit lucrurile povestite, sprijinindu-se pe cunoștințele pe care le avea despre prostituția în scop religios din Orientul Apropiat. În același timp se afirmă că niciuna din structurile descoperite până acum pe Acrocorint n-ar fi permis găzduirea unui număr așa de mare de persoane, iar termenul de „hierodoulos” poate fi folosit și fără să se refere neapărat la prostituție. În replică la aceste afirmații, se obiectează că ele nu țin cont de mărturiile lui Pindar, iar descrierea lui Strabon nu corespunde nici cu relatările lui Herodot despre prostituția în scop religios în Babilon, nici cu cele ale lui Strabon însuși asupra acestui fenomen în Armenia și Egipt.
Între toate cetățile, numai Sparta era renumită în toată lumea greacă pentru că nu adăpostea nici o pornai. Plutarh explică acest lucru prin absența din oraș a metalelor prețioase și a unei monede adevărate – spartanii foloseau o monedă din fier care nu era recunoscută nicăieri altundeva – astfel că niciun proxenet nu a găsit profitabil să se instaleze în acest oraș. De fapt, nu se regăsesc mărturii ale practicării prostituției obișnuite în Sparta, pe parcursul epocilor arhaică și clasică (anii 800 - 323 îen.).Singura mărturie contradictorie din această perioadă este un vas din secolul al VI-lea î.e.n. pe care sunt prezentate femei cântând la „aulos” (flaut dublu) la un banchet de bărbați. Totuși, se pare că pe acel vas nu este prezentată o realitate spartană din epocă, ci doar o simplă reprezentare a unei teme iconografice. Prezența în pictura respectivă a unui demon înaripat, a vegetației și a unui altar poate lăsa să se creadă în mod egal că este vorba de un banchet ritual în onoarea unei divinități locale legată de fertilitate, cum ar fi Artemis sau Apollo.
Cu toate acestea, și Sparta a cunoscut obiceiul curtezanelor (hetaire) în epoca clasică (anii 510 – 323 îen.). Atenaios evocă curtezanele cu care Alcibiade a făcut nunta în timpul exilului său în Sparta (415-414 îen.). Xenofon, relatând despre Conspirația lui Cinadon (începutul secolului al IV-lea î.e.n.), precizează că principalul suspect este îndepărtat din oraș sub pretextul de a fi oprit pentru sine „o femeie care trecea acolo [în Aulon] drept o femeie foarte frumoasă, dar care era acuzată de a-i corupe pe Lacedemonienii, tineri și bătrâni, care veneau la Aulon”. Era cel mai probabil vorba de o hetairă.Începând cu secolul al III-lea î.e.n. cel puțin, odată ce mari cantități de monede străine au început să circule în Laconia, Sparta a intrat definitiv în rândul celorlalte orașe grecești și în această privință. În epoca elenistică (323 î.e.n. - 146 e.n.), Polemon din Ilion descria în opera sa Ofrande Lacedemoniei un portret al celebrei hetaire Cottina și statuia unei vaci de bronz care îi fusese dedicată. El adaugă că, încă din acele timpuri, bordelul pe care aceasta îl ținea lângă templul lui Dionis era prezentat ca o curiozitate.
Care era condiția socială a prostituatelor din Grecia Antică este dificil de evaluat. Ca femei, ele erau deja marginalizate în societatea greacă. Nu ne-au parvenit mărturii directe despre viața lor sau despre condițiile din bordelurile în care lucrau. E de presupus totuși că bordelurile din Grecia fuseseră similare cu cele din Roma Antică așa cum au fost descrise de anumiți scriitori sau cum s-au păstrat conservate în Pompei: locuri sumbre, înghesuite și urât mirositoare. Unul din numeroșii termeni argotici din limba greacă prin care erau desemnate prostituatele era khamaitypes (χαμαιτυπής), în traducere literală „care lovește pământul”, indicând prin aceasta că prestațiile acestora aveau loc direct pe solul gol.
Anumiți autori, cum ar fi Lucian din Samosata în Dialogul Curtezanelor sau Alcifron în scrisorile sale de răspuns, prezintă scene cu prostituate discutând între ele, dar aici vorbim de opere de ficțiune. Prostituatele evocate sunt fie prostituate independente, fie curtezane (hetaire): sursele citate nu se apleacă aproape deloc asupra cazului femeilor sclave, în afară de a le considera ca bunuri ce pot fi valorificate. Aceste izvoare istorice arată clar ce credeau bărbații greci despre prostituate: în primul și în primul rând le reproșau caracterul lor mercantilist. Pentru un grec din antichitate, o persoană care se prostituează, bărbat sau femeie, o face din sărăcie și/sau de dragul câștigului material, dorința sexuală nefiind pentru acestea un factor de luat în considerație. Rapacitatea prostituatelor este o temă de satiră curentă în comediile grecești. Trebuie spus că în Atena acestea erau singurele femei care mânuiau bani, ceea ce a generat probabil resentimentele populației masculine față de ele. Altă explicație, cariera unei prostituate independente era una scurtă și incertă: veniturile ei scăzând odată cu trecerea anilor. Pentru a putea trăi și la bătrânețe, ea trebuia să agonisească câți de mulți bani era posibil, atâta timp cât era tânără.
Tratatele de medicină din Grecia Antică ne furnizează o anumită imagine, deși parțială și incompletă, a vieții lor de zi cu zi. Astfel prostituatele sclave, pentru a putea produce venituri, trebuia să evite prin toate mijloacele să rămână însărcinate. Tehnicile contraceptive folosite de greci sunt puțin cunoscute, mult mai puțin cunoscute decât cele folosite de romani. Într-un tratat atribuit lui Hipocrate, autorul descrie cu precizie cazul unei dansatoare „care avea obiceiul de a merge cu bărbați”, căreia i-a recomandat să sară cu posteriorul lipit de călcâie pentru a face să cadă sperma și să evite astfel orice risc. Și mai simplu, sunt mărturii conform cărora prostituatele din Corint le-ar fi cerut clienților lor să le sodomizeze, doar pentru a evita să rămână însărcinate.Pare la fel de plauzibil ca prostituatele „pornai” să fi recurs la avort sau la pruncucidere. În cazul prostituatelor independente, situația era mai puțin clară: o eventuală fiică putea să fie „educată” în profesie, să îi succeadă mamei sale și astfel aceasta să aibă pe cineva care să o întrețină odată ce devenea bătrână.
Ceramica antică grecească furnizează și ea mărturii despre viața cotidiană a prostituatelor. Reprezentările acestora, foarte frecvente, pot fi grupate în patru tipuri: scene de banchet, relații sexuale, scene din toaletă și scene de rele tratamente. În scenele din toaletă, în mod frecvent prostituatele au corp puțin atrăgător: sâni lăsați, perne de grăsime, etc. Pe un vas este chiar reprezentată o prostituată pe cale să se urineze într-o oală de noapte. În reprezentarea actelor sexuale, prezența prostituatelor este anunțată prin reprezentarea unei pungi cu bani, care vine să amintească de caracterul mercantilist al acestor relații.
Poziția cel mai des reprezentată este cea cu bărbatul în spatele femeii, fiind de multe ori dificil de făcut diferența dacă este vorba de o scenă de sex normal sau de sodomie. Femeile sun cel mai frecvent aplecate din mijloc cu mâinile sprijinite pe sol. Practicarea sodomiei era considerată degradantă pentru un bărbat adult, în același timp această poziție punea femeia într-o postură de inferioritate, fiind considerată puțin avantajoasă pentru ele (prin opoziție cu „poziția misionarului”). În sfârșit, pe un număr de vase sunt reprezentate scene în care prostituatele erau amenințate cu un baston sau cu o sandală și constrânse astfel să accepte să întrețină relații sexuale considerate degradante de către greci: sexul oral, sodomia, sexul în grup.
În fine, dacă hetairele erau fără nicio îndoială cele mei libere femei din Grecia Antică, se poate constata că au existat numeroase cazuri în care acestea au devenit femei respectabile, găsindu-și un soț sau un concubin stabil: cea mai cunoscută dintre acestea, Neera, a cărei carieră este descrisă într-un celebru proces judiciar, a reușit să crească trei copii până să fie descoperit trecutul său de hetairă. La fel, Aspazia a fost aleasă drept concubină, de fapt soție după cum spun unele surse, de însuși Pericle. Athenaios menționa că „târfele care se transformă în femei onorabile sunt în general mai de încredere decât acele doamne care își glorifică propria respectabilitate”, și citează mai mulți oameni de seamă care au fost fiii unui cetățean și ai unei curtezane, cum ar fi strategul Timotei, fiul lui Conon. În schimb, nu se cunoaște niciun exemplu de femeie cetățeană care să se fi făcut de bună voie hetairă.
În perioada „Comediei Noi” a Comediei Antice Grecești, prostituatele  au devenit, după trecerea modei cu sclavele, adevărate vedete ale reprezentațiilor de comedie. Pot fi identificate mai multe motive pentru această situație: unul este că piesele din perioada „Comediei Vechi” erau saturate cu subiecte politice, în timp ce „Comedia Nouă” aducea în dezbatere teme legate de viața privată și cotidiană a atenienilor. Pe lângă aceasta, convențiile sociale interziceau unei femei cu o anumită poziție socială să apară în public, deci, în cazul în care scena teatrală se petrecea într-un spațiu exterior, singurele femei care puteau fi văzute în mod normal pe stradă erau prostituatele.
Intrigile din piesele „Comediei Noi” recurg astfel din plin la prostituate. Ovidiu le menționează atunci când se referă la personajele din piesele lui Menandru: „Chiar dacă au personaje ca sclava vicleană, tatăl brutal, samsarul necinstit și curtezana iubitoare, piesele lui Menandru încă rezistă.” În piesele sale, curtezana poate fi o tânără ingenuă iubită de un tânăr, într-un astfel de caz, liberă și virtuoasă, ea ajunge să se prostitueze după ce a fost sedusă și abandonată de acesta, sau răpită de către pirați. Recunoscută de adevărații săi părinți grație pandantivului pe care i-l puseseră în leagăn, tânăra fată eliberată este luată în căsătorie (Oamenii din Sikyonios)
Prostituata reprezintă în același timp unul din personajele secundare cel mai des întâlnite în piesele de comedie: relația sa cu prietenul junelui-prim constituie una din intrigile amoroase secundare ale piesei. Tot Menandru este cel care a creat, prin contrast cu imaginea tradițională curtezanei cupide, un personaj curtezană cu inimă mare, cum este cea din Arbitrajul.Din contră, în lumile utopice din piesele dramatice ale Greciei Antice nu există loc pentru prostituate. În comedia lui Aristofan Adunarea Femeilor, eroina, Praxagora, le interzice în mod oficial prezența în cetatea sa ideală „… târfele de toate felurile de care sunt, am stabilit să pun capăt industriei lor [...] pentru a rezerva vigoarea virilă a tinerilor noștri pentru noi doamnele.” După cum arată majoritatea surselor antice, prostituatele erau considerate de către femeile ateniene ca o concurență neloială.
Într-un registru diferit, Platon, în Republica, le condamnă pe prostituate ca și pe patiseriile antice, ambele acuzate de a fi introdus luxul și stricarea regulilor în cetatea ideală. Cinicul Cratos din Teba din perioada elenistică (citat de Diodor din Sicilia) descrie și el un oraș în care există o comunitate a femeilor și copiilor, în maniera celei descrise de Platon, și în care prostituția este total interzisă.
În Grecia Antică existau în afară de prostituatele femei, și un număr semnificativ de πόρνοι - pórnoi, bărbați care se prostituau. Prima apariție atestată a acestui cuvânt s-a găsit pe inscripțiile antice de tip „grafiti” din insula Santorini. O parte dintre aceștia se adresau unei clientele feminine, existența bărbaților „gigolo” fiind atestată încă din epoca clasică prin două mențiuni din opera lui Aristofan. Astfel, în piesa Pluto, autorul pune în scenă o femeie bătrână care se lamentează că pentru a fi dezmierdată de amantul său tânăr dar constrâns de sărăcie, trebuie să-i dea acestuia în schimb bani peșin, măsuri de făină sau chiar haine.Existența bărbaților tineri prostituați, a famenilor plătiți cu prețuri foarte mari ca expresie a unui lux rafinat, demonstrează că societatea antică greacă includea și partea de satisfacere a plăcerilor fără de implicare sentimentală. La Sicyonos în Peloponez, bărbații se prostituau de plăcere, în numele zeului Dionysos.
În contrast cu prostituția feminină, care cuprindea femei de toate vârstele, prostituția masculină este rezervată aproape în exclusivitate tinerilor adolescenți. În concepția grecilor antici, legătura dintre adult și copil, pais, nu se desfășura pe o simplă piață de trupuri, ci se circumscria paideia, conceptul educațional ce urmărea cultivarea spiritului uman. Tinerii copii de sex masculin erau mutilați, la o scară foarte de extinsă, prin castrare și transformarea lor în fameni. Solon, celebrul legislator atenian, a reglementat moravurile tinerimii și s-a opus practicării prostituției de către băieții atenieni, dar nu a interzis vânzarea tinerilor sclavi destinați depravării.
Perioada în care adolescenții erau considerați dezirabili se întindea de la pubertate până la apariția bărbii, pilozitatea unui băiat fiind un lucru extrem de dezgustător pentru grecii antici. Totuși, se cunosc cazuri de păstrare ca amant a unui băiat mai vârstnic, dar numai complet depilat.
La fel ca și avatarul său feminin, prostituția masculină nu reprezenta pentru societatea Greciei Antice un lucru scandalos. Bordelurile cu sclavi băieți funcționau la lumina zilei, nu numai în „cartierele fierbinți” din Pireu, Keramikos sau Lykavittos, dar și peste tot în oraș. Unul dintre cei mai celebri dintre acești tineri prostituați a fost fără îndoială Phaidon din Elis: făcut sclav atunci când cetatea sa a fost ocupată, el a trebuit să lucreze într-un bordel până la un moment dat, când a fost remarcat de Socrate, care aranjează să fie răscumpărat de discipolii săi. Tânărul a devenit în continuare unul din discipolii filosofului și a dat numele său, Phaidon, unuia dintre cele mai cunoscute din Dialogurile lui Platon, în care este prezentată ultima zi din viață și moartea lui Socrate. Orașele taxau prostituția masculină la fel ca pe cea feminină. Într-unul dintre discursurile sale Contra lui Timarh, oratorului Eschine i se permite să facă o descriere completă, în instanță, a unui bordel masculin. Clientela unui astfel de stabiliment nu era supusă vreunei rigori legale sau oprobriului public.
Existența prostituției masculine pe o scară mare arată că înclinațiile pederastice nu erau apanajul doar al unei clase superioare favorizate. Dacă cetățenii obișnuiți nu aveau nici mijloacele, nici timpul necesar pentru a practica ritualurile erotice aristocratice — observarea la gimnazion (complexul sportiv al cetății), curtarea, oferirea de cadouri — în schimb fiecare își putea satisface poftele recurgând la serviciile oferite de prostituție. Spre deosebire de femeile prostituate, băieții care se prostituau erau protejați prin lege împotriva tuturor agresiunilor fizice, și că nu se cunoaște nici un exemplu de relație sexuală între un stăpân și sclavul său, până la o mențiune într-o piesă a lui Xenofon, din jurul anului 400 î.e.n. Un alt motiv pentru recurgerea la prostituția masculină era existența tabuurilor sexuale: astfel, faptul de a practica felația era pentru grecii antici un act degradant. Pe cale de consecință, într-o relație amoroasă homosexuală erastês (partenerul matur dominant) nu putea cere o astfel de favoare de la erômenos („prea iubit”), partenerul mai tânăr, pentru faptul că acesta din urmă era un viitor cetățean. Soluția într-un astfel de caz era recurgerea la prostituați.
Așadar, chiar dacă exercitarea prostituției era o îndeletnicire legală, ea era una puțin onorabilă din punct de vedere social. Ea era în mod obișnuit apanajul sclavilor sau, mai pe larg vorbind a non-cetățenilor. La Atena, practicarea ei atrăgea pentru un cetățean consecințe politice importante cum era ἀτιμία - atimía, pierderea drepturilor civile publice. Astfel se explică și acțiunea din „Contra lui Timarh”: Eschine este atacat de Timarh, iar la rândul său, pentru a se apăra, Eschine îl acuză pe acuzatorul său că a practicat prostituția în tinerețe. Prin urmare, Timarh ar fi trebuit să fie decăzut din drepturile sale politice, printre care dreptul de a face plângere împotriva cuiva. Ca și corolar al acestei reguli, a pune un adolescent să se prostitueze sau oferirea de bani acestuia în schimbul unor favoruri sexuale era pedepsită sever, deoarece aceasta însemna practic să-l privezi pe acel tânăr de viitoarele sale drepturi civice.
Acest mod de gândire al grecilor a fost explicat de Eschine, citând din lege articolul referitor la δοκιμασία - dokimasia (examenul pe care îl susțineau toți magistrații atenieni înainte de numirea în funcție), care prevedea că un cetățean care se prostitua ('πεπορνευμένος - peporneuménos) sau era întreținut ('ἡταιρηκώς - hêtairêkốs) era privat de dreptul de a vorbi în public, deoarece „acela care și-a vândut propriul său trup pentru ca alții să-l folosească pentru plăcerile lor (ἐφ’ ὕϐρει – eph hubris) nu vor ezita să vândă interesele comunității în ansamblul său.” Acuzațiile lui Timeos din Taormina contra lui Agatocle din Siracuza folosesc aceeași tematică: un prostituat era prin definiție cineva care abdică de la propria sa demnitate pentru a satisface dorințele altora: un „prostituat vulgar (κοινὸν πόρνον - koinòn pórnon) aflat la dispoziția celor mai depravați o „gaiță”, un „șoim”, care-și prezintă posteriorul oricui îl dorește.”
Ca și în cazul femeilor, tarifele pentru prostituați erau variabile. Atenaios menționează că un băiat își oferea favorurile pentru un obol, totuși modicitatea sumei face ca informația să fie tratată cu rezerve. Straton din Sardinia, un autor de epigrame din secolul al II-lea e.n. evocă o tranzacție de cinci drahme. O scrisoare din Pseudo-Eschine estima la 3.000 de drahme venitul realizat de un anume Mélanopos, probabil însă că de-a lungul întregii sale cariere.Se pare că aici s-ar putea încadra toate categoriile prostituției masculine. Eschine, în „Contra lui Timarh”, distingea două astfel de categorii: prostituații și băieții întreținuți. El adaugă puțin mai departe că dacă Timarh s-ar fi mulțumit să rămână cu primul său protector, conduita sa ar fi fost mai puțin reprobabilă. Ori, nu numai că Timarh l-a părăsit pe acel om pentru un altul, dar el a „colecționat” protectori, demonstrând astfel, conform lui Eschine, că el nu era un băiat întreținut (hêtairêkôs) ci un prostituat (peporneumenos).
Blundell, Sue, Women in Ancient Greece, Harvard University Press, 1995, ISBN 978-0-674-95473-1
Cantarella, Eva, Bisexuality in the Ancient World, Yale University Press, 2002, ISBN 0-300-09302-0
Davidson, James, Courtesans and Fishcakes: Consuming Passions of Classical Athens, Fontana Press, 1998.
Dover, Kenneth J., Greek Homosexuality, Harvard University Press, Cambridge (Massachusetts), 1989 (1st edition 1978), ISBN 0-674-36270-5
Halperin, David M., „The Democratic Body; Prostitution and Citizenship in Classical Athens”, în One Hundred Years of Homosexuality and Other Essays on Greek Love, Routledge, coll. « The New Ancient World », Londres-New York, 1990, ISBN 0-415-90097-2
Keuls, Eva C., The Reign of the Phallus: Sexual Politics in Ancient Athens, University of California Press, Berkeley, 1993, ISBN 0-520-07929-9
Kurke Leslie, „Inventing the Hetaira: Sex, Politics, and Discursive Conflict in Archaic Greece”, în Classical Antiquity, vol. 16, no 1, (avril 1997), pp 106–150
Pomeroy, Sarah B., Goddesses, Whores, Wives, and Slaves: Women in Classical Antiquity, Schocken, 1995, ISBN 0-8052-1030-X
Brisson, Luc, Le sexe incertain : androgynie et hermaphrodisme dans l'Antiquité gréco-romaine, Belles Lettres, 1997, ISBN 978-2-251-32425-8
Brisson, Luc, „Bisexualité et médiation en Grèce antique”, dans Nouvelle revue de psychanalyse, 1973, pp. 27–48
Cantarella, Eva, „L'hermaphrodite et la bisexualité à l'épreuve du droit dans l'antiquité”, dans Diogène, no 208, avril 2004
Leduc, Claudine et Schmitt Pantel, Pauline, « Prostitution et sexualité à Athènes à l’époque classique. Autour des ouvrages de James N. Davidson (Courtesans and Fishcakes. The Consuming Passions of Classical Athens, 1997) et d’Elke Hartmann (Heirat, Hetärentum und Konkubinat im klassischen Athen, 2002) », Clio 17 (2003), pp 137–161
Mossé, Claude, La Femme dans la Grèce antique, Complexe, 1991 (1re édition 1983), ISBN 2-87027-409-2
Salles, Catherine, Les Bas-fonds de l'Antiquité, Payot, coll. « Petite Bibliothèque Payot », 2004, ISBN 978-2-228-89817-1
Vanoyeke, Violaine, La Prostitution en Grèce et à Rome, Les Belles Lettres, coll. « Realia », Paris, 1990
Schneider K., « Hetairai », in Paulys Real-Encyclopädie der classichen Altertumwissenschaft, cols. 1331-1372, 8.2, éd. Georg Wissowa, Stuttgart, 1913
L'antiquité grecque et latine du moyen âge, textele originale în limba greacă și traducerile în limba franceză ale autorilor antici
Raidurile aviatice românești în Africa au fost o serie de călătorii efectuate între anii 1933 și 1935 de aviatori români în Africa, având ca scop promovarea turismului aviatic, a avioanelor românești și a aviației române în general. În contextul dezvoltării pe plan mondial a aviației, explorarea posibilităților oferite de ea și realizarea de recorduri aviatice era la ordinea zilei.
Cel care a avut ideea de a realiza un raid de anvergură a fost locotenent-comandorul Alexandru Cernescu, în 1932. Organizarea raidului a început cu un nucleu de aviatori format din Cernescu și căpitanii George Davidescu și Mihail Pantazi. Traseul ales al raidului a fost de la București la Cape Town și retur. Primul raid, în 1933, nu și-a atins obiectivul, ajungând doar până la Malakal. În 1933 și 1935 Bănciulescu a executat și el două raiduri în Africa, unul la Cairo, prin Orientul Apropiat, cu revenire prin nordul Africii și Italia, respectiv unul de explorare al posibilelor trasee aviatice prin centrul Africii. La începutul anului 1935 Irina Burnaia a încercat să parcurgă și ea traseul până la Cape Town cu avionul propriu și a ajuns până la lacul Victoria. În 1935 Cernescu, Davidescu, Pantazi, Gheorghe Jienescu, Gheorghe Olteanu și Anton Stengher au reușit să efectueze raidul complet.
După Primul Război Mondial aviația a început să se dezvolte repede. Au apărut diverse tipuri de avioane, atât militare — de bombardament, vânătoare, recunoaștere și de antrenament — cât și civile — de transport pasageri și poștă și de turism aerian. Fiecare producător de avioane dorea ca avioanele sale să intre în atenția publicului, companiile de transport aerian explorau noi trasee, iar aviația militară era interesată de sporirea performanțelor aparatelor militare, adică viteza de zbor, plafonul atins, viteza ascensională, capacitatea de transport etc. În afară de realizarea de recorduri, altă formă de afirmare a aviației a fost realizarea de „raiduri” aeriene, călătorii pe distanțe mari, cum au fost cele dintre Londra și Melbourne, Paris și Tokio și retur, sau București și Saigon și retur.Prin dificultatea condițiilor sale de climă, meteorologie și de relief, Africa a fost considerată un continent unde se puteau demonstra cu adevărat calitățile materialului aviatic și măiestria aviatorilor. Încă în octombrie 1913 aviatorul francez Pierre Daucourt și mecanicul său Henri J. Roux au încercat să efectueze cu un monoplan Borel un raid de la Paris până la Cairo, dar n-au putut trece de Munții Taurus.
Primul raid în Africa, pe traseul Cairo – Khartum a fost făcut de Mark Pourpe (fr/en), între 4 – 12 ianuarie 1914, zburând circa 2000 km, cu escale la Luxor, Wadi Halfa și Abu Hamed (en). În cursul raidului a transportat un sac poștal. Întoarcerea la Cairo a avut loc între 19 ianuarie și 3 februarie. Sud-africanii Pierre van Ryneveld și Quintin Brand (1920), și englezul Alan Cobham (en) (1925) au realizat raiduri Londra – Cape Town. Traseul Londra – Cape Town va deveni ținta a numeroase recorduri, cum au fost cele realizate de Reinhold Ferdinand Caspareuthus (1899, Paarl ? – 1990, Durban) (1930, 77 ore) sau Glen Kidston (en) (1931, 57 ore).
Ideea unor raiduri românești în Africa a apărut în 1932, când un nucleu de trei ofițeri, locotenent-comandorul Alexandru Cernescu și căpitanii George Davidescu și Mihail Pantazi, a început documentarea în acest scop.
La acea dată Alexandru Cernescu era cel mai înalt în grad și era instructor de zbor la Școala Militară de Aviație. George Davidescu făcea parte din Subsecretariatul de Stat al Aerului și s-a ocupat de organizarea propriu-zisă, fiind totodată și principalul navigator. Mihail Pantazi era profesor de motoare de avion, instructor și director de zbor la școala de pilotaj a ARPA..
Primul traseu studiat era un raid în jurul Mării Mediterane, pornind din București, prin Asia Mică, Egipt, nordul Africii, Spania, Franța și înapoi la București. Deși distanța de parcurs depășea 10 000 km, nu a fost considerat suficient de dificil. Pentru a demonstra nivelul la care a ajuns aviația din România s-a ales traseul prin mijlocul Africii, până la Cape Town, efectuat de o formație de trei avioane de școală și antrenament, având practic performanțele unor avioane de turism. Lungimea traseului dus-întors depășea 24 000 km.
Pentru efectuarea raidului au fost alese trei avioane de tip ICAR M23b ale ARPA, înmatriculate YR-AAP, YR-ABL și YR-ABO. Prin demersurile Subsecretariatului de Stat al Aerului, benzina necesară raidului a fost asigurată de Astra Română, iar livrarea ei a fost intermediată de societatea Shell. Tot societatea Shell a pus la dispoziție materialul documentar: ghiduri aeriene, buletine informative și previziuni meteorologice.
Avioanele au fost revizuite și adaptate prin dotarea cu rezervoare de benzină suplimentare, care asigurau o autonomie de 800 km, radiatoare de ulei mărite, filtre de praf la motoare. Au fost luate piese de schimb (chiar și o elice, legată deasupra fuzelajului posterior al avionului YR-AAP, v. imaginea mai jos) și truse de scule, rachete de semnalizare, o trusă medicală, rezerve de hrană și apă, hărți la scara 1:1 000 000 sau 1:2 000 000, acte și chiar pistoale.Drept coechipieri au fost cooptați lt. Petre Ivanovici și Max Manolescu, piloți de acrobație și instructori de zbor la școala de pilotaj a ARPA, și maistrul mecanic Dumitru Ploeșteanu. Echipajele au fost repartizate astfel: la bordul YR-AAP Cernescu și Manolescu, la bordul YR-ABL Davidescu și Ivanovici, iar la bordul YR-ABO Ploeșteanu și Pantazi.
Traseul planificat al raidului era București – Istanbul – Eskișehir – Konya – Adana – Alep – Gaza – Cairo – Assiut – Assuan – Wadi Halfa – Atbara – Khartum – Kosti – Malakal – Juba – Kisumu – Nairobi – Moshi – Dodoma – Mbeya – Mpika – Broken Hill – Salisbury – Bulawayo – Pietersburg – Johannesburg – Kimberley – Victoria West – Cape Town și retur. Unele dintre acestea erau puncte vamale obligatorii.Din punct de vedere climatic, perioadele în care se puteau organiza raiduri erau martie-aprilie și septembrie-octombrie. Raidul a început abia în 22 octombrie, cu destulă întârziere, deoarece Pantazi a fost bolnav.Traseul la dus este marcat pe harta de alături cu roșu. Trec prin punctele vamale obligatorii, Giurgiu, Varna și Istanbul. Vremea proastă îi reține, așa că vizitează Turnul Galata, cartierul Pera, Piața Taksim (en), ruinele apeductului lui Valens (en), Sfânta Sofia, Palatul Topkapî, Muzeul de Artă Musulmană, Muzeul Militar, Marele Bazar din Istanbul (en), diferite moschei. În 25 octombrie depășesc foarte greu Munții Taurus, printr-o șa, la înălțimea de 1750 m, plafonul pe care îl pot atinge avioanele încărcate. Ies la Mediterană deasupra localității Selefke (en) (vechea Seleucie). Trec peste Mersina și fac formalitățile vamale la Adana. Ocolesc Golful Alexandretta (en) și ajung la Alep. A doua zi decolează, trec pe lângă Baalbek și pe lângă locul Bătăliei de la Kadesh și fac escală la baza aeriană Rayak (en) pentru a remite un mesaj de la atașatul militar francez al Aerului de la București. Apoi zboară prin valea Iordanului, peste Tiberiada. În dreptul Mării Moarte virează spre Ierusalim și ajung la Gaza. Intră în Egipt prin punctul obligatoriu El Kantara (en) și aterizează la Cairo, unde stau trei zile, revizuind avioanele și vizitând piramidele.La 29 octombrie pleacă din Cairo, urmând Nilul. La Assiut fac cunoștință cu președintele aeroclubului egiptean, Taher Pașa. Survolează Abydos, Valea Regilor, Teba, Luxor și Karnak și ajung la Assuan. În ziua următoare trec peste prima cataractă a Nilului, insula Philae și la razmot peste Abu Simbel (templele lui Ramses al II-lea și Nefertari). Intră în Sudan pe la Wadi Halfa (escală și punct vamal). Survolează a doua cataractă, apoi taie cotul Nilului prin deșert de-a lungul căii ferate Wadi Halfa – Abu Hamed până la Stația nr. 6, unde înnoptează. În ziua următoare survolează a cincea cataractă, Atbara, a șasea cataractă și ajung la Khartum, unde rămân două zile deoarece motorul avionului lui Pantazi trebuia revizuit.Urmează o etapă scurtă până la Kosti, iar la 4 noiembrie ajung la Malakal. Acolo sunt prinși de o ploaie torențială, care deformează placajul de pe planuri și ampenaje. Avioanele nu pot fi reparate pe loc și aviatorii iau hotărârea să se întoarcă. Pe drumul de întoarcere urmează același traseu. Avioanele sunt mai ușoare și pot parcurge etape mai lungi, ca urmare se schimbă locul unor escale (Atbara în loc de Stația nr. 6, respectiv Luxor în loc de Assuan) și se renunță la altele (Assiut, Rayak, Konya), diferențe marcate cu violet pe harta de alături. Ajung la Cairo la 11 noiembrie și pleacă de acolo la 14 noiembrie. Cu avioanele ușurate nu au probleme la traversarea Munților Taurus și sosesc la București la 17 noiembrie. În cursul raidului s-au parcurs peste 10 500 km.
În 1933 locotenent-comandorul George Bănciulescu era secretar general al Aeroclubului Regal al României (ARR), funcție preluată în 1927 de la comandorul Andrei Popovici. În această calitate avea să participe, împreună cu George-Valentin Bibescu, Gheorghe Negrescu și George Constantinescu, la a 33-a Conferință Generală a Federației Aeronautice Internaționale (FAI) din 20–25 decembrie 1933 de la Cairo, cu care ocazie erau planificate diferite manifestări aviatice.
Deplasarea la Cairo s-a făcut cu avionul Stinson S Junior (en) YR-GVB al prințului Bibescu. Îi însoțește Martha Bibescu, soția prințului.
Traseul până la Cairo a fost București – Sofia – Istanbul – Eskișehir – Adana – Alep – baza aeriană Rayak (en) – Gaza – Cairo. După participarea la congres Bănciulescu este dus de Martha să viziteze Sfinxul și piramidele. Pe calea aerului vizitează mai multe orașe la sud de Cairo.Întoarcerea la București o face de unul singur la bordul avionului, pe traseul Cairo – Alexandria – Mersa Matruh (en) – Tobruk – Benghazi – Tripoli – Tunis – Palermo – Roma – Veneția – Zagreb – Belgrad – București. În prima etapă zboară până la Tripoli, unde are parte de o primire triumfală. De la Tipoli până la Palermo traversarea Mării Mediterane a durat trei ore și s-a zburat la înălțime mică, datorită ceții. Etapa a fost foarte periculoasă, deoarece, chiar dacă ar fi zburat mai sus, datorită distanței mari de parcurs deasupra apei între capul Bon și Marsala (circa 150 km), la un monomotor o pană de motor ar fi determinat o amerizare fatală. Etapa se încheie la Roma. În ziua următoare decolează la ora 5 și ajunge la București făcând escale la Lido di Venezia, Zagreb și Belgrad, fiind primit cu entuziasm peste tot.
Irina Burnaia dorește să încerce și ea să execute raidul la Cape Town, cu avionul ei personal, de tip IAR-22, înmatriculat YR-INA. Apelează la Petre Ivanovici, care participase la raidul din 1933, să-i fie coechipier. Odată cu avionul comandă și un set de piese de schimb, care urmau să fie livrate la Cairo.
Traseul planificat al raidului era București – Istanbul – Eskișehir – Konya – Adana – Alep – Damasc – Gaza – Cairo – Assiut – Assuan – Wadi Halfa – Atbara – Khartum – Malakal – Juba – Entebbe (en) – Nairobi – Dodoma – Mbeya – Mpika – Broken Hill – Salisbury – Bulawayo – Pietersburg – Johannesburg – Kimberley – Victoria West – Cape Town și retur.
Raidul începe la 3 ianuarie 1935, ora 10, cu plecarea de la Băneasa. Pe drum au multe defecțiuni, probleme cu decolarea de la Alep, unde terenul este foarte moale, iar la Damasc Ivanovici are câteva zile febră, astfel că ajung la Cairo cu mare întârziere, abia la 12 februarie, unde rămân opt zile pentru a revizui avionul. Reiau raidul la 20 februarie și survolează Luxor. Din cauza căldurii, la Assuan și Juba reușesc să decoleze doar la ora 4 dimineața. La Entebbe, la altitudinea de 1150 m reușesc să decoleze abia după cinci zile, cu vânt favorabil. Deoarece aeroportul de la Nairobi era situat la o altitudine și mai mare, de 1700 m, decid să întrerupă raidul, zburând, totuși, până la ecuator, deasupra lacului Victoria. Ușurează avionul cât pot, trimițându-și efectele la Cairo prin cursa Imperial Airways (en) și luând benzină doar până la Juba. La Cairo rămân cinci zile, în care se face iar o revizie completă a avionului, care necesită și revopsire. La Haifa sunt reținuți patru zile din cauza ploilor. Ajung la Băneasa la 24 martie, ora 16. Raidul a durat în total 80 de zile, din care doar 16 de zbor efectiv, restul fiind întârzieri. În total s-au parcurs peste 12 000 km.
În 1934 Air France dorea deschiderea unor linii aeriene către sudul Africii, Madagascar și Siria folosind teritoriul imperiului colonial francez din Africa. Edmond Giscard d'Estaing (fr), șeful de cabinet al ministrului francez al Aerului, generalul Victor Denain (fr/en) a întocmit o listă de piloți care puteau explora zona ecuatorială, puțin cunoscută, a Africii, listă în care se găseau și George-Valentin Bibescu, în acel moment președinte al FAI, și Bănciulescu, propus de Bibescu. Al treilea membru al echipajului a fost Louis Agnus, radiotelegrafist și mecanic al companiei Air France.Explorarea urma să fie făcută cu avionul Potez 561 al lui Bibescu, înmatriculat YR-FAI. Avionul, nou, este pus la punct la producător, uzinele Potez (fr/en) de la Méaulte, unde se montează și un radio de bord (în terminologia epocii telegraf fără fir – TFF) de proveniență engleză. Bănciulescu se antrenează pe tipul de avion făcând curse la Londra sau la Nürnberg cu aparatele Air France. La 8 martie avionul este adus la Paris.
Traseul raidului a fost Paris – Marsilia – Napoli – Tunis – Tripoli – Bengazi – Cairo – Wadi Halfa – Khartum – Al Fashir – Abéché – Fort-Lamy – Fort-Archambault – Bangui – Bangassou – Juba – Malakal – Atbara – Cairo – Gaza – baza aeriană Rayak (en) – Damasc – Palmyra – Gaza – Cairo.Raidul începe la 13 martie 1935, cu etapa până la Marsilia. În ziua următoare zboară 1700 km până la Tunis, din care 600 km peste Marea Mediterană. În 15 martie ajung la Benghazi, iar în ziua următoare la Cairo. Reiau raidul la 18 martie, când parcurg 2000 km până la Khartum, cu o escală de alimentare și formalități vamale la Wadi Halfa. La 19 martie traversează deșertul Sudanului până la Al-Fashir survolând Al Ubayyid. În ziua următoare, în care întâmpină ploi torențiale, ajung în cel mai vestic punct al raidului, la Fort-Lamy, în Ciad, făcând o escală la Abéché. De aici, tot pe ploaie, zboară la Fort-Archambault, survolând Fort Brettonet, și în continuare, spre Bangui, survolând Fort Crampel. Furtuna îi obligă să devieze cursul și ajung la fluviul Oubangui în dreptul localității Kouango de unde se îndreptă spre Bangui. Aici se odihnesc două zile. La 24 martie ajung la Bangassou, unde au de prospectat terenuri de aterizare. În ziua următoare, pe ploaie, ajung la Juba, iar după încă o zi parcurg 1300 km până la Atbara, pe o căldură sufocantă, făcând doar o escală, la Malakal. La 27 martie, pe traseul spre Wadi Halfa trec printr-o furtună de nisip, care le putea afecta motoarele, dar ajung cu bine la Cairo. Până aici se parcurseseră circa 22 000 km.Mai urma explorarea traseului spre Siria. După două zile de odihnă, la 30 martie pleacă la Rayak. La 31 martie sunt la Damasc, iar la 1 aprilie la Palmyra, unde au stat puțin, decolând spre Gaza, unde ajung survolând Haifa. La 2 aprilie ajung la Cairo, Bănciulescu simțindu-se foarte rău.
Din experiența raidului din 1933 a rezultat că este nevoie de avioane cu motoare mai puternice decât motoarele Siemens Halske SH 13b de 80 CP. Organizatorii raidului au propus avioanele Fleet F-10G sau ICAR Universal Biloc, cu motoare de 130 CP, iar Comandamentul Forțelor Aeriene a propus avionul SET-7K, un biplan metalic cu motor mult mai puternic, de 420 CP. Subsecretariatul de Stat al Aerului a optat pentru ICAR. Acestea au fost amenajate prin dotarea cu rezervoare de benzină suplimentare, radiatoare de ulei modificate, pneuri balon, derivometre și aparate de zbor fără vizibilitate. În urma modificărilor a scăzut plafonul de zbor de la 5500 m la 4000 m, dar a crescut greutatea utilă cu 165 kg și s-a triplat autonomia de zbor. Pentru a simplifica formalitățile de survol, avioanele au primit înmatriculări civile, și anume: YR-ACK, YR-ACL și YR-ACM. Resursele necesare raidului au fost asigurate de primăria capitalei (950 000 lei din 1 100 000, din care circa 850 000 costau benzina și uleiul) și de Subsecretariatul de Stat al Aerului (avioanele și restul de 150 000 lei).Cei șase participanți la raid au fost locotenent-comandorul Alexandru Cernescu, locotenent-comandorul George Davidescu, locotenent-comandorul Mihail Pantazi, căpitan-comandorul Gheorghe Jienescu, căpitanul Gheorghe Olteanu și maistrul mecanic Anton Stengher. Echipajele au fost formate astfel încât în fiecare să fie un participant la raidul din 1933. La bordul avionului YR-ACK erau Davidescu și Jienescu, la bordul YR-ACL Cernescu și Olteanu, iar la bordul YR-ACM Pantazi și Stenger.
Dispunând de avioane cu autonomie mai mare, etapele au putut fi mai lungi. Traseul planificat al raidului era București – Istanbul – Eskișehir – Adana – Alep – Cairo – Assuan – Wadi Halfa – Khartum – Kosti – Malakal – Juba – Kisumu – Nairobi – Dodoma – Mbeya – Mpika – Broken Hill – Salisbury – Bulawayo – Pietersburg – Johannesburg – Kimberley – Victoria West – Cape Town și retur.Tot din experiența raidului din 1933 s-a constatat că perioada septembrie-octombrie nu este cea mai bună, luându-se decizia ca raidul să fie efectuat în luna aprilie.Pleacă din București la 14 aprilie, cu noaptea în cap, și merg pe același traseu ca și în 1933, dar la Istanbul fac o simplă escală, iar de la Eskișehir zboară la Adana fără escală. A doua zi, pentru a câștiga timp, taie golful Alexandretta, fac formalitățile vamale la Alep și zboară direct la Cairo, survolând munții Libanului, Tripoli, Marea Mediterană spre El Arish (en) și El Kantara. La Cairo, în dimineața următoare schimbă elicele cu altele, metalice, de tip Hamilton (de la Fleet), deoarece la Adana pe cele de lemn se observaseră fisuri. Operația costă. În aceeași zi zboară până la Assuan, pe vechiul traseu. La 17 aprilie ajung la Khartum, iar în ziua următoare trec de Malakal, ajungând la Juba, depășind parcursul din 1933.În continuare părăsesc Nilul și zboară după busolă direct spre Kisumu, survolând Lira, lacul Kioga (en), Tororo și golful Kavirondo (en), extensie a lacului Victoria. În aceeași zi zboară la Nairobi ocolind pe la sud masivul Mau (en). Aeroportul Nairobi (en) este cel mai înalt aeroport de pe traseu, fiind situat la o altitudine de 1700 m. La Nairobi fac cunoștință cu căpitanul Caspareuthus (v. mai sus), pilot de linie pe un cvadrimotor Atalanta (en), care-i va ajuta de mai multe ori în raid. Survolează lacurile Manyara (en) și Natron și fac escală de alimentare la Dodoma, unde sunt ajunși din urmă de Caspareuthus, care făcuse escală la Moshi. Spre Mbeya trebuie să zboare după busolă și să treacă printr-o trecătoare muntoasă. Caspareuthus le face o schiță pe o carte de vizită, dar pe traseu au norocul să ajungă la trecătoare simultan, astfel că Atalanta sevește drept ghid.La 21 aprilie decolează din Mbeya și intenționează să zboare spre Mpika, dar un cap compas greșit îi fac să se abată spre est. Își dau seama de eroare în momentul în care timpul indica că au trecut de Mpika, dar au noroc că recunosc la dreapta, la circa 20 km, masivul Lavuzi la verticala căruia trebuiau de fapt să zboare. Se orientează, corectează capul compas și ajung la Broken Hill. Ca să nu se mai rătăcească, în loc să zboare direct spre Salisbury, o iau de-a lungul căii ferate spre Lusaka, pe care o survolează, și apoi de-a lungul fluviului Zambezi. Vrând să facă recunoașterea unui teren de ajutor, avionul cap formație (Cernescu – Olteanu) pică, următorul (Davidescu – Jienescu) îl urmează, dar al treilea (Stengher – Pantazi), rămas în urmă, nu-i observă și trece mai departe, ba, crezând că a rămas mult în urmă, „dă gaz”. Se pierd unii de alții, primele două avioane ajung la Salisbury, dar al treilea nu. Aeroportul se alarmează, intervin Caspareuthus și ministrul de interne (!), care propun să-l caute. Totuși decid să aștepte până a doua zi. În dimineața zilei de 22 aprilie se aude zgomotul motorului avionului lui Pantazi. Pantazi și Stengher își petrecuseră noaptea pe un teren de ajutor de lângă Zambezi, așteptându-i să treacă. Emoționați, în ziua respectivă nu mai zboară, ieșind din „grafic”.La 23 aprilie decolează spre Pietersburg, însă o scurgere de benzină la avionul lui Davidescu – Jienescu îi obligă să aterizeze la Bulawayo, pe care intenționau doar să-l survoleze. Sunt întâmpinați de familia unui român căsătorit cu o englezoaică și cele două fete ale lor, care-i așteptau, fără să știe că dacă nu era defecțiunea n-ar fi aterizat. Repară rezervorul și ajung la Pietersburg. Deoarece este deja seară, nu mai pot ajunge la Johannesburg, cum intenționau. A doua zi fac escală pe aeroportul Germiston de lângă Johannesburg. Navigația e ușoară, reperele fiind căile ferate. Survolează Bothaville, Hoopstad și ajung la Kimberley. În ultima etapă fac escală la Wictoria West ca să se dezmorțească (este toamna târziu, foarte frig), depășesc pe la nord munții Hex River (en) și, la 25 aprilie ajung la Cape Town, unde sunt întâmpinați de comandantul aeroportului, consulul general al României, consulul elvețian, un ziarist și un fotograf.Rămân trei zile la Cape Town, odihnindu-se, vizitând orașul și oficialitățile. La 30 aprilie pleacă spre țară, urmând același traseu ca și la venire. La Kimberley au ocazia să viziteze compania De Beers, care le arată diamante brute și șlefuite (en). Urmează etapele Johannesburg și Pietersburg. Decolând de la Pietersburg constată că avionul lui Davidescu – Jienescu pierde din nou benzină, așa că se întorc. Repararea rezervorului se poate face doar la atelierele Imperial Airways din Johannesburg, așa că Davidescu va trebui să facă un drum de noapte cu trenul. Au din nou noroc cu Caspareuthus, care-l ia pe Davidescu cu el, pe scaunul copilotului, deoarece alt loc n-are. Caspareuthus se abate puțin de la traseu pentru a-i arăta lui Davidescu panorama de noapte a Pretoriei. La Johannesburg, până este reparat rezervorul, Davidescu este invitat la cele două cluburi de zbor locale de la Germiston și Barragwanath. Tot Caspareuthus îl aduce înapoi, astfel că la 4 mai pot decola spre Salisbury. În etapa următoare sunt hotărâți să repereze Mpika. Deși navighează tot după busolă, de data asta nu mai greșesc și ajung corect. În continuare etapele decurg fără incidente, dar la Nairobi trebuie să se oprească deoarece Stenger are malarie. Aici sunt nevoiți să râmână patru zile, timp în care vizitează rezervația Southern Game Reserve (en).La 13 mai reiau zborul, iar în ziua următoare survolează cascada Buiagali (en), ajungând la Juba. După decolarea de la Malakal rezervorul avionului YR-ACK iar se fisurează și sunt nevoiți să aterizeze la Kosti. Cârpesc rezervorul, iar la Khartum îl lipesc de bine de rău. După Wadi Halfa cârpeala rezervorului nu ține, iar timp de cinci ore și jumătate, până la Cairo, echipajul trebuie să pompeze benzina manual la fiecare cinci minute. La 18 mai ora 11:30 ajung la Cairo și comandă în țară un nou rezervor, care le va fi livrat peste trei zile, timp în care vizitează muzeele și piramida în trepte de la Sakkarah (en). Pleacă de la Cairo la 22 mai, dar mai au o problemă: la Adana constată că lonjeroanele superioare de la fuzelajul ghinionistului avion YR-ACK sunt fisurate. Se face o reparație improvizată și, pentru a nu solicita coada avionului, se obține aprobarea să nu mai aterizeze la Istanbul, făcând formalitățile vamale la Eskișehir. Sosesc la Băneasa la 25 mai, fiind întâmpinați de mulțime și oficialități: g-ral Paul Angelescu (ministrul Apărării), g-ral Radu Irimescu și acad. Nicolae Caranfil (fostul subsecretar de stat al Aerului și cel în exercițiu), George-Valentin Bibescu (președinte al FAI), Al. Gh. Donescu (primarul capitalei), g-ral Ion Sichitiu (comandant al Forțelor Aeriene Regale ale României) etc. Imediat sunt conduși la Palatul Regal, unde regele Carol îi decorează cu Ordinul Virtutea Aeronautică clasa Cruce de Aur.În total, raidul a durat 27 zile, 149 ore și 10 minute, din care 73 ore și 5 minute de zbor efectiv, în care s-au parcurs peste 23 000 km. Raidul a fost considerat una dintre cele mai mari realizări ale aviației române.
† Pe aeroportul Kimberley, de la stânga la dreapta: Stengher, Olteanu, Jienescu, căpitanul Fisher – șeful aeroportului, Cernescu, Davidescu, Pantazi.
‡ Sosire la Cape Town, de la stânga la dreapta: Pantazi, Cernescu, Jienescu, consulul general al României la Cape Town, Davidescu, Olteanu și Stengher.
Raidul lui Bănciulescu la Cairo a fost relatat de ziarul Universul în articolul Un raid aviatic de propagandă.Raidul lui Bănciulescu împreună cu Bibescu a fost menționat în ziare ca Observer-Dispatch (en), Oshkosh Northwestern (en/fr) și Standard-Examiner (en), care subliniau reușita explorărilor echipajului româno-francez în contrast cu accidentul unei misiuni asemănătoare întreprinsă de Édouard Renard (1883-1935), guvernatorul general al Africii Ecuatoriale Franceze (fr/en), care la 15 martie 1935 s-a prăbușit în jungla din Congo împreună cu soția sa și cinci însoțitori. Ziarele menționează că traseul spre Juba a fost parcurs pentru prima dată pe calea aerului. Jurnalul acestui raid a fost predat companiei Air France, ca parte a materialului din contract, iar o copie a acestuia și un masiv set de fotografii au fost remise de Louis Agnus fiicei lui Bănciulescu, Renée Bănciulescu-Cozadini. Acest jurnal a fost inclus în cartea „Și totuși voi mai zbura...”. În presă relatarea raidului a fost eclipsată de relatările decesului lui Bănciulescu.
Plecarea în raidul de la Malakal a fost semnalată în Realitatea Ilustrată nr. 352/1933 iar sosirea în nr. 356/1933, care publică o fotografie cu voievodul Mihai felicitându-l pe Davidescu. Tot Realitatea Ilustrată a publicat seria de articole „Jurnal de bord din raidul București-Malakal” în numerele 357–361.
Prin insolitul său, raidul Irinei Burnaia a stârnit mult interes în presă, revista Realitatea Ilustrată anunța pe coperta numărului 429/10 aprilie 1935 că va publica jurnalul de bord al raidului Burnaia – Ivanovici. Acesta, mai bine zis o serie de articole despre călătorie, au apărut sub genericul „Recorduri Bărbătești, Recorduri Femenine” în numerele 431, 432, 433, 435 și 436. De asemenea, în presă au apărut articole ca „De vorbă cu aviatoarea Burnaia – povestirea unui raid îndrăzneț” sau „Cum a decurs raidul aviatorilor Irina Burnaia – Petre Ivanovici”. Însă multe articole din ziare prezentau raidul cu ostilitate. În capitolul „Fierbe cazanul satanei” din cartea sa, Aripile mele, Burnaia menționează acuzațiile absurde ale acestora că ar fi plecat fără pașapoarte, că n-ar fi avut permise de survol, că ar fi survolat zone interzise sau că ar fi făcut reclamă proastă pentru IAR. Dar cel mai virulent a fost articolul „Faimosul raid Burnaia” de Vasile Damaschin în care se insinua că tot raidul n-ar fi fost decât o idilă între „blondă” (ea spune că nu era blondă, nici oxigenată) și „gigolo”, pe banii (nn. statului) „adunați cu pumnul și cu toba de la văduva cu șapte copii, de la funcționar, de la nenorocitul de țăran, de la muncitori…", afirmații dovedite neadevărate de ancheta care a urmat, fondurile provenind din vânzarea unor proprietăți din județul Teleorman. La toate aceste bârfe au reacționat C. A. Orășanu în Universul și în special Ion Dumitrescu în articolul „Pilotajul cancanurilor”, iar peste ani Cornel Marandiuc în articolul „Cum a fost ucisă Ileana Cosânzeana – lecturând «Aviatoarele României – Din înaltul cerului în beciurile Securității»”.Raidul până la Capetown s-a bucurat de o largă recunoaștere în România, ziare ca Universul, Unirea Poporului publicând articole despre el. Pe baza jurnalelor de bord ale raidurilor la Malakal și Capetown și a memoriilor lui Davidescu în 1975  Paul Baltagi a publicat cartea Avioane românești străbat Africa, în acel moment coautorii Alexandru Cernescu și George Davidescu fiind trecuți în neființă.
George-Valentin Bibescu (1880–1941) înființează în 1909 Clubul Aviatic Român, iar în 1912 Liga Națională Aeriană. Între anii 1911–1912 a fost comandant al Școlii de Pilotaj de la Cotroceni. În perioada 1930–1941 este președinte al FAI.
Gheorghe Bănciulescu (1898–1935) zboară pentru prima dată în 1919. La 12 septembrie 1926, zburând în ceață lângă Rýmařov (Republica Cehă), percutează vârful Hirshbrun, accident în urma căruia își pierde ambele picioare de la genunchi în jos. Învață să piloteze cu proteze la picioare și reia zborul în 1927, fiind decorat pentru acest motiv cu ordinul Legiunea de Onoare. Secretar general al ARR, pentru a participa la Conferințele FAI și a promova aviația face o serie de raiduri în Europa și Africa, în ultimul (cel din 1935 în Africa) contractând o gripă tropicală care i se va dovedi fatală.
Mecanic și radiotelegrafist de bord. În 1936 zburase deja peste 1 000 000 km, fiind decorat de Air France.
Decorat cu Legiunea de Onoare. După pensionare s-a retras la o fermă a sa de la Amboise.
Alexandru Cernescu (19 decembrie 1896 – 4 ianuarie 1971, București) obține gradele de sublocotenent la 1 iulie 1916, locotenent la 1 septembrie 1917, căpitan la 1 aprilie 1920, locotenent-comandor (maior) la 10 mai 1931, căpitan-comandor la 1 ianuarie 1937, comandor la 6 iunie 1940 și general de escadră în 1944. Urmează Școala de pilotaj și obține brevetul de pilot nr. 226/6.06.1921 și cel de observator la 24 noiembrie 1922. În iulie 1931 participă la un raid de 3000 km cu o formație de 5 avioane Potez 25 construite la IAR Brașov, pilotate de echipaje ale Școlii Militare de Ofițeri de Aviație București: Haralambie Giossanu (comandant școală 1931–1932), lt-com. Cernescu, lt. Nicolae Balotescu (comandant școală 1946–1948), Rudolf Malinovschi și Gheorghe Nicolau. Traseul a fost București – Lvov – Varșovia – Gdynia – Bydgoszcz – Poznan – Dęblin – Lvov – București. Instructor de zbor la Școala Militară de Aviație de la Tecuci, în momentul raidurilor în Africa avea gradul de locotenent-comandor. A îndeplinit diferite funcții importante în Aeronautică.
George Davidescu (27 februarie 1897 – 20 octombrie 1972, București). Poreclit „Englezul” pentru eleganța sa și calm, comodorul (grad din Aeronautică, între comandor și general de escadră, echivalent cu gradul de „colonel cu stea” din armata de uscat) Davidescu obține gradele de sublocotenent la 1 iunie 1917, locotenent la 1 septembrie 1919, căpitan la 28 septembrie 1926, locotenent-comandor la 1 ianuarie 1934, căpitan-comandor la 6 iunie 1938, comandor la 10 mai 1941. Lucrează la Inspectoratul General al Aeronauticii și la Subsecretariatul de Stat al Aerului, transformat în 1935 în Ministerul Aerului și Marinei. Comandant al Școlii Militare de Aviație, în 1943 era șeful cabinetului militar al lui Ion Antonescu. Ulterior a deținut funcția de director al aviației civile. Nu a luptat pe front.
Mihail Pantazi (1897–1936), ofițer de artilerie, ulterior aviator, luptă în Primul Război Mondial. După război este profesor de motoare de avion și inițiator al ARPA. Evoluează în numeroase demonstrații de acrobație aeriană, fiind unul dintre membrii inițiali ai formației Dracii Roșii. Ia parte la raidurile din 1933 și 1935 din Africa.
Gheorghe Jienescu (1894–1971), ofițer de infanterie ulterior aviator, luptă în Primul Război Mondial. După război este instructor de zbor la Școala Militară de Pilotaj Tecuci, în 1926 având grad de căpitan. În 1934 lt.-com. Jienescu este numit comandant al Flotilei de Luptă de aviație de vânătoare și bombardament. În 1940, comandor, devine șef de stat-major al Comandamentului Forțelor Aeriene. Între 1941–1944 este subsecretar de stat la Ministerul Apărării Naționale pentru Aer în guvernele Ion Antonescu. După război este condamnat și închis.
Gheorghe Olteanu (13 mai 1902, Sebeș-Alba – 29 iulie 1936, Băneasa) obține brevetul de pilot în 1923. Locotenent, în iulie 1931 împreună cu mr. av. Cezar Știubei se clasează pe locul al doilea într-un raid european la care au participat 35 de concurenți din 8 țări: Belgia, Cehoslovacia, Elveția, Franța, Germania, Italia, Polonia și România. Tot în 1931, împreună cu cpt. av. Ion Drăgan, câștigă Cupa anuală Roma–București zburând cu un avion Potez.
Este detașat ca pilot de linie în aviația civilă, fiind foarte bun la menținerea capului compas la zborul fără repere. Cpt. Olteanu a decedat în 1936 într-un accident de avion.
Irina Burnaia (1909–1997), avocată în baroul Ilfov, obține brevetul de pilot civil nr. 3/27.10.1933. Zburătoare pasionată, participă la mai multe raiduri și demonstrații aviatice. În al Doilea Război Mondial este comandanta unei escadrile de transport, la Odesa.
Petre Ivanovici (1898–1936), instructor de zbor la Centrul de Instrucție al Aeronauticii Române (militar) din Tecuci și la Școala Civilă de Zbor a ARPA. Evoluează în numeroase demonstrații de acrobație aeriană, fiind unul dintre membrii inițiali ai formației Dracii Roșii. Din 1935 pilot de linie al SARTA.
Max Manolescu (1902–1985) este și el instructor de zbor la Centrul de Instrucție al Aeronauticii Române din Tecuci. Evoluează în demonstrațiile de acrobație aeriană, fiind și el unul dintre membrii inițiali ai formației Dracii Roșii. Devine pilot de linie al Air France. După al Doilea Război Mondial emigrează și mai zboară mulți ani în toată lumea, ca pilot de linie.
Mecanic de motoare de aviație la Școala Civilă de Zbor a ARPA, având și brevet de pilot.
Mecanic de motoare de aviație la Școala Pregătitoare de Ofițeri Naviganți Cotroceni, având și brevet de pilot.
Renée Bănciulescu-Cozadini, Victor Bănciulescu – „Și totuși voi mai zbura...”, București: Editura Militară, 1968
en  Ion Gudju, Gh. Iacobescu, Ovidiu Ionescu, Romanian Aeronautical Constructions 1905-1974, București: Editura Militară, 1974
Alexandru Cernescu, George Davidescu, Paul Baltagi, Avioane românești străbat Africa, București: Editura Militară, 1975
Nicolae Balotescu, Dumitru Burlacu, Dumitru N. Crăciun, Jean Dăscălescu, Dumitru Dediu, Constantin Gheorghiu, Corneliu Ionescu,  Vasile Mocanu,  Constantin Nicolau, Ion Popescu-Rosetti,  Dumitru Prunariu, Stelian Tudose, Constantin Ucrain,  Gheorghe Zărnescu, Istoria Aviației Române, București: Editura Științifică și Enciclopedică, 1984
Constantin Ucrain, Dumitru Crăciun-Iași, Raiduri aeriene românești, Iași: Editura Junimea, 1988
Constantin C. Gheorghiu, Din faptele unor aviatori români, Brașov: Fundația ASPERA ProEdu, 2005, ISBN 973-7995-46-5, capitolele 5, 7 și 10
en  Dan Antoniu, George Cicos, Romanian Aeronautical Constructions, Ed. a 2-a, București: Editura Vivaldi, 2007, ISBN 978-973-150-002-7
Sorin Turturică, Aviatoarele României – Din înaltul cerului în beciurile Securității, București: Editura Militară, 2013, ISBN 978-973-32-0919-5
