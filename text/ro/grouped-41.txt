
Un schimbător de căldură este un echipament de transfer termic, care transmite căldura de la un mediu la altul. Transmiterea căldurii între cele două medii se poate face printr-un perete solid, care le separă, sau se poate face prin amestecarea mediilor. Dacă mediile sunt în contact cu peretele despărțitor pe fețe diferite, căldura trecând prin perete, schimbătorul este de tip recuperativ, iar dacă mediile sunt în contact succesiv cu aceeași față a peretelui, căldura acumulându-se în perete și fiind cedată celuilalt mediu ulterior, schimbătorul este de tip regenerativ. Transferul de căldură are loc întotdeauna, conform principiului al doilea al termodinamicii, de la mediul mai cald la cel mai rece.Schimbătoarele de căldură se folosesc în procese de încălzire, topire, sublimare, fierbere, vaporizare, condensare, răcire și solidificare. Ele își găsesc o largă aplicabilitate în instalațiile de încălzire, refrigerare, climatizare, distilare (în industria chimică și petrochimică), în centralele termice, termoficare și ca anexe ale mașinilor termice. Un exemplu foarte cunoscut este radiatorul autovehiculelor, unde fluidul cald (apa de răcire a motorului) transferă o parte din căldura evacuată din motor unui fluid rece (aerul din mediul ambiant).
După modul de transfer termic schimbătoarele se împart în schimbătoare de suprafață, la care transmiterea căldurii se face printr-un perete despărțitor, considerată suprafață de separație, cu o conductivitate termică cât mai mare și schimbătoare prin amestec, la care transmiterea căldurii se face prin amestecul mediilor. Deoarece sunt mai simple și mai eficiente, schimbătoarele prin amestec sunt preferate în toate cazurile în care fluidele se pot amesteca.Transferul termic poate fi staționar în timp (continuu) sau nestaționar (periodic). Cele cu transfer continuu sunt realizate de obicei cu suprafață de separație și sunt numite recuperatoare, iar cele cu transfer nestaționar acumulează căldura într-o perioadă de timp și o restituie în alta, fiind numite regeneratoare. Un alt tip de schimbătoare de căldură nestaționare sunt acumulatoarele, în care căldura este acumulată și livrată apoi la cerere.Suprafața de schimb de căldură poate fi realizată din țevi în fascicul tubular, de tip „țeavă în țeavă”, din țevi în formă de serpentină sau din plăci profilate. Suprafața poate să fie netedă sau cu nervuri, aripioare (suprafețe extinse). De-a lungul suprafeței, fluidele pot curge în același sens, caz în care se spune că curg în echicurent, sau în sensuri contrare, caz în care se spune că curg în contracurent. Există și scheme de curgere complexe, cum sunt curgerile în curent încrucișat, în care cele două fluide curg perpendicular unul pe altul, cu amestecarea șuvițelor de fluid pe partea respectivă a suprafeței (curgere amestecată) sau fără amestecarea lor (curgere neamestecată), și scheme mixte, cu una sau mai multe treceri.Simbolurile folosite în schemele termice care conțin schimbătoare de căldură erau standardizate conform STAS 2644-73, însă în 2009 acest standard a fost anulat, fără a fi înlocuit de un altul.
Majoritatea schimbătoarelor lucrează fără schimbarea stării de agregare a mediilor, iar transferul termic are loc între fluide: lichid-lichid (răcitoare, încălzitoare, preîncălzitoare), lichid-vapori (condensatoare), lichid-gaz (radiatoare, boilere, butelii de încălzire, în instalații frigorifice), vapori-lichid (vaporizatoare, preîncălzitoare, fierbătoare), vapori-gaz și gaz-gaz. Există însă și schimbătoare la care unul dintre medii este solid, de exemplu cele care mențin apa înghețată într-un patinoar.
Aceste schimbătoare sunt formate dintr-o manta în care se află o serie de țevi, montate sub forma unui fascicul. Capetele țevilor sunt fixate în una sau două plăci tubulare.Cel mai simplu și mai ieftin tip de schimbător este cel cu două plăci tubulare fixe, între care este montat un fascicul de țevi drepte. Deoarece curgerea fluidelor se poate organiza în contracurent, acest tip de schimbător are performanțe termice foarte bune. Dacă proprietățile fizice ale unuia din fluide cer ca acesta să parcurgă un drum mai lung, curgerea în interiorul fasciculului se poate organiza în 2, 3 sau 4 treceri, însă în acest caz pentru a realiza același transfer termic, deoarece eficiența schimbătoarelor de acest tip este mai mică, este nevoie de suprafețe mai mari ale fasciculului, deci ele devin mai mari și mai scumpe.Etanșarea între cele două fluide este foarte bună, eventuale scurgeri putând apărea doar la îmbinarea imperfectă dintre țevi și plăcile tubulare sau în cazul spargerii țevilor. Deoarece apar diferențe de dilatare între țevi și manta din cauza temperaturilor diferite și eventual a coeficienților de dilatare diferiți ai materialelor țevilor și mantalei, îmbinările țevilor cu placa tubulară sunt solicitate și pot slăbi, compromițând etanșeitatea. Pentru a reduce aceste solicitări se pot prevedea compensatoare de dilatare, care însă fac ca mantaua să fie foarte elastică, iar ea trebuie susținută în mai multe puncte de sprijin. O altă soluție pentru reducerea solicitărilor este ca una dintre plăcile tubulare să fie mobilă și etanșată în manta cu o garnitură (schimbătoare cu cap mobil), însă aceasta se poate uza, compromițând etanșeitatea.
O altă problemă este că fasciculul de țevi este greu de curățat la exterior, ceea ce face ca acest tip de schimbător de căldură să fie recomandat pentru fluide curate, sau când curățirea se poate face chimic, fără demontarea fasciculului.Dacă este nevoie de reducerea cât mai mult a solicitărilor fasciculului, acesta poate fi format din țevi în formă de U, fixate într-o singură placă tubulară. însă aceasta se poate uza, compromițând etanșeitatea. Astfel, țevile se pot dilata liber în manta, însă curățirea țevilor devine dificilă și în interior, nu numai în exterior.Coeficientul de schimb de căldură la curgerea unui fluid de-a lungul țevilor este considerabil mai mic decât cel la curgerea perpendicular pe țevi și depinde de viteza de curgere a fluidului. De aceea, în manta se plasează o serie de șicane, care dirijează curgerea fluidului din exteriorul fasciculului relativ perpendicular pe țevi. Distanța dintre șicane oferă o secțiune de curgere care asigură viteza de curgere dorită. De asemenea, prezența șicanelor uniformizează curgerea și mărește turbulența fluidului, ceea ce îmbunătățește coeficientul de schimb de căldură. Tot ele rigidizează fasciculul de țevi. Nu este obligatoriu ca șicanele să asigure etanșeitatea compartimentelor dintre ele, proiectanții exploatând această posibilitate pentru uniformizarea solicitărilor termice și reducerea pierderilor de presiune, însă cu prețul scăderii eficienței. La proiectare se alege compromisul convenabil.Un caz la limită în cazul acestor schimbătoare sunt cele numite „țeavă în țeavă”, la care fasciculul se reduce la o singură țeavă, iar mantaua este confecționată și ea dintr-o țeavă. De obicei, pentru reducerea spațiului ocupat țeava este pliată, practic prin cuplarea mai multor schimbătoare scurte.
Aceste schimbătoare sunt formate dintr-o serie de țevi în formă de serpentină, în formă elicoidală sau șerpuite. Serpentinele elicoidale sunt folosite de obicei la încălzirea apei din rezervoare cu acumulare.
Schimbătoarele cu serpentine șerpuite sunt formate din mai multe serpentine în paralel, cu capetele legate la colectoare. Sunt schimbătoarele obișnuite pentru recuperarea căldurii din gazele de ardere la generatoarele de abur, caz în care aceste serpentine, prin care circulă apa sau aburul, sunt plasate în canalele de gaze de ardere. Trecerile succesive ale țevilor prin canalul de gaze determină un model al amplasării țevilor, care poate fi în linie (în paralel, în coloană) sau alternat (în zig-zag, în eșichier). Modelul amplasării în șah este, la aceleași viteze de circulație ale fluidelor, mai eficient din punctul de vedere al transmiterii căldurii.
La generatoarele de abur acest tip de schimbătoare de căldură se întâlnește în special la spraîncălzitoarele de convecție și la economizoare. La supraîncălzitoare volumul aburului care trebuie supraîncălzit este relativ mare față de volumul unui lichid. Viteza de curgere a aburului prin interiorul țevilor este cuprinsă între valorile de 12–25 m/s, valorile mai mici corespunzând presiunilor mari ale aburului. Pentru a realiza secțiunea necesară pentru curgerea aburului destul de frecvent se amplasează în planul serpentinei câte două sau trei țevi în paralel, rezultând așa-zisele serpentine duble, respectiv triple. Pentru a-și putea îndeplini sarcina, supraîncălzitoarele trebuie plasate în zone de temperatură înaltă a gazelor, la care materialele nu rezistă dacă nu sunt răcite. Serpentinele sunt susținute de țevi de susținere răcite prin circulația în interior a apei sau a aburului. Necesitatea intercalării în fascicul a țevilor verticale de susținere face ca amplasarea alternată a serpentinelor să fie mai puțin eficientă ca în cazul economizoarelor. La supraîncălzitoare se folosește curgerea fluidelor atât în contracurent, cât și în echicurent, sau în scheme de curgere complexe, în funcție de necesitățile privind limitarea solicitărilor mecanice și termice.Economizoarele au aceeași construcție cu a supraîncălzitoarelor. Prin interiorul țevilor circulă apă, cu viteza de 0,1–1,0 m/s, iar la nevoie se pot amplasa două pachete de țevi de economizor în paralel, astfel că nu este nevoie de serpentine duble sau triple. Deoarece economizoarele sunt amplasate în zone de temperatură moderată, nu este nevoie să fie susținute de țevi răcite, ci pot fi susținute de platbande, ceea ce permite aranjarea țevilor atât în linie, cât și alternat. În caz că gazele de ardere conțin cenușă, adică provin din arderea cărbunilor, se preferă dispunerea în linie, care reduce eroziunea țevilor. Altfel se preferă dispunerea alternată, mai eficientă la transmiterea căldurii.Spre deosebire de aburul care curge prin supraîncălzitoare, apa care curge prin economizoare are o concentrație de săruri mult mai mare, săruri din care o parte se depun în interiorul țevilor, colmatându-le.
Sunt folosite în industria alimentară, de exemplu la încălzirea și răcirea laptelui, berii și vinului și la prepararea apei calde de consum, în instalații individuale și în puncte termice de cartier.
Aceste schimbătoare sunt alcătuite dintr-un set de plăci individuale montate într-un cadru metalic de susținere și strânse cu buloane. Fiecare pereche de plăci alăturate formează un canal de curgere, astfel încât în două canale adiacente sensul de curgere al celor două fluide este întotdeauna în contracurent. Plăcile sunt executate din foi metalice subțiri, din oțeluri inoxidabile, și sunt prevăzute cu ondulații realizate prin presare, atât pentru mărirea rigidității, cât și pentru îmbunătățirea transferului termic prin mărirea turbulenței fluidelor. Etanșarea între plăci împiedică amestecul agenților termici și scurgerea acestora spre exterior și se realizează cu garnituri. Garniturile din cauciuc, rășini, butil sau neopren rezistă la presiuni până la 25 bar (suficiente pentru instalații de încălzire) și temperaturi de 150 °C, iar cele de azbest până la 200 °C.Acest tip de schimbătoare sunt compacte, la un volum dat oferă o suprafață de schimb de căldură mare, suprafața de schimb de căldură poate fi mărită sau micșorată conform necesităților, adăugând sau scoțând plăci, au costuri de fabricație reduse și sunt ușor de curățat. Au însă și probleme. Buloanele se pot relaxa, caz în care apar scurgeri pe lângă garnituri, însă scurgerile au loc spre exterior, nu prin amestecarea fluidelor. Au căderi de presiune relativ mari, ceea ce mărește costurile de pompare. Dacă apare o avarie, repararea durează mult, mai ales dacă sunt sute de plăci și se pot colmata relativ ușor, nervurile reținând impuritățile.
La aceste schimbătoare suprafața de schimb de căldură este formată dintr-o bandă rulată în formă de spirală, realizându-se astfel între spire două canale, în care se poate organiza ca cele două fluide să circule în contracurent sau în curent încrucișat. Datorită suprafețelor relativ plane, de obicei presiunea de lucru este limitată la 20 bar, dar există și construcții care se pot folosi la presiuni de sute de bar, respectiv temperaturi de sute de °C. Sunt schimbătoare compacte, cu căderi de presiune relativ mici și pot fi folosite pentru fluide care pot colmata ușor canalele, tipul de curgere prin schimbător favorizând autocurățirea.
Radiatoarele (caloriferele) sunt schimbătoare de căldură folosite la încălzirea centrală cu apă caldă și, mai rar, cu abur. Caracteristic acestora este faptul că de la suprafața de încălzire spre aerul din spațiul încălzit căldura se transmite prin convecție liberă. Radiatoarele pot fi din fontă, oțel sau aluminiu.
Radiatoarele din fontă sunt concepute să lucreze în instalații de termoficare, la presiuni relativ mari, necesare pentru încălzirea clădirilor înalte. Ele sunt realizate din elemenți, care sunt piese turnate, asamblate cu nipluri. În România dimensiunile acestor elemenți au fost standardizate, atât pentru elemenții cu secțiune circulară a coloanelor, cât și pentru cei cu secțiune a coloanelor eliptică. Ele sunt foarte rezistente la coroziune și, la o exploatare corectă au o durabilitate foarte mare, iar producătorii oferă la ele garanții și de 25 de ani. Tehnologia de turnare este scumpă, ca urmare au un preț relativ mare. Având o masă mare și un volum mare de apă de încălzire în ele au o inerție termică mai mare, lucru favorabil la exploatarea centralelor de apartament, care lucrează în regim intermitent. Dezavantajul lor este că fonta este casantă, ele putându-se sparge la șocuri.
Radiatoarele din tablă de oțel sunt formate din table ambutisate și sudate. Sunt realizate în mai multe tipodimensiuni. Au masa proprie mult mai mică, și conțin mai puțină apă în ele, ca urmare se încălzesc mult mai repede. Sunt cele mai ieftine, dar și cele mai puțin durabile. Deși se iau măsuri pentru realizarea unor protecții anticorozive (smălțuire) atât pe interior, cât și pe exterior, este posibil ca stratul anticoroziv să crape iar în acest caz durabilitatea lor este mică, garanția oferită de producător nedepășind 10 ani. Atât radiatoarele din fontă, cât și cele din oțel sunt compatibile cu orice fel de țevi din care este realizată instalația de încălzire, atât din oțel, cât și din cupru sau materiale stratificate (pexal).
Radiatoarele din aluminiu sunt realizate din corpuri turnate sau extrudate asamblate între ele de asemenea cu nipluri, ceea ce asigură o mare flexibilitate în exploatarea spațiului disponibil pentru amplasarea lor. Se încălzesc la fel de ușor ca cele de tablă. Au un preț intermediar, între cele din fontă și cele de oțel și o durabilitate de asemenea intermediară, garanția oferită fiind pentru 15 ani. Aluminiul și cuprul formează un cuplu electrochimic destul de puternic, ca urmare nu se recomandă folosirea țevilor de cupru împreună cu ele deoarece apare coroziunea electrochimică pe interiorul radiatorului.
Un caz special sunt radiatoarele cu ulei pentru încălzire, la care căldura dezvoltată de o rezistență electrică nu este cedată spațiului încălzit prin radiație, ci este preluată întâi de o masă de ulei, ca agent termic lichid. Uleiul asigură astfel o răcire corespunzătoare a rezistenței electrice, el însuși cedând căldura spațiului încălzit prin suprafața radiatorului, prin convecție liberă, exact ca în cazul caloriferelor. Prin aceasta se asigură un confort sporit, similar cu cel oferit de calorifere.
Condensatoarele folosite în industria alimentară și cea chimică sunt formate de obicei din serpentine prin care circulă vaporii care trebuie condensați, scufundate într-un vas cu apă de răcire, sau, de exemplu la mașinile frigorifice, din serpentine cu suprafețe extinse în exteriorul cărora circulă aerul de răcire. Unele dintre cele mai mari condensatoare sunt folosite în termocentrale, la condensarea aburului evacuat de turbinele de abur, în vederea realizării unei presiuni cât mai scăzute la ieșirea din turbină.
Condensatoarele de suprafață permit realizarea unor presiuni foarte mici (un vid foarte înaintat), iar condensatul obținut este foarte pur, fără aer. Ele sunt formate dintr-o manta și un fascicul tubular format din țevi cu diametrul de 17–24 mm și grosimea peretelui de 0,5–1 mm, din alamă sau titan, fixate prin mandrinare în două plăci tubulare. Drept mediu de răcire, care circulă prin interiorul țevilor, se folosește în general apa și foarte rar aerul. Aburul condensează pe suprafața exterioară a țevilor. Pentru a evita scurgerea condensatului în jos din țeavă în țeavă, ceea ce ar mări grosimea peliculei de apă pe țeavă și ar înrăutăți schimbul de căldură, între țevi sunt plasați din loc în loc pereți despărțitori care dirijează scurgerea condensatului.Țevile condensatoarelor sunt supuse fenomenelor de coroziune și de colmatare. La condensatoarele cu țevi de titan, atât depunerile pe pereții interiori ai țevilor, cât și coroziunea cauzată de microorganismele din apă este mult mai mică, iar curățirea interioară a țevilor se poate face mult mai ușor. Curățirea se poate face cu perii de nailon sau cu bile de cauciuc. Dacă aceste țevi nu se pot curăța ele se înfundă cu dopuri la capete. Se admite înfundarea doar a 3–4 țevi la fiecare mie. Dacă acest număr crește, ele trebuie înlocuite.
Se folosesc în cazurile în care lichidul trebuie transformat în vaporii săi, prin fierbere, cum ar fi în industria chimică, la distilare. În acest caz schimbătorul este cu fascicul tubular, iar vaporii formați se adună în spațiul de abur de sus. Alt tip de fierbător este cel din sistemele fierbătoare ale generatoarelor de abur. Aceste vaporizatoare sunt formate actual exclusiv din țevi verticale cu suprafețe netede, asamblate prin sudare la colectoare.Centralele nucleare produc curent electric folosind turbine cu abur, exact ca termocentralele. Primele centrale nucleare aveau reactoarele răcite cu gaze (erau de tip GCR, AGR, respectiv HTGR), iar aburul era produs în vaporizatoare cu serpentine, foarte asemănătoare cu a schimbătoarelor de căldură folosite în generatoarele de abur cu combustibili fosili.
La centralele nucleare cu două circuite, la care reactoarele sunt răcite cu apă sub presiune (de tip PWR, inclusiv CANDU), aburul care acționează turbinele este produs cu ajutorul generatoarelor de abur pentru centrale nucleare. Acestea sunt în principiu tot schimbătoare de căldură, care transmit căldura din circuitul primar (al reactorului nuclear) apei din circuitul secundar, pe care o vaporizează. Ele trebuie să satisfacă la cel mai înalt nivel cerințele de fiabilitate și disponibilitate (MTBF), fapt care se obține prin alegerea soluțiilor care minimizează solicitările mecanice și termice din componentele lor (țevi, plăci tubulare). De asemenea, pentru evitarea contaminării radioactive, se folosesc soluții constructive care împiedică intrarea în contact a celor doi agenți termici în caz de pierdere a etanșeității.
Construcția acestor generatoare este de tip manta și fascicul tubular, care poate fi dispus atât orizontal, cât și vertical. Generatoarele cu dispunerea orizontală a fasciculului (de exemplu la CNE Shippingport, CNE Novo Voronej și CNE Beloiarsk) sunt mai compacte pentru un debit de abur dat, însă nivelul apei variază la înclinarea lor, astfel că, deși forma ar fi potrivită, nu sunt adecvate pentru unități mobile (nave, submarine). Generatoarele cu dispunerea verticală a fasciculului (soluția Westinghouse), deși ridică probleme la fixarea și etanșarea fasciculului pe placa tubulară de la bază, sunt folosite actual în exclusivitate, datorită schimbului de căldură mai eficient.Deși sunt destinate domeniului nuclear, calculul termic al acestor generatoare de abur se face în mod identic cu al oricărui alt recuperator.Un alt caz în care se folosesc vaporizatoarele este când un lichid este răcit prin vaporizarea unei părți din el. Vaporii preiau o cantitate de căldură în funcție de căldura latentă de vaporizare a substanței. Un exemplu este la instalațiile frigorifice, unde este răcit freonul folosit ca agent frigorific. Vaporizatoarele de acest tip sunt formate din țevi orizontale sau verticale. Cele cu țevi orizontale sunt mai simple, iar cele cu țevi verticale mai eficiente din punct de vedere al schimbului de căldură.
În cazul schimbătoarelor de căldură recuperative în care cele două medii între care se transmite căldura sunt fluide (cazul obișnuit), calculul căldurii transmise se bazează pe o relație de bilanț. Deoarece schimbătoarele se pot izola termic bine, pierderile pot fi considerate foarte mici, ca urmare se consideră că căldura cedată de fluidul cald este egală cu cea care transmisă prin peretele despărțitor și este egală cu cea primită de fluidul rece.
Metoda LMTD (engleză Log mean temperature difference) este metoda clasică de calcul. Ea se bazează pe diferența medie logaritmică de temperatură 
  .Se obișnuiește să se noteze cu 1 fluidul cald, iar cu 2 fluidul rece. Intrările sunt notate cu ′ (prim), iar ieșirile cu ″ (secund). Cu aceste convenții, temperatura fluidului cald la ieșirea din schimbător este notată 
    {\displaystyle {\dot {Q}}_{1}={\dot {m}}_{1}c_{1}(t_{1}^{\prime }-t_{1}^{\prime \prime })={\dot {C}}_{1}(t_{1}^{\prime }-t_{1}^{\prime \prime })}
    {\displaystyle {\dot {Q}}_{2}={\dot {m}}_{2}c_{2}(t_{2}^{\prime \prime }-t_{2}^{\prime })={\dot {C}}_{2}(t_{2}^{\prime \prime }-t_{2}^{\prime })}
  Primele două relații stabilesc legături între natura, debitele și temperaturile celor două fluide, iar a treia permite dimensionarea suprafeței 
    {\displaystyle {\frac {1}{KA}}={\frac {1}{\alpha _{1}A_{1}}}+R_{p}+{\frac {1}{\alpha _{2}A_{2}}}}
Deoarece de obicei grosimea țevilor este relativ mică față de diametrul lor, suprafața de schimb de căldură calculată pe suprafața exterioară a țevilor nu diferă mult de cea calculată pe interiorul lor. Cu foarte rare excepții, aceste suprafețe sunt considerate egale, ca urmare suprafața de schimb de căldură este calculată ca și când ar fi plană, caz în care 
  . Relația pentru calculul coeficientul global de transfer termic se simplifică la:
    {\displaystyle {\frac {1}{K}}={\frac {1}{\alpha _{1}}}+{\frac {\delta }{\lambda }}+{\frac {1}{\alpha _{2}}}}
Diferența medie logaritmică de temperatură depinde de tipul curgerii. Intuitiv, cel mai simplu schimbător de căldură este cel cunoscut drept „țeavă în țeavă”, prezentat în prima figură a articolului. Peretele despărțitor dintre fluide este țeava interioară. În acest caz, cele două fluide pot curge de-a lungul țevii în același sens, curgere numită în echicurent, sau în sensuri contrare, curgere numită în contracurent. Pentru aceste tipuri de curgeri diferența medie logaritmică de temperatură se calculează cu relația:
    {\displaystyle \Delta t_{m}={\frac {\Delta t_{a}-\Delta t_{b}}{\ln {\frac {\Delta t_{a}}{\Delta t_{b}}}}}}
     sunt diferențele de temperatură între fluidul cald și cel rece la capetele suprafeței, adică:
    {\displaystyle \Delta t_{a}=t_{1}^{\prime }-t_{2}^{\prime }=T_{1}^{\prime }-T_{2}^{\prime }\,}
    {\displaystyle \Delta t_{b}=t_{1}^{\prime \prime }-t_{2}^{\prime \prime }=T_{1}^{\prime \prime }-T_{2}^{\prime \prime }\,}
    {\displaystyle \Delta t_{a}=t_{1}^{\prime }-t_{2}^{\prime \prime }=T_{1}^{\prime }-T_{2}^{\prime \prime }\,}
    {\displaystyle \Delta t_{b}=t_{1}^{\prime \prime }-t_{2}^{\prime }=T_{1}^{\prime \prime }-T_{2}^{\prime }\,}
  Pentru orice alte tipuri de curgere este nevoie să se stabilească relații pentru diferența medie logaritmică de temperatură sau coeficienți de corecție față de curgerea în contracurent.
Metoda ε-NTU (engleză Number of Transfer Units), cunoscută în bibliografia română ca metoda ε-NTC (Număr de unități de Transfer de Căldură), respectiv ca metoda eficienței termice, a fost propusă prima dată în 1955 de către Kays și London ca o metodă de a determina parametrii de funcționare a schimbătoarelor de căldură deja construite, pe baza comparării posibilităților lor. Ulterior ecuațiile eficienței au fost completate pentru schimbătoare de căldură în echicurent și contracurent inclusiv pentru cazul în care fluidele curg cu viteze relativ mari. În acest caz, modificările care intervin în energia cinetică a fluidelor au un efect semnificativ asupra câmpurilor termice. S-a stabilit că eficiența depinde de mărimile adimensionale care compară fluxul termic prin perete cu fluxurile termice maxime posibil pe părțile caldă, respectiv rece, și de patru mărimi adimensionale care descriu influența distribuției energiei cinetice pe părțile caldă, respectiv rece a schimbătorului.Eficiența schimbătoarelor de căldură poate fi calculată cu relații de forma 
    {\displaystyle P_{i}={\frac {1-\exp \left[-{\mbox{NTU}}_{i}(1+R_{i})\right]}{1+R_{i}}}}
    {\displaystyle P_{i}={\frac {1-\exp \left[-{\mbox{NTU}}_{i}(1-R_{i})\right]}{1-R_{i}\exp \left[-{\mbox{NTU}}_{i}(1-R_{i})\right]}}}
    {\displaystyle P_{i}={\frac {1}{R_{i}{\mbox{NTU}}_{i}}}\sum _{m=0}^{\infty }\left\{\left[1-e^{-{\mbox{NTU}}_{i}}\sum _{j=0}^{m}{\frac {{\mbox{NTU}}_{i}^{j}}{j!}}\right]\left[1-e^{-R_{i}{\mbox{NTU}}_{i}}\sum _{j=0}^{m}{\frac {(R_{i}{\mbox{NTU}}_{i})^{j}}{j!}}\right]\right\}}
Deoarece relații ca ultima sunt greu de folosit în practică fără un calculator electronic și un software corespunzător, aceste relații sunt prezentate și sub formă de nomograme, ca în figura alăturată, nomogramă aplicabilă, de exemplu, unui radiator de mașină.
    {\displaystyle P_{1}={\frac {t_{1}^{\prime }-t_{1}^{\prime \prime }}{t_{1}^{\prime }-t_{2}^{\prime }}}}
    {\displaystyle P_{2}={\frac {t_{2}^{\prime \prime }-t_{2}^{\prime }}{t_{1}^{\prime }-t_{2}^{\prime }}}}
     este raportul fluxurilor capacităților termice ale fluidelor, raportat la fluidul rece,
     este raportul fluxurilor capacităților termice ale fluidelor, raportat la fluidul cald.
Relațiile de mai sus permit, bineînțeles, nu numai „verificarea eficienței”, adică determinarea parametrilor de funcționare posibili pentru un schimbător de căldură deja construit, ci și dimensionarea sa la proiectare.
La calculul numeric, unde geometriile reale ale schimbătoarelor de căldură modelate sunt discretizate, ambele metode conduc la același rezultat numeric. Metoda ε-NTU este mai stabilă, este convergentă în orice situație, însă timpul de calcul este de câteva ori mai mare. Metoda LMTD necesită o inițializare mai îngrijită și nu este convergentă întotdeauna, dar, dacă converge, soluția se obține rapid, în mult mai puține iterații.
Se folosesc în cazurile când coeficientul de convecție pe partea unuia din fluide este mult mai mic decât cel de pe partea celuilalt fluid, caz în care îmbunătățirea coeficientului global de transfer termic se poate obține prin mărirea (extinderea) suprafeței de contact cu fluidul care are coeficientul de convecție mai mic.Suprafețele extinse sunt recomandate pentru răcitoarele de ulei (pe partea uleiului), radiatoare pentru autovehicule, alte tipuri de răcitoare, condensatoare pentru instalații de climatizare (la toate pe partea aerului).
Părțile care extind suprafețele, numite curent nervuri, se obțin prin extrudare, sau se lipesc pe suprafața de bază prin brazare în cuptoare cu vid. În aceleași cuptoare se execută și tratamentele termice complementare: de durificare, călire, recoacere etc.
Calculul schimbului de căldură printr-o suprafață nervurată se face la fel ca printr-o suprafață nenervurată, însă folosind un coeficient de schimb de căldură echivalent, dat de relația:
    {\displaystyle \alpha _{ech}=\alpha _{n}\left[{\frac {A_{0}}{A}}+\eta _{n}{\frac {A_{n}}{A}}\right]=\alpha _{n}\left[1-(1-\eta _{n}){\frac {A_{n}}{A}}\right]}
     sunt temperaturile suprafeței de bază, a nervurii, respectiv a mediului ambiant.
Deoarece temperatura nervurii variază cu depărtarea de suprafața de bază (v. fig. alăturată), randamentul nervurilor se obține prin integrare de-a lungul nervurii și este dat de relația:
    {\displaystyle X=\varphi {\frac {d}{2}}{\sqrt {\frac {2\alpha _{n}}{\lambda _{n}s}}}}
În general, pentru nervuri corect proiectate, cu grosime corespunzătoare, randamentul nervurii depășește 85%, deci nervurarea mărește efectiv suprafața de schimb de căldură.
Schimbătoarele de tip regenerativ, cunoscute și sub numele de recuperatoare intermitente, sunt caracterizate prin faptul că transferul termic de la fluidul cald spre fluidul rece se face prin intermediul unei umpluturi, care este încălzită periodic de fluidul cald, iar apoi cedează căldura primită fluidului rece. Uzual umplutura este din materiale ceramice sau din materiale metalice, de obicei oțel. Curgerea fluidelor este organizată de obicei în contracurent. Cele mai cunoscute schimbătoare de căldură regenerative sunt cele de tip Cowper și preîncălzitoarele rotative ale generatoarelor de abur energetice și ale unor turbine cu gaze.
Regeneratoarele Cowper se folosesc în metalurgie, la preîncălzirea aerului introdus în furnale. În furnal trebuie realizată o temperatură foarte înaltă, necesară topirii fierului, ceea ce necesită ca aerul introdus în furnal să aibă o temperatură cât mai ridicată, uzual 1200–1350 °C. Încălzirea aerului se poate face recuperând căldura din gazele de furnal, care au la ieșirea din furnal o temperatură foarte înaltă, de 1550–1650 °C. Instalația care asigură transferul căldurii de la gazele de furnal la aerul care va fi introdus în furnal trebuie să reziste la aceste temperaturi mari și trebuie să poată asigura debite de aer mari. Aceste schimbătoare de căldură se construiesc sub forma unor turnuri umplute cu cărămizi refractare, amplasate decalat, cu spații între ele, prin care circulă gazele, respectiv aerul. Se pot folosi cărămizi de formă obișnuită, dar există forme de cărămizi mai eficiente, care reduc pierderile de presiune, deci energia consumată de suflantele care asigură circulația fluidelor. Materialele folosite la cărămizi au drept componentă principală alumina (Al2O3) sau forsterita (Mg2SiO4).La fiecare furnal există cel puțin două turnuri, dar de obicei mai multe. Prin unul din ele circulă gazele de furnal și încălzesc umplutura, iar prin celălalt, deja cald, circulă aerul, care se încălzește de la umplutură. Când temperatura turnului încălzit crește suficient, iar cea a turnului care încălzește a scăzut, se comută funcționarea turnurilor, cel care a fost încălzit de gaze devine încălzitor de aer, iar cel care a încălzit aerul va fi încălzit de gazele de furnal.
Preîncălzitoarele de aer regenerative sunt folosite în cazul generatoarelor de abur foarte mari și la instalațiile de turbine cu gaze staționare. Acestea lucrează la temperaturi mult mai mici decât cele necesare la furnale. Suprafața de schimb de căldură este formată dintr-un cilindru, rotativ (preîncălzitoare de tip Ljungström) sau fix (preîncălzitoare de tip Rothemühle), compartimentat radial. În compartimente este plasată umplutura, formată din pachete de tablă ondulată cu grosimea de 0,5–1 mm. La generatoarele de abur care ard combustibil cu conținut mare de sulf, în partea finală a preîncălzitorului poate să apară coroziunea produsă de acizii sulfuros (H2SO3) și sulfuric (H2SO4). Pentru evitarea coroziunii, în această zonă se poate folosi o umplutură ceramică sau din sticlă.
Deși fenomenele din schimbătoarele de căldură sunt variabile în timp (nestaționare), valorile parametrilor oscilează în jurul unor valori medii. În practică, la calculul termic al regeneratoarelor se folosesc aceleași relații ca și în cazul recuperatoarelor, folosind valorile medii ale parametrilor și introducând eventual unele corecții corespunzătoare regimurilor nestaționare, corecții care se scot din nomograme care apar în lucrările de specialitate.
În comparație cu recuperatoarele, regeneratoarele oferă în același volum o suprafață de schimb de căldură mai mare, ceea ce face ca construcția lor să fie mai compactă, eficiența lor să fie mai bună și căderea de presiune mai mică. Ca urmare ele sunt mai eficiente din punct de vedere economic. Distribuirea fluidului în umplutură este mai simplă decât în fasciculele de țevi, iar umplutura poate fi optimizată astfel încât căderea de presiune să fie aceeași în toate zonele, iar prin aceasta se evită drumuri preferențiale ale fluidelor. Spălarea alternativă a suprafeței ajută la curățirea ei și împiedică colmatarea și coroziunea. La gaze, coeficienții de transfer termic gaz-perete sunt mult mai mici decât la lichide, ceea ce necesită suprafețe de schimb de căldură mai mari. Porozitatea mare a umpluturii și suprafața de schimb de căldură mare oferită le fac ideale pentru schimbătoarele gaz-gaz.Principalul dezavantaj al regeneratoarelor este faptul că nu se poate evita un oarecare grad de amestec între fluide. Întotdeauna fiecare dintre fluide va conține o mică cantitate din celălalt fluid. La preîncălzitoarele rotative, partea de fluid care se amestecă este cea prinsă între separatoarele radiale, iar la cele cu umplutură fixă, volumul de fluid care se află în umplutură în momentul comutării fluidelor. De aceea regeneratoarele pot fi folosite doar acolo unde amestecul fluidelor este acceptabil, de exemplu amestecul gazelor de ardere cu aerul.
Acest tip de schimbătoare de căldură se folosesc la climatizări (umidificare), la condensarea vaporilor și la răcirea apei. Transferul termic poate avea loc între lichid-lichid (amestecătoare), vapori-lichid (degazoare, acumulatoare, condensatoare), lichid-gaz (scrubere, turnuri de răcire), gaz-gaz (amestecătoare).
Condensatoarele prin amestec pentru turbine realizează condensarea aburului prin amestecarea lui cu apă de răcire, introdusă sub forma unor dușuri. Aceste condensatoare au o construcție simplă și ieftină, dar realizează un vid scăzut din cauza infiltrațiilor mari de aer. Conform legii lui Dalton, presiunea din condensator este suma presiunilor parțiale ale aburului și a aerului infiltrat. Aerul se poate infiltra în condensator prin neetanșeități sau poate fi adus dizolvat în apa de răcire. Acest tip de condensator s-a folosit la primele mașini cu abur, însă, din cauza acestui dezavantaj, a fost înlocuit cu condensatoare de suprafață.Pentru a elimina acest dezavantaj, în sistemul Heller-Forgó drept apă de răcire se folosește condensatul însuși, răcit într-un turn de răcire uscat. Sistemul, care nu necesită apă de răcire, deci este adecvat pentru regiunile aride, necesită însă un turn de răcire cu o suprafață de răcire foarte mare.
În termocentrale sau centralele nucleare, căldura evacuată în condensator conform ciclului Clausius-Rankine după care funcționează este preluată de apa de răcire a condensatorului. Această apă trebuie apoi să fie răcită la rândul ei, în turnuri de răcire. Acestea pot fi fie uscate, caz în care sunt de fapt niște schimbătoare de căldură foarte mari fără schimbare de fază, fie umede, caz în care căldura de evacuat este preluată sub formă de căldură latentă de vaporizare a unei părți din apă, prin transfer de căldură și de masă. De regulă se folosesc turnuri umede, cele uscate fiind folosite doar în zonele cu deficit de apă.La turnurile umede apa care vine de la condensator este lăsată să cadă sub formă de picături deasupra umpluturii, formată din plase rezistente la coroziune, care o pulverizează, facilitând evaporarea. Curgerea aerului care preia vaporii formați poate fi în contracurent, sau în curent încrucișat, realizată prin tiraj natural sau forțat. Tirajul natural este realizat de diferența de densitate dintre aerul din turn, care este mai cald și poate fi considerat saturat cu vapori de apă, deci mai ușor. Tirajul forțat este realizat cu ajutorul ventilatoarelor. Turnurile cu tiraj forțat sunt mai eficiente pentru unități mici, iar cele cu tiraj natural pentru unități mari. Ca urmare a complexității fenomenelor de transfer de căldură și de masă, turnurile de răcire sunt considerate un domeniu aparte față de schimbătoarele de căldură obișnuite.
La curgerea fluidelor prin schimbătoarele de căldură apar pierderi (căderi) de presiune determinate de frecarea cu suprafața de transfer termic (pierderi prin frecare), respectiv de depășirea obstacolelor locale (pierderi locale). Aceste căderi de presiune trebuie acoperite de pompele sau ventilatoarele care asigură circulația acestor fluide prin schimbător.La proiectare pierderile prin frecare se pot calcula cu relația:
    {\displaystyle \Delta p_{f}=\zeta {\frac {l_{c}}{d_{h}}}\rho {\frac {w^{2}}{2g}}}
     este coeficientul de pierderi locale, care, pentru fiecare tip de obstacol în parte (îngustare sau lărgire de secțiune, cot etc.) se scoate din tabelele din bibliografie,
Puterea pompelor, respectiv ventilatoarelor care vehiculează fluidele se poate determina cunoscând căderea de presiune 
  În caz că pompele sau ventilatoarele nu fac față, debitul, respectiv viteza fluidelor vor fi mai mici, ceea ce afectează coeficienții de convecție, respectiv performanțele termice ale schimbătorului. Puterea consumată de aceste pompe sau ventilatoare este unul dintre criteriile de performanță ale schimbătoarelor de căldură.
Unele organe ale ființelor vii se comportă ca niște schimbătoare de căldură. De exemplu, plămânii oamenilor, având o suprafață a alveolelor mare, lucrează similar unor turnuri de răcire, aerul expirat fiind relativ cald și umed. Alt exemplu este că în limba balenelor vascularizarea realizează un schimb de căldură în contracurent între sângele arterial și cel venos, astfel că se reduc pierderile de căldură prin limbă când balena se hrănește în ape reci. Un sistem similar apare la păsările care stau cu picioarele în apă sau la pinguini.
en  VDI VDI Heat Atlas, (Transl: J.W. Fullarton), Düsseldorf: VDI-Verlag GmbH, 1993, ISBN 3-18-400915-7
fr  Victor Ghia Récupérateurs et régénérateurs de chaleur, București: Editura Tehnică, Paris: Editions Eyrolles, 1970
Bazil Popa și colab. Manualul inginerului termotehnician (MIT), București: Editura Tehnică, 1986
Bazil Popa, Helmuth Theil, Teodor Mădărășan Schimbătoare de căldură industriale, București: Editura Tehnică, 1977
Nicolae Dănilă - Centrale nucleare electrice, București: Editura Academiei RSR, 1973.
Corneliu Ungureanu Generatoare de abur pentru instalații energetice, clasice și nucleare, București: Editura Didactică și Pedagogică, 1978
Corneliu Ungureanu ș.a. Combustibili, instalații de ardere, cazane, Timișoara: Editura „Politehnica”, 2006, ISBN 973-9389-21-0
Nicolae Pănoiu Cazane de abur, București: Editura Didactică și Pedagogică, 1982
Gavril Creța Turbine cu abur și cu gaze, București: Editura Tehnică, 1996, ISBN 973-31-0965-7
***, Termotehnică și mașini termice, Editura Didactică și Pedagogică București, 1978
Bazil Popa, Constanța Vintilă, Termotehnică și mașini termice, Editura Didactică și Pedagogică București, 1977
Aureliu Leca ș.a. Procese de transfer de căldură și masă în instalațiile industriale, Editura Tehnică, 1982, capitolul 9
Ioan Vlădea Tratat de termodinamică tehnică și transmiterea căldurii, Editura Didactică și Pedagogică, București, 1974

Schizofrenia (greacă Σχιζοφρένεια schizein = a despica, a scinda, phren = minte, suflet), (Bleuler, 1911), sinonimă cu Dementia praecox (Kraepelin, 1896) este o denumire a unui grup de boli mintale incluse în categoria psihozelor endogene. Caracteristică este apariția unor manifestări psihopatologice majore, cum sunt halucinațiile, deliruri, tulburări formale de gândire, tulburări afective, tulburări de comportament, dezorganizarea personalității. Până la data actuală nu au fost puse în evidență cauze corporale decelabile. În sistemele de clasificare modernă se consideră obligatorie pentru stabilirea diagnosticului o durată minimă a manifestărilor morbide. Tablourile clinice de tip schizofrenic, care nu îndeplinesc și acest criteriu, sunt clasificate - până la proba timpului - drept boli schizofreniforme. Schizofrenia este una din cele mai severe afecțiuni psihiatrice, cu repercusiuni grave atât pentru bolnav, cât și pentru aparținători, mai ales că nu se poate prevedea niciodată care va fi evoluția bolii, în pofida tratamentelor moderne care au modificat radical prognoza privind încadrarea socială a bolnavilor.
Schizofrenia este o psihoză caracterizată prin deteriorarea proceselor de gândire și de răspunsuri emoționale inadecvate. Tulburarea se manifestă prin halucinații auditive, deliruri paranoide sau bizare sau prin vorbire și gândire dezorganizate și este însoțită de disfuncție socială sau ocupațională semnificativă. Debutul acestor simptome apare de obicei la începutul perioade adulte, cu o prevalență globală de-a lungul vieții în jur de 0,3–0,7%. Diagnosticul se bazează pe comportamentul observat și pe experiențele raportate de pacient.
Ereditatea, mediul din frageda copilărie, factorii neurobiologici, procesele psihologice și sociale apar drept factori importanți care contribuie la apariția tulburării; unele droguri recreaționale și medicamente par a cauza sau înrăutăți simptomele. Cercetarea actuală se apleacă în special asupra rolului factorilor neurobiologici, dar nu a fost găsită nicio cauză organică responsabilă de una singură pentru apariția tulburării. Numeroasele combinații posibile de simptome au declanșat dezbateri asupra întrebării dacă diagnosticul reprezintă o singură tulburare sau e vorba de mai multe sindroame separate. În ciuda etimologiei termenului din rădăcinile skhizein (σχίζειν, „a scinda”) și phrēn, phren- (φρήν, φρεν-; „minte”) din greaca veche, schizofrenia nu înseamnă o „minte scindată” și nu este același lucru cu tulburarea disociativă de identitate — cunoscută și ca „tulburarea de personalitate multiplă” sau „personalitate scindată” — tulburare cu care este adesea confundată de către publicul larg.Tratamentul obișnuit este reprezentat de medicația antipsihotică, care în principal blochează activitatea receptorilor de dopamină (și, uneori, de serotonină). Psihoterapia și recuperarea profesională și socială sunt de asemenea importante în tratament. În cazuri mai severe — atunci când bolnavul reprezintă un risc pentru sine sau pentru alții — spitalizarea obligatorie poate fi necesară, deși în zilele noastre șederile în spital sunt mai scurte și mai puțin frecvente decât în trecut.Se crede în general că tulburarea afectează în principal cogniția, dar ea contribuie de obicei la probleme cronice de comportament și emoționale. Persoanele cu schizofrenie prezintă frecvent afecțiuni comorbide, incluzând depresie majoră și tulburare de anxietate; prevalența de-a lungul vieții a abuzului de substanțe (alcool, droguri, etc.) este de aproape 50%. Problemele sociale, cum ar fi șomaj îndelungat, sărăcie și lipsa unui cămin, sunt frecvente. Speranța de viață a persoanelor cu schizofrenie este cu 12 - 15 ani mai mică decât a celor care nu au această tulburare, acesta fiind rezultatul problemelor de sănătate fizică și al frecvenței crescute a sinuciderilor (în jur de 5%).
O persoană diagnosticată cu schizofrenie poate avea halucinații (cele mai frecvente sunt reprezentate de auzirea unor voci), deliruri (adesea bizare sau de natură persecutorie) și gândire și vorbire dezorganizate. Ultima poate baleia de la pierderea șirului gândirii la fraze vag conectate ca înțeles și la incoerență, cunoscută drept schizofazie, în cazuri severe. Retragerea socială, indiferența față de îmbrăcăminte și igienă, pierderea motivației și a judecății sunt frecvente în schizofrenie.Există adesea dificultăți emoționale sistematice, care sunt observabile, de exemplu lipsa unui răspuns emoțional adecvat. Debilitatea cogniției sociale este asociată cu schizofrenia, la fel ca simptomele de paranoia; izolarea socială apare frecvent. Apar frecvent probleme cu memoria de lucru și memoria pe timp îndelungat, atenția, funcțiile de execuție și viteza de procesare a informației. Într-un subtip frecvent persoana poate rămâne preponderent tăcută, poate rămâne nemișcată în posturi bizare sau se poate deda la agitație fără sens, toate semne ale catatoniei.Adolescența târzie și debutul perioade adulte sunt perioade de vârf pentru apariția schizofreniei, aceștia fiind anii critici în dezvoltarea socială și profesională a tânărului adult. La 40% dintre bărbații și 23% dintre femeile diagnosticați/diagnosticate cu schizofrenie, tulburarea s-a manifestat înaintea vârstei de 19 ani. Pentru a reduce tulburările de dezvoltare asociate schizofreniei, multă muncă a fost depusă recent pentru a identifica și trata faza prodromală (de pre-manifestare) a bolii, care a fost detectată cu până la 30 de luni înainte de apariția simptomelor. Persoanele cu schizofrenie pot prezenta simptome psihotice temporare sau auto-limitate și simptomele nespecifice de retragere socială, iritabilitate, disforie, și lipsă de tact în timpul fazei prodromale.
La începutul secolului al XX-lea, psihiatrul Kurt Schneider a efectuat liste cu forme de simptome psihotice despre care credea că diferențiază schizofrenia de alte tulburări psihotice. Ele sunt numite simptome de prim rang sau simptomele de prim rang ale lui Schneider. Ele includ:
credința că gândurile sunt inserate sau sustrase din mintea conștientă a pacientului;
auzirea de voci halucinatorii care comentează gândurile sau acțiunile sale sau care conversează cu alte voci halucinatorii.Deși ele au contribuit semnificativ la criteriile actuale de diagnostic, sensibilitatea și specificitatea simptomelor de prim rang a fost pusă la îndoială. O trecere în revistă a studiilor de diagnoză efectuate între 1970 și 2005 a aflat că ele nu permit nici confirmarea nici respingerea pretențiilor lui Schneider, sugerând ca simptomele de prim rang să capete un rol secundar în analizele viitoare ale sistemelor de diagnostic.
Schizofrenia este adesea descrisă în termeni de simptome pozitive și simptome negative (sau de lipsă). Simptomele pozitive sunt cele pe care cei mai mulți subiecți nu le au în mod obișnuit, dar care sunt prezente la persoanele cu schizofrenie. Ele includ delir, gânduri și vorbire dezorganizate, halucinații tactile, auditive, vizuale, olfactive și gustative, considerate în mod tipic drept manifestări psihotice. Halucinațiile sunt de asemenea în mod tipic legate de conținutul temei delirului. Simptomele pozitive răspund în general bine la medicamente.Simptomele negative sunt deficiențe ale răspunsurilor emoționale normale sau ale altor procese de gândire și răspund mai puțin la medicamente. Ele includ de obicei emoții și afect plat sau lipsit de sensibilitate, sărăcia vorbirii (alogie), neputința de a experimenta plăcerea (anhedonie), lipsa dorinței de a forma relații sociale (asocialitate) și lipsa motivației (avoliție). Cercetările sugerează că simptomele negative contribuie mai mult decât simptomele pozitive la proasta calitate a vieții, la handicapuri funcționale și la a deveni o povară pentru alții. Persoanele cu simptome preponderent negative pot avea adesea un trecut de proastă adaptare înaintea apariției bolii, iar răspunsul la medicamente este adesea limitat.
O combinație de factori genetici și de mediu joacă un rol important în apariția schizofreniei. Oamenii cu istoric familial de schizofrenie și care suferă de o psihoză temporară sau auto-limitată au o șansă de 20–40% de a fi diagnosticați cu schizofrenie în anul următor psihozei.
Estimările privind caracterul ereditar al schizofreniei variază datorită dificultății de a separa efectele genelor de cele ale mediului. Cel mai mare risc de a deveni bolnav de schizofrenie îl au cei care au o rudă de gradul întâi care are de asemenea schizofrenie (riscul este de 6,5%); mai mult de 40% din gemenii monozigotici ai bolnavilor de schizofrenie prezintă de asemenea această boală. Este posibilă implicarea a numeroase gene în producerea bolii, fiecare având un efect mic și transmitere și exprimare necunoscute. Au fost propuse mai multe gene potențial responsabile, incluzând variațiile numărului de copii, NOTCH4 și sectoarele (loci) proteinelor histonice. Mai multe studii de asocieri la nivelul întregului genom, cum ar fi proteina cu punte de zinc 804A, au fost de asemenea corelate cu boala. Se pare că există o suprapunere substanțială între genele responsabile de schizofrenie și cele responsabile de tulburarea bipolară.Plecând de la premiza existenței unei baze ereditare, o întrebare din psihologia evolutivă este de ce s-au perpetuat genele care măresc probabilitatea de a avea o psihoză, presupunând că acest lucru ar fi o proastă adaptare din punct de vedere evolutiv. O teorie pleacă de la ideea de gene legate de evoluția limbii și a naturii umane, dar până azi astfel de idei rămân aproape pur teoretice. O pistă de răspuns poate fi aceea legată de observația corelației între creativitate, genialitate și un coeficient înalt de inteligență pe de-o parte, și schizofrenie pe de cealaltă: studiile au arătat că indivizii cu comportament și limbaj bizar (personalități de tip schizotipic (gen Albert Einstein sau Van Gogh), care nu sunt însă schizofrenici) sunt mai creativi decât indivizii normali. Studiile au arătat o corelație între anumite variante ale unor gene (precum neuregulin 1 de ex.) recunoscute a avea o implicare în patogeneza psihozelor (schizofrenia inclusiv) și creativitatea celor care posedă această variantă., în timp ce alte studii au arătat că descendenții direcți ai celor cu psihoze sunt mai creativi decât copii normali (fără risc ereditar). Jani (January) Schofield, unul dintre puținii copii cunoscuți în literatura psihiatrică a se fi născut cu schizofrenie (halucinații vizuale), este o americancă diagnosticată în fragedă copilărie (la 6 ani, cu schizofrenie infantilă) și care a obținut un IQ de 146, și asta doar pentru ca inteligența ei atinsese atunci deja limita măsurabilă a testelor întocmite în 2006 pentru copii, fiind un geniu care la 2 ani vorbea fluent, scria și manifesta capacități de gândire abstractă, care în mod normal apar în pre-adolescență (fapt care însă n-a împiedicat maladia să-i mutileze dezvoltarea intelectuală și evoluția socială).
Factorii de mediu asociați cu apariția schizofreniei includ mediul de viață, folosirea de droguri și factorii de stres prenatali. Stilul de creștere și educare a copiilor pare a nu avea niciun efect important, deși bolnavii susținuți de părinți o duc mai bine decât cei cu părinți critici sau ostili. S-a descoperit în mod repetat că traiul în mediul urban, în copilărie sau la vârsta adultă, dublează riscul de a face schizofrenie, chiar după eliminarea efectelor datorate folosirii drogurilor recreaționale, grupului etnic și mărimii grupului social. Alți factori care joacă un rol important includ izolarea socială și imigrarea, legată de adversitate socială, discriminare rasială, șomaj și condiții proaste de locuit.
Unele droguri au fost asociate cu apariția schizofreniei, inclusiv canabisul, cocaina și amfetaminele. Aproape jumătate din cei care au schizofrenie folosesc în mod excesiv droguri și/sau alcool. Rolul canabisului ar putea fi cauzal, dar alte droguri ar putea fi folosite doar ca mecanisme de a face față depresiei, anxietății, plictiselii și singurătății.Canabisul este corelat cu o creștere proporțională cu doza a riscului de a avea tulburări psihotice iar uzul frecvent este corelat cu dublarea riscului de psihoză și schizofrenie. În timp ce mulți cercetători acceptă ideea conform căreia canabisul este o cauză ce contribuie la apariția schizofreniei, această ipoteză rămâne controversată. Amfetamina, cocaina și mult mai rar alcoolul pot provoca psihoze foarte asemănătoare schizofreniei. Deși nu este în general acceptată drept cauză a bolii, bolnavii cu schizofrenie folosesc nicotina mult mai des decât restul populației.
Factori cum ar fi hipoxiile și infecțiile sau stresul și malnutriția mamei pe parcursul dezvoltării fetale pot provoca o ușoară creștere a riscului de a apariție a schizofreniei. Cei diagnosticați cu schizofrenie sunt mai des născuți iarna sau primăvara (cel puțin în emisfera nordică), ceea ce poate fi un rezultat al ratei crescute de expunere la virusuri in utero. Această diferență este de circa 5 - 8%. Infecțiile cu protozoarul Toxoplasma Gondii, responsabil de toxoplasmoza, par a fi legate de schizofrenie în diverse feluri: infecția acută poate produce simptome psihotice similare celor manifestate în schizofrenie; anumite medicamente folosite în tratamentul uman al schizofreniei manifestă o acțiune inhibitorie a replicării protozoarului Toxoplasma Gondii; numeroase studii au arătat că în rândul bolnavilor de schizofrenie prezența de anticorpi pentru Toxoplasma Gondii este mai frecventă decât în populația generală; expunerea copilului în copilărie la un mediu în care există pisici este considerat a fi un factor de risc la schizofrenie în sine, pisicile fiind cunoscute a fi principalul purtător și vehicul pentru protozoarul responsabil de toxoplasmoza umană.
Au fost făcute mai multe încercări de a explica legătura dintre afectarea funcționării creierului și schizofrenie. Una din cele mai frecvente este ipoteza dopaminică, ce atribuie psihoza unei interpretări eronate, de către minte, a descărcărilor neuronale dopaminergice.
Numeroase mecanisme psihologice au fost implicate în apariția și persistența schizofreniei. La persoanele diagnosticate cu schizofrenie, sau care prezintă riscul de a face boala, au fost identificate devieri cognitive, în special în situații de stres sau care produc confuzie. Unele componente cognitive pot reflecta deficite neurocognitive cum ar fi pierderi de memorie, în timp ce altele pot fi legate de anumite probleme și experiențe.În pofida unei manifestări demonstrate a unui afect plat, cercetări recente indică faptul că mulți indivizi diagnosticați cu schizofrenie sunt reactivi din punct de vedere emoțional, în particular față de stimuli de stres sau negativi, iar această sensibilitate poate fi cauza vulnerabilității față de simptome sau a apariției tulburării. Unele date sugerează că ceea ce constituie conținutul credințelor delirante sau al experiențelor psihotice se poate baza pe cauze emoționale, iar modul în care persoana respectivă interpretează aceste experiențe poate influența simptomatologia. Folosirea de „comportamente sigure” pentru a evita amenințări imaginare poate contribui la cronicizarea delirurilor. Alte dovezi referitoare la rolul mecanismelor psihologice vin din evaluarea efectelor psihoterapiei asupra simptomelor schizofreniei.
Schizofrenia este corelată cu diferențe subtile ale structurilor cerebrale, prezente în 40-50% din cazuri și de chimie cerebrală, în timpul stărilor psihotice acute. Studii care folosesc teste neuropsihologice și tehnologii de obținere a imaginilor creierului, cum ar fi fMRI și PET pentru a examina diferențele de activitate cerebrală au arătat că diferențele care apar în mod obișnuit sunt în lobii frontali, hippocampus și lobii temporali. Reduceri ale volumului creierului, mai mici decât cele observate în cazul bolii lui Alzheimer au fost raportate în zonele cortexului frontal și lobilor temporali. Este însă nesigur dacă aceste schimbări de volum sunt treptate sau preexistente apariției bolii. Aceste diferențe au fost asociate cu deficiențe neurocognitive care sunt corelate schizofreniei. Deoarece circuitele neurale sunt afectate, s-a sugerat alternativa că schizofrenia trebuie gândită drept o asociere de tulburări de dezvoltare neurologică.S-a acordat o atenție deosebită funcției dopaminei în circuitul mezolimbic din creier. Această cercetare atentă a rezultat din descoperirea accidentală că medicamentele bazate pe fenotiazină, substanță care blochează funcțional dopamina, pot reduce simptomele de psihoză. Această constatare este de asemenea susținută de faptul că amfetaminele, care conduc la eliberarea de dopamină, pot exacerba simptomele de psihoză din schizofrenie. Influenta ipoteză dopaminică susținea că activarea excesivă a receptorilor D2 ai dopaminei era cauza (simptomelor pozitive) din schizofrenie. Deși postulat de aproape 20 de ani pe baza efectului de blocaj al receptorilor D2, care este comun tuturor antipsihoticelor, abia la mijlocul anilor '90 studiile de imagini PET și SPET au furnizat dovezile necesare. În prezent, ipoteza dopaminei este considerată simplistă, în parte deoarece noile antipsihotice (antipsihoticele atipice) pot fi la fel de eficace ca și medicamentele mai vechi (antipsihoticele tipice), dar afectează de asemenea funcționarea serotoninei, iar efectul lor de blocare al dopaminei este ceva mai scăzut.Interesul cercetătorilor a fost atras de neurotransmițătorul glutamat și de funcționarea redusă a receptorilor NDMA pentru glutamat în cadrul schizofreniei, în mare parte datorită nivelelor anormal de joase de receptori de glutamat găsiți la autopsia creierelor celor care suferiseră de schizofrenie, ca și de descoperirea unor medicamente care blochează glutamatul, cum sunt feniciclidina sau ketamina, care pot mima simptomele si problemele cognitive asociate bolii. Funcția redusă a glutamatului este legată de rezultate slabe la testele care solicită lobul frontal și funcția hipocampală, iar glutamatul poate afecta funcția dopaminei, ambele fiind corelate cu schizofrenia, ceea ce sugerează un puternic rol de mediere (posibil cauzal) al circuitelor de glutamat ale celor bolnavi. Cu toate acestea, simptomele pozitive nu răspund la medicație glutamalergică.
Schizofrenia este diagnosticată fie pe baza criteriilor din Manualul diagnostic și statistic al tulburărilor psihice al Asociației Psihiatrice Americane, versiunea DSM-IV-TR, fie din Clasificarea statistică internațională a bolilor și a problemelor de sănătate înrudite a Organizației Mondiale a Sănătății, numit ICD-10. Aceste criterii utilizează experiențele raportate de bolnavi și anomaliile de comportament raportate, urmate de evaluarea clinică efectuată de către un profesionist în domeniul sănătății mintale. Simptomele legale de schizofrenie apar de-a lungul unui continuum al populației și trebuie să atingă o anumită severitate pentru a fi pus acest diagnostic. În anul 2009 nu exista niciun test obiectiv pentru diagnosticul de schizofrenie.
Criteriile ICD-10 sunt în general folosite în țările europene, în timp ce criteriile DSM-IV-TR sunt folosite în Statele Unite ale Americii și în restul lumii, fiind cele mai folosite în cercetările științifice. Criteriile ICD-10 pun mai multă bază pe simptomele schneideriene de prim rang. În practică, potrivirea dintre cele două este foarte mare.Conform celei de-a patra ediții revizuite ale Manualului diagnostic și statistic al tulburărilor psihice (DSM-IV-TR), pacientul trebuie să aibă cel puțin trei din următoarele criterii de diagnostic:
Simptome caracteristice: două sau mai multe dintre următoarele, fiecare prezent majoritatea timpului într-o perioadă de o lună (sau mai puțin, dacă simptomele au intrat în remisie datorită tratamentului).
Comportament sever dezorganizat (de exemplu, îmbrăcăminte nepotrivită, țipete frecvente) sau comportament catatonic
Simptome negative: Afect plat (lipsa sau refuzul unui răspuns emoțional), alogie (lipsă sau degradare a vorbirii) sau avoliție (lipsă sau degradare a motivației)Dacă delirul este considerat bizar sau halucinațiile constau în a auzi o voce care comentează acțiunile pacientului, sau a auzi două sau mai multe voci care conversează între ele, prezența numai a acelui simptom este suficientă în ce privește cele de mai sus. Criteriul vorbirii dezorganizate este întrunit doar dacă este suficient de sever pentru a afecta serios comunicarea.
Disfuncție socială sau ocupațională: Pentru o parte semnificativă a timpului de la debutul tulburării, una sau mai multe domenii de funcționare cum ar fi munca, relațiile interpersonale sau grija față de sine sunt în mod hotărât sub nivelul avut înainte de debutul tulburării.
Durată semnificativă: semnele continue de dezorganizare persistă pentru cel puțin șase luni. Această perioadă de șase luni trebuie să includă cel puțin o lună de simptome (sau mai puțin, dacă simptomele au cedat la tratament).Dacă semnele tulburării sunt prezente mai mult de o lună dar mai puțin de șase luni, diagnosticul aplicat este cel de tulburare schizofreniformă. Dacă simptomele de psihoză durează mai puțin de o lună, tulburarea poate fi diagnosticată ca scurtă tulburare psihotică, iar alte tulburări pot fi clasificate drept tulburare psihotică altfel neprecizată. Nu se poate pune diagnosticul de schizofrenie dacă tulburarea afectivă este prezentă în mod substanțial (deși în acest caz se poate pune diagnosticul de tulburare schizoafectivă), sau dacă există simptome de tulburare pervazivă de dezvoltare, cu excepția cazului în care există delir sever sau halucinații severe, și nici dacă simptomele sunt rezultatul fiziologic direct al unei tulburări medicale generale sau al unei substanțe, cum ar fi abuzul de droguri sau de medicamente.
DSM-IV-TR conține cinci subclase al schizofreniei; totuși cei care elaborează DSM-5 recomandă eliminarea lor din noua clasificare:
Tipul paranoid: sunt prezente delirul sau halucinațiile auditive, dar tulburarea de gândire, comportamentul dezorganizat și afectul plat nu sunt prezente. Delirul este persecutoriu și/sau grandios dar pe lângă acesta pot fi prezente alte teme cum ar fi gelozia, religiozitatea sau somatizarea. (DSM codul 295.3/ICD codul F20.0)
Tipul dezorganizat: Numit schizofrenie hebefrenică în ICD. Acesta cuprinde concomitent tulburarea de gândire și afectul plat. (DSM codul 295.1/ICD codul F20.1)
Tipul catatonic: Subiectul este aproape imobil sau prezintă mișcări agitate, lipsite de sens. Simptomele pot include stupoarea catatonică și flexibilitatea cerosă. Forma catatonică poate culmina cu starea de „catatonie pernicioasă”: bolnavul imobil prezintă febră crescută cu tulburări vegetative grave, care pot provoca moartea. (DSM codul 295.2/ICD codul F20.2)
Tipul nediferențiat: Sunt prezente simptome psihotice dar nu sunt îndeplinite criteriile pentru tipurile paranoid, dezorganizat și catatonic. (DSM codul 295.9/ICD codul F20.3)
Tipul rezidual: Simptomele pozitive sunt prezente doar la un nivel scăzut de intensitate. (DSM codul 295.6/ICD codul F20.5)ICD-10 definește două subclase adiționale:
Depresia post-schizofrenică: O perioadă depresivă care apare în urma unei boli de schizofrenie, perioadă în care simptomele de schizofrenie pot fi încă prezente. (ICD codul F20.4)
Schizofrenia simplă: Dezvoltarea insidioasă sau treptată a unor simptome negative grave fără a trece prin perioade de psihoză. (ICD codul F20.6)
Simptomele de psihoză pot fi prezente în alte tulburări mentale, inclusiv în tulburarea bipolară, tulburarea de personalitate borderline, intoxicația cu medicamente și psihoza indusă de droguri. Delirurile („ne-bizare”) sunt de asemenea prezente în tulburarea de delir, iar izolarea socială în tulburarea de anxietate socială, tulburarea de personalitate evazivă și tulburarea de personalitate schizotipică. Comorbiditatea schizofreniei cu tulburarea obsesiv-compulsivă (TOC) apare mult mai frecvent decât s-ar putea datora unei pure întâmplări, deși poate fi dificil să se distingă între obsesiile din TOC și delirurile din schizofrenie.O examinare medicală și neurologică mai generale pot fi necesare pentru a exclude boli somatice care pot produce uneori simptome de psihoză asemănătoare schizofreniei, cum sunt tulburările metabolice, infecțiile sistemice, sifilisul, SIDA, epilepsia și leziunile cerebrale. Poate fi necesar să fie eliminat ca diagnostic delirul, care poate fi decelat prin halucinații vizuale, debut brusc și nivel de conștiință variabil, ceea ce indică o afecțiune medicală de bază. Investigațiile acestea nu sunt în general repetate la recăderea în boală, cu excepția prezenței unei recomandări medicale specifice sau unor posibile efecte adverse ale medicației antipsihotice.
Actualmente dovezile privind efectivitatea intervențiilor pentru prevenirea schizofreniei nu sunt concludente. Deși există unele dovezi privind faptul că intervenția precoce asupra persoanelor cu un episod de psihoză poate îmbunătăți rezultatele pe termen scurt, există un beneficiu scăzut al acestor măsuri după cinci ani de la aplicarea lor. Încercarea de a preveni schizofrenia în faza prodromală are beneficii nesigure, iar în anul 2009 astfel de încercări nu erau recomandate. Prevenția este dificilă deoarece nu există indicatori de încredere care să prezică apariția ulterioară a bolii. Totuși, unele cazuri de schizofrenie ar putea fi amânate sau posibil prevenite descurajând folosirea canabisului, în special de către tineri. Indivizii care provin din familii cu cazuri de schizofrenie pot fi mai vulnerabili la psihozele induse de canabis. Un studiu a descoperit că în cazul tulburărilor psihotice induse de canabis, ele sunt urmate de apariția unor psihoze persistente în aproximativ jumătate din cazuri.Cercetarea teoretică se focalizează asupra strategiilor care ar putea micșora incidența schizofreniei. Una dintre abordări încearcă să înțeleagă ce se petrece la nivel genetic și neurologic pentru a explica apariția bolii, astfel încât să poată fi dezvoltate intervenții biomedicale. Totuși, efectele genetice multiple și variate, de mică amploare și interacțiunile cu mediul înconjurător fac ca acest lucru să fie dificil. În mod alternativ, strategiile de sănătate publică pot remedia în mod selectiv factori socio-economici care sunt corelați cu rate ridicate ale schizofreniei în anumite grupuri, legate de exemplu de imigrare, etnicitate sau sărăcie. Strategiile la nivelul întregii populații ar putea promova servicii care să asigure nașteri sănătoase și creștere sănătoasă, inclusiv în domenii ale dezvoltării psihologice, cum ar fi cogniția. Totuși, nu există suficiente dovezi pentru a pune actualmente în aplicare astfel de idei, iar anumite probleme generale nu sunt specifice schizofreniei.
Tratamentul primar pentru schizofrenie este reprezentat de medicamentele antipsihotice, adeseori în asociere cu suportul psihologic și social. Spitalizarea poate avea loc pentru episoade severe, fie în mod voluntar, fie (dacă legislația medicală o permite) prin tratament forțat. Spitalizarea pe termen lung se întâlnește rar, începând de la dezinstituționalizarea care a debutat în anii '50. Serviciile de sprijin comunitare includ centre de primire, vizite făcute de către membrii serviciilor medicale comunitare, angajări subsidiate și grupuri de sprijin; acestea se întâlnesc în mod frecvent. Unele dovezi indică faptul că exercițiul fizic regulat are un efect pozitiv asupra sănătății fizice și mentale a bolnavilor de schizofrenie.Terapia convulsivantă electrică - TCE (electroșoc: Cerletti și Bini, 1938) sau farmacologică (șocul cardiazolic: von Meduna, 1934), precum și coma hipoglicemică cu insulină (Sakel, 1933), introduse empiric pe baza unor ipoteze fiziopatologice ulterior infirmate, dar având totuși o eficacitate certă, au căzut în desuetudine după introducerea tratamentului medicamentos neuroleptic. Totuși, în cazul unor stări catatonice grave cu pericol vital (catatonia pernicioasă), electroșocul reprezintă și în prezent terapia de elecție.
Tratamentul de primă linie al schizofreniei este medicația antipsihotică, care poate reduce simptomele pozitive în decurs de 7 - 14 zile. Totuși, antipsihoticele nu reușesc să amelioreze simptomele negative și disfuncțiile cognitive.Alegerea antipsihoticelor administrate se bazează pe efecte benefice, riscuri și cost. Care sunt cele mai bune antipsihotice, cele tipice sau cele atipice, rămâne un aspect controversat. Ambele au rate egale de oprire și de revenire a simptomelor atunci când antipsihoticele tipice sunt folosite în doze mici sau moderate. Există un răspuns bun în 40–50% din cazuri, un răspuns parțial în 30–40% din cazuri și rezistență (lipsa de răspuns satisfăcător a simptomelor la două-trei antipsihotice timp de șase săptămâni) în 20% din cazuri. Clozapina este un tratament eficace pentru cei care răspund slab la alte medicamente, dar are o reacție adversă potențială gravă, și anume agranulocitoza (număr scăzut de celule sanguine albe) în 1–4% din cazuri.Referitor la efectele adverse, antipsihoticele tipice sunt asociate cu frecvențe mari ale efectelor secundare extrapiramidale, în timp ce antipsihoticele atipice sunt asociate cu creștere în greutate, diabet zaharat și risc de sindrom metabolic. În timp ce antipsihoticele atipice au mai puține efecte secundare extrapiramidale, aceste diferențe sunt destul de mici. Anumite antipsihotice atipice, cum ar fi chetiapina sau risperidona sunt asociate cu risc crescut de deces, în comparație cu antipsihoticul tipic perfenazină, iar clozapina este corelată cu cel mai mic risc de deces. Nu este clar dacă noile antipsihotice reduc șansa de a face sindrom neuroleptic malign, o tulburare neurologică rară, dar gravă.Pentru cei care nu vor sau nu-și pot lua medicamentele în mod regulat, preparatele antipsihotice dépôt („de depozit”) cu acțiune pe termen lung pot fi folosite pentru a ține boala sub control. Atunci când sunt folosite în asociere cu intervenții psiho-sociale, ele pot îmbunătăți respectarea tratamentului pe termen lung.
Anumite intervenții psiho-sociale pot fi utile în tratamentul schizofreniei, inclusiv terapia de familie, tratament comunitar asertiv, angajare subsidiată, remedierea cognitivă, școlile de meserii, terapia cognitiv-comportamentală (TCC), intervențiile de economie simbolică, intervențiile psiho-sociale contra abuzului de substanțe și de control de greutate. Terapia de familie sau educația care se adresează întregii familii a unui bolnav poate reduce recăderile și spitalizările. Dovezile privind efectivitatea TCC, fie în reducerea simptomelor, fie în prevenirea recăderilor sunt neglijabile. S-ar putea ca terapia artistică sau teatrală să nu fi fost bine studiată.
Schizofrenia aduce cu sine mari costuri umane și economice. Rezultatul acesteia este o speranță de viață cu 12–15 ani mai redusă, în principal datorită corelării ei cu obezitatea, modul de viață sedentar și cu fumatul, rata crescută a sinuciderii jucând un rol secundar. Aceste diferențe în ceea ce privește speranța de viață au crescut între anii '70 și '90, iar între anii '90 și prima decadă a secolului al XXI-lea nu s-au schimbat substanțial în cazul unui sistem de sănătate cu acces gratuit (Finlanda).Schizofrenia este o cauză majoră de handicap, psihoza activă fiind pe locul al treilea, după cvadriplegie și demență, fiind o cauză mai importantă decât paraplegia și orbirea. Aproximativ trei sferturi dintre bolnavii de schizofrenie au un handicap continuu cu recăderi. Unii bolnavi se recuperează complet, iar alții funcționează bine în societate. Cei mai mulți bolnavi pot trăi independent, cu ajutorul comunității. La cei care au un prim episod de psihoză un rezultat bun pe termen lung apare în 42% din cazuri, unul intermediar în 35% din cazuri, iar unul slab în 27% din cazuri. Aceste rezultate par mai bune în țările în curs de dezvoltare decât în țările dezvoltate. Aceste concluzii au fost însă puse la îndoială.O rată a sinuciderii peste medie este corelată cu schizofrenia. Ea a fost raportată ca fiind de 10%, dar o analiză mai recentă a studiilor și statisticilor a revizuit această estimare la 4,9%, cel mai adesea în perioada următoare debutului bolii sau primei internări. Procentul bolnavilor care încearcă să se sinucidă cel puțin o dată este de câteva ori mai mare (între 20 și 40%). Există o varietate de factori de risc, incluzând sexul masculin, depresia și un coeficient de inteligență înalt.Fumatul s-a dovedit puternic corelat cu schizofrenia în studii efectuate în diverse părți ale lumii. Folosirea de țigarete este foarte mare la cei diagnosticați cu schizofrenie, estimându-se că 80% - 90% dintre aceștia sunt fumători în mod regulat, în comparație cu 20% din restul populației. Bolnavii fumători tind să fumeze foarte mult, în plus fumează țigarete cu conținut ridicat de nicotină.Unele date sugerează că cei care suferă de schizofrenie paranoidă ar putea avea o perspectivă mai bună de a trăi în mod independent și de funcționare profesională adecvată.
Schizofrenia afectează în jur de 0,3–0,7% din oameni, la un anumit moment din viața lor, sau 24 de milioane de oameni pe plan mondial în anul 2011. Aceasta este de 1,4 ori mai frecventă la bărbați decât la femei și în mod obișnuit apare la bărbați mai devreme decât la femei — vârstele de vârf de apariție a bolii sunt de 20 - 28 ani la bărbați și de 26 - 32 ani la femei. Apariția în copilărie este mult mai rară, la fel ca și apariția la vârstă mijlocie sau la bătrânețe. În pofida ideii des întâlnite că schizofrenia apare cu aproximativ aceleași frecvențe la nivel mondial, prevalența ei variază de-a lungul și de-a latul lumii, între țări, și la nivel local și de cartier. Ea produce aproximativ 1% din anii afectați de handicap la nivel mondial. Frecvența schizofreniei variază de până la trei ori în funcție de definiția ei.
O descriere a unui comportament de tip schizofren găsim deja în antichitate în scrierile lui Aretaeus din Cappadocia. Rapoartele despre un sindrom similar schizofreniei sunt considerate rare în documentele istorice dinaintea secolului al XIX-lea, deși rapoarte despre un comportament irațional, ininteligibil sau scapăt de sub control erau frecvente. Un studiu de caz detaliat din 1797 cu privire la James Tilly Matthews și rapoartele lui Phillipe Pinel au fost publicate în 1809, fiind adesea considerate ca primele cazuri ale acestei boli descrise în literatura medicală și psihiatrică. Schizofrenia a fost pentru prima oară descrisă drept un sindrom distinct care-i afecta pe adolescenți și pe tinerii adulți de către Bénédict Morel în 1853, denumit démence précoce (tradus literal 'demență precoce'). Termenul dementia praecox a fost folosit în 1891 de către Arnold Pick într-un studiu de caz al unei tulburări psihotice. În 1893 Emil Kraepelin a introdus o diferențiere generală în clasificarea tulburărilor mentale între dementia praecox și tulburarea afectivă (numită depresie maniacală și incluzând atât depresia unipolară cât și pe cea bipolară). Kraepelin credea că dementia praecox era în mod primar o boală a creierului, în particular o formă de demență, distinsă de alte forme de demență cum ar fi boala lui Alzheimer, care apare de obicei către bătrânețe.Cuvântul schizofrenie — care se traduce drept „scindare a minții” și provine din rădăcinile grecești schizein (σχίζειν, „a scinda”) și phrēn, phren- (φρήν, φρεν-, „minte”) — a fost inventat de Eugen Bleuler în anul 1908 și era menit să descrie separarea funcțiilor între personalitate, gândire și percepție. Bleuler a descris simptomele principale drept cei patru A: Afect plat, Autism, Asociații de idei dereglate și Ambivalență. Bleuler și-a dat seama că boala nu era o demență, deoarece starea unora din pacienții săi se îmbunătățea în loc să se înrăutățească, propunând termenul de schizofrenie pentru aceasta. Tratamentul a fost revoluționat la mijlocul anilor '50 prin descoperirea și introducerea clorpromazinei.La începutul anilor '70 criteriile de diagnostic pentru schizofrenie au fost subiectul unor controverse care au dus la criteriile operaționale utilizate actualmente. Conform unui Studiu de diagnostic anglo-american din 1971, schizofrenia a fost diagnosticată mult mai des în SUA decât în Europa. Aceasta se datora în parte criteriilor mai laxe de diagnostic din SUA, care foloseau manualul DSM-II, în timp ce Europa folosea ICD-9. Studiul lui David Rosenhan din 1972, publicat în revista Science sub titlul „On being sane in insane places”, conchidea că diagnosticul de schizofrenie din SUA era adesea subiectiv și nu prezenta încredere. Aceștia erau unii dintre factorii care au condus la revizuirea nu numai a diagnosticului schizofreniei, ci la revizuirea întregului manual DSM, având ca rezultat publicarea DSM-III în 1980.Termenul de schizofrenie este adesea confundat cu ideea că bolnavii ar avea o „personalitate scindată”. Deși unii oameni diagnosticați cu schizofrenie pot auzi voci și pot crede că vocile sunt personalități distincte, schizofrenia nu implică fenomenul ca o persoană să schimbe mai multe personalități distincte. Confuzia pornește în parte din interpretarea literală a termenului bleulerian de schizofrenie (Bleuler inițial a corelat schizofrenia cu disocierea și a inclus personalitatea scindată în categoria proprie pentru schizofrenie). Tulburarea disociată de identitate (a avea o „personalitate scindată”) a fost de asemenea confundată deseori cu diagnosticul de schizofrenie în conformitate cu criteriile laxe din DSM-II. Primul abuz al termenului pentru a desemna „personalitatea scindată” a apărut într-un articol al poetului T. S. Eliot din anul 1933.
Prof. Thomas Szasz, MD, care se opune tratării bolilor mintale, arată sarcastic duplicitatea cu care sunt judecate aceste simptomele caracteristice pentru schizofrenie:
În anul 2002 termenul japonez pentru schizofrenie a fost schimbat din Seishin-Bunretsu-Byō　精神分裂病 (boala-scindării-minții) în Tōgō-shitchō-shō　統合失調症 (tulburare de integrare) pentru a reduce stigmatizarea produsă de acest termen. Noul nume a fost inspirat de modelul bio-psiho-social; el a mărit procentul pacienților care erau informați asupra acestui diagnostic de la 37% la 70% de-a lungul a trei ani.În Statele Unite ale Americii costul schizofreniei — incluzând costurile directe (pacienți tratați ambulatoriu, pacienți internați, medicamente și îngrijire pe termen lung) și costurile care nu sunt legate de medicină (aplicarea legii, reducerea productivității și șomajul) — a fost estimat la 62,7 miliarde USD în anul 2002. Cartea și filmul O minte sclipitoare redau biografia lui John Forbes Nash, un matematician laureat la premiului Nobel care a fost diagnosticat cu schizofrenie.
Stigmatizarea socială a fost identificată drept un obstacol major în recuperarea pacienților bolnavi de schizofrenie.
Indivizii cu boli mentale severe, inclusiv schizofrenie, au un risc semnificativ mai mare de a fi victime ale infracțiunilor violente și nonviolente. Pe de altă parte, schizofrenia a fost uneori asociată cu o rată ridicată de acțiuni violente, deși ele sunt datorate în mod primar folosirii drogurilor. Procentele omuciderilor corelate cu psihozele sunt similare celor legate de abuzul de substanțe și merg în paralel cu procentele generale din acea regiune. Ce rol are schizofrenia asupra violenței în mod separat de abuzul de droguri rămâne discutabil, dar anumite aspecte ale biografiilor unor indivizi sau anumite stări mentale se pot număra printre factorii cauzatori de violență.Rapoartele jurnalistice referitoare la schizofrenie tind să graviteze în jurul unor acte de violență rare dar neobișnuite. Mai mult, într-o populație mare și reprezentativă studiată în anul 1999, 12,8% din americani credeau că suferinzii de schizofrenie au o probabilitate foarte înaltă de a comite acțiuni violente împotriva altor persoane, iar 48,1% considerau că acest lucru este doar probabil. Peste 74% au răspuns că suferinzii de schizofrenie fie „nu prea sunt în stare” fie „nu sunt deloc capabili” de a decide asupra propriului tratament, iar 70,2% au afirmat aceleași lucruri cu privire la a decide asupra banilor proprii. Adepții ideii că suferinzii de psihoză sunt violenți s-au dublat față de anii '50, conform unei meta-analize.
de  Bleuler, Eugen: Dementia praecox oder Gruppe der Schizophrenien, Leipzig, 1911.
fr  La Schizophrenie (Schizophrenia: Definiție - Cauze - Tratament - Sfaturi practice)
Schizofrenicii se nasc la oraș, în lunile februarie și martie, 26 februarie 1999, Evenimentul zilei
Petra Linnea Paula Marklund (n. 12 septembrie 1984 în Stockholm) este o cântăreață suedeză de muzică electronică. Cunoscută sub numele September, ea a debutat în anul 2004 cu albumul care-i poartă numele; fiind comercializat sub egida Stockholm Records, materialul conține trei discuri single de succes — „La La La (Never Give it Up)”, „We Can Do It” și „September All Over”. În 2005 Marklund semnează un contract de management cu Catchy Tunes, companie care începe promovarea discului In Orbit; acesta include compoziții ritmate precum „Satellites” sau „Cry for You”, ce i-au adus cântăreței notorietate internațională.În toamna anului 2007 apare Dancing Shoes, cel de-al treilea album de studio semnat September. Materialul a fost promovat în România printr-o serie de concerte susținute în cele mai mari orașe ale țării (vedeți aici). În stagiunea 2008-2009 Marklund a semnat contracte de management cu Hard2Beat și Robbins Entertainment, case de discuri care i-au promovat materialele discografice în Regatul Unit, respectiv SUA. În toamna anului 2010 September se înscrie în emisiunea suedeză Så mycket bättre, participare care-i sporește popularitatea în Suedia. În februarie 2011 este lansat Love CPR, material ce obține patru discuri de platină în țara natală a artistei și conține hituri precum „Mikrofonkåt” sau „Baksmälla”.Fiind numită „una dintre puținele cântărețe de muzică electronică ce au o voce inconfundabilă”, September este câștigătoarea unui premiu Grammis (echivalentul suedez al distincțiilor Grammy). Petra Marklund s-a bucurat atât de succes comercial (discurile sale fiind comercializate în peste 1.5 milioane de exemplare) cât și de aprecierea critică, obținând mai multe distincții (vedeți aici).
Petra Linnea Paula Marklund s-a născut la data de 12 septembrie 1984 în Stockholm și este unul dintre cei doi copii ai cuplului format dintr-o cântăreață de muzică folk cu origini slovene și un profesor de fizică spațială; Petra are o soră care lucrează ca designer vestimentar. Fiind influențată de muzica surorilor Kylie și Danii Minogue, Petra și-a dorit să devină cântăreață încă de la vârsta de zece ani, când a început să urmeze cursuri de canto și dans. Doi ani mai târziu avea să intre pentru prima oară într-un studio de înregistrări, iar pe parcursul adolescenței s-a implicat în mai multe proiecte muzicale care nu s-au bucurat de succes. În aceeași perioadă tânăra interpretă învăța să cânte la chitară și susținea mici recitaluri la petrecerile părinților săi.În 1998 Petra înregistrează piesa „Birdie Num Num” folosind pseudonimul Berdie; la scurt timp îl întâlnește pe producătorul Hans Edler care o ajută să înregistreze un album demonstrativ numit Teen Queen (1999), însă niciunul dintre aceste două materiale nu o ajută să se afirme. La șaptesprezece ani Petra Marklund cânta într-o formație de muzică rock pe care a părăsit-o după terminarea liceului și obținerea unui contract de management cu Stockholm Records. Concomitent Marklund a fost remarcată de echipa formată din producătorul Jonas Von Der Burg și compozitorii Niclas Von Der Burg și Anoo Bhagavan, cu ajutorul căreia avea să pună bazele proiectului September.
Primul disc single al proiectului, intitulat „La La La (Never Give it Up)” a fost lansat la data de 6 iunie 2003 sub egida casei de înregistrări Stockholm Records. Fiind o compoziție ritmată cu puternice influențe preluate din muzica eurodance, piesa s-a bucurat de succes în clasamentele de specialitate din Suedia, ocupând poziția cu numărul opt. În toamna aceluiași an începea promovarea unui nou cântec numit „We Can Do It”; deși linia melodică a compoziției urmează tendințele impuse de single-ul precedent, versurile sale sunt mai provocatoare. Piesa a fost frecvent difuzată de posturile radio suedeze și a obținut locul zece în ierarhia națională. De asemenea, atât „La La La (Never Give it Up)” cât și „We Can Do It” au activat în clasamentul Romanian Top 100 și au ocupat locul douăzeci și patru, respectiv șaptezeci și patru.Datorită popularității celor două piese lansate, September a continuat să colaboreze cu echipa formată din producătorul Jonas Von Der Burg și compozitorii Niclas Von Der Burg și Anoo Bhagavan în vederea înregistrării albumului său de debut. Purtând numele September, materialul a fost distribuit de către Stockholm Records începând cu 11 februarie 2004; fiind un disc de muzică pop, September conține unsprezece piese cu influențe europop. Albumul nu s-a bucurat de succesul scontat, obținând doar treapta cu numărul treizeci și șase în Suedia. Deși discul nu a stârnit interesul criticilor, el a fost apreciat de către persoanele care l-au achiziționat — în timp ce unii cumpărători complimentau vocea „generoasă și emoționantă” a Petrei Marklund, alții spuneau că September „îmbină o muzică pop excelentă cu o voce frumoasă”. De asemenea, pentru a spori vânzările LP-ului September lansează pe 20 februarie 2004 un nou single numit „September All Over”. Fiind o compoziție specifică genului electronic, piesa a fost apreciată pentru „nuanțele sale triste”. Cântecul a devenit hit atât în Suedia cât și în România, ocupând poziția cu numărul opt, respectiv paisprezece, în clasamentele de specialitate. Odată cu încheierea campaniei de promovare a materialului September Petra Marklund și-a încheiat contractul de management avut cu Stockholm Records și a semnat unul nou cu Catchy Tunes.Cel de-al doilea album de studio al cântăreței, intitulat In Orbit, a fost creat de către aceeași echipă de producători cu care September a colaborat încă de la debutul său. Pentru a promova noul album, interpreta a lansat un disc single în avans, pe parcursul lunii mai 2005. Purtând numele „Satellites”, cântecul a devenit hit atât în Suedia cât și în Romania, ocupând locul patru, respectiv cinci, în clasamente. De asemenea, piesa a primit recenzii favorabile, revista suedeză Sonic numind-o „una dintre cele mai bune 15 producții eurodance ale tuturor timpurilor”. În urma succesului obținut de această compoziție avea să fie lansat albumul In Orbit, comercializat începând cu octombrie 2005. Concomitent era promovat un nou single numit „Looking for Love”; având o linie melodică cu puternice influențe disco, produsul nu s-a bucurat de succesul scontat. Deși In Orbit a obținut poziții medii în clasamente, materialul a fost numit „Cel mai bun album dance” în cadrul premiilor Grammis (echivalentul suedez al distincțiilor Grammy). Totuși, LP-ul a primit discul de aur în Polonia pentru succesul înregistrat în ierarhiile naționale.
Campania de promovare a discului In Orbit a continuat și pe parcursul anului 2006, odată cu extragerea pe single a baladei „Flowers on the Grave” și a piesei ritmate „It Doesn't Matter”. Niciuna dintre aceste piese nu a avut un succes răsunător în clasamentele din Scandinavia, însă „It Doesn't Matter” a obținut poziții medii în ierarhiile din România și Rusia. La finele aceluiași an September încheia campania de promovare a albumului prin comercializarea single-ului „Cry for You”; în intervalul 2006-2008 piesa avea să devină un hit pe plan internațional, cucerind poziții fruntașe în topurile din întreaga lume. Fiind una dintre puținele compoziții suedeze care au activat în celebrul clasament Billboard Hot 100 în istoria recentă, „Cry for You” a fost comercializată în peste 500.000 de exemplare numai în SUA și este considerată a fi una dintre cele mai de succes materiale semnate September.
În toamna anului 2007 September a reprezentat Suedia la renumitului festival polonez de muzică Sopot; în finala competiției aceasta a concurat împotriva unor artiști cu renume precum Sophie Ellis-Bextor, Thierry Amiel, The Cloud Room sau Monrose și a obținut locul trei în clasamentul preferințelor publicului. Concomitent Petra Marklund a colaborat cu producătorul german Schiller în vederea înregistrării piesei „Breathe”; compoziția a fost inclusă pe albumul Sehnsucht (2008) și a devenit hit în Bulgaria, ocupând locul nouă în clasamentele naționale.Începând cu data de 26 septembrie 2007 casa de discuri Catchy Tunes pornește campania de promovare a celui de-al treilea album de studio semnat September. Purtând numele Dancing Shoes, materialul a fost produs de Jonas Von Der Burg și compus de Niclas Von Der Burg și Anoo Bhagavan. Toate cele treisprezece piese incluse pe acest LP sunt ritmate (au influențe eurodance) și abordează teme precum senzualitatea, distracția sau fericirea. Vorbind în numele creatorilor albumului, Petra Marklund spunea: „De această dată am avut o viziune mai amplă, am vrut ca fiecare piesă să fie unică în felul său”. Pentru a promova Dancing Shoes, September a extras pe single trei compoziții ritmate — „Can't Get Over”,„Until I Die” și „Because I Love You” — care au obținut poziții medii în clasamentele din Europa continentală. Deși nu a stârnit interesul criticii, materialul a fost apreciat de către cei care l-au cumpărat; în timp ce unele persoane îi aplaudau pe producători, spunând că LP-ul conține „euro-dance de cea mai înaltă calitate”, altele apreciau „versurile inteligente, glasul superb și întinderea vocală a interpretei”. Albumul a activat pentru o perioadă considerabilă în clasamentele din Suedia, Cehia și Polonia; de asemenea, Dancing Shoes a primit discul de platină în Polonia și a fost nominalizat la categoria „Cel mai bun album dance/hip-hop/soul” în cadrul premiilor Grammis 2008.La începutul anului 2008 September semnează un contract de management cu Robbins Entertainment, companie care s-a angajat să-i promoveze materialele discografice în regiunile anglofone. Astfel, în februarie 2008 este lansat în S.U.A., Canada și Australasia un album de compilație numit September pe care erau incluse paisprezece dintre cele mai cunoscute piese semnate de Petra Marklund. LP-ul a primit recenzii favorabile și a activat pentru scurte perioade de timp în secțiunile de muzică electronică ale clasamentelor Billboard și ARIA. Compilații similare au fost imprimate și lansate pe parcursul anului 2008: Dancing in Orbit (în Benelux) și Gold (în Europa Centrală).Datorită succesului obținut de piesa „Cry for You” în Regatul Unit, September a semnat un contract cu casa de discuri Hard2Beat și în 2009 s-a mutat în Anglia pentru a-și putea pregăti debutul discografic. După o perioadă în care interpreta a susținut mai multe concerte în Marea Britanie, încep înregistrările pentru o nouă compilație numită Cry for You - The Album. Odată cu lansarea acesteia în format digital, care a avut loc pe 2 august 2009, urma să fie promovat și un nou single intitulat „Leave It All Behind”. În schimb, compania Hard2Beat a comercializat cântecul „Until I Die”, care nu a obținut succes în clasamentele britanice, iar promovarea albumului Cry for You a fost slabă, în săptămâna lansării fiind comercializate doar 339 de exemplare digitale.
În toamna anului 2010 September se înscrie în emisiunea suedeză Så mycket bättre, difuzată de postul de televiziune TV4; în cadrul acesteia fiecare dintre cei șapte cântăreți participanți își rezervă o zi pentru a prelua înregistrările celorlalți. Preluarea acesteia a piesei „Mikrofonkåt” de Petter Askergren a devenit hit în Suedia, țară în care a ocupat prima poziție în clasamentele de specialitate pentru unsprezece săptămâni consecutive, obținând patru discuri de platină. De asemenea, alte două compoziții interpretate de Petra în cadrul emisiunii au fost lansate pe disc single — „Baksmälla” și „Kärlekens Tunga” — și au câștigat locuri fruntașe în ierarhiile nordice. În aceeași perioadă Petra Marklund colabora cu diverși producători precum Stonebridge, Lucas Secon sau Cutfather în vederea înregistrării celui de-al patrulea album de studio din cariera sa. Purtând numele Love CPR, materialul a fost distribuit în Europa începând cu 14 februarie 2011 prin intermediul casei de discuri Catchy Tunes. Promovarea LP-ului în afara Suediei s-a făcut prin lansarea pe single a trei piese ritmate — „Resuscitate Me”, „Party In My Head” și „Me & My Microphone” (versiunea în limba engleză a compoziției „Mikrofonkåt”) — discuri care nu s-au bucurat de succesul scontat. În țara natală a artistei, datorită popularității înregistrate de preluările din cadrul emisiunii Så mycket bättre, albumul Love CPR a câștigat prima poziție în clasamentele suezede și a primit discul de platină. De asemenea, pentru a spori vânzările materialului, September a susținut un turneu în Suedia care s-a bucurat de succes. Două dintre piesele Petrei („Mikrofonkåt” și „Baksmälla”) au fost nominalizate la prestigioasele premii Grammis 2012, categoria „Cântecul anului”, însă trofeul a fost adjudecat de Avicii.În iulie 2012 September a anunțat că lucrează la primul său album în limba suedeză. De asemenea, cântăreața a menționat că noile sale piese sunt o mixtură între stilurile formațiilor Coldplay, Florence and the Machine și Depeche Mode, iar albumul nu a fost lansat sub egida September, ci a purtat numele său real: Petra Marklund. Interpreta s-a declarat încântată de acest nou proiect, pe care l-a numit „Întunecat și personal.” De asemenea, conform spuselor sale „Scopul noilor mele cântece este de a dezvolta artisticul și experimentalul. Am făcut foarte multe variațiuni ciudate cu fiecare melodie și am creat lucruri noi minunate.” Albumul, intitulat Inferno, a fost lansat pe 17 octombrie prin intermediul casei de discuri suedeze Razzia Records. Pentru a promova discul Petra a lansat pe 14 septembrie un cântec numit „Händerna Mot Himlen”, care a fost descris drept „o combinație impresionantă între muzica pop, cea acustică și alternativă”.În noiembrie 2015 September lansează albumul Ensam inte stark, folosindu-și numele real. A debutat pe locul al unsprezecelea în clasamentul albumelor suedeze. Primul single extras de pe album, „Som du bäddar”, a fost lansat la 18 septembrie 2015, cu videoclipul acesturia fiind lansat la 9 octombrie 2015. Ensam inte stark a fost descris drept un album and deep electronica care abordează teme precum tristețea, singurătatea și dezamăgirea. La începutul anului 2016 a susținut un turneu folosindu-și numele real, însă a avut încasări slabe în Umeå și Luleå din nordul Suediei, fiind forțată să anuleze restul concertelor.
Muzica semnată September se încadrează în genul electronic, influențele eurodance și pop fiind cele mai frecvente; majoritatea compozițiilor sale sunt originale (excepție fac „Mikrofonkåt” și „Midnight Heartache”), iar versurile abordează teme precum iubirea sau eșecul amoros. Calitatea pieselor sale avea să-i determine pe editorii Sputnikmusic să spună despre September că aceasta este una dintre cele mai constante apariții din industria pop europeană și totodată cea mai de succes cântăreață suedeză. Totuși, redactorii allmusic nu au fost de acord cu această afirmație, spunând că vocea Petrei este decentă și caldă câteodată însă versurile sale sunt banale și September nu are acea personalitate marcantă de care dă dovadă Robyn. Totuși, aceeași publicație online avea să-i aducă aprecieri interpretei, comparându-i muzica cu cea a renumitei Kylie Minogue.Conform site-ului Scandipop, principalele atuuri ale Petrei Marklund sunt individualitatea vocii sale și folosirea sintetizatoarelor și a instrumentelor cu coarde în vederea creări unui stil muzical propriu, inconfundabil. Mai mult, editorii publicației sunt de părere că refrenele puternice constituie un element caracteristic muzicii semnate September, iar Petra Marklund a fost aclamată pentru abilitatea sa de a cânta piese dance folosindu-se doar de o formație și un DJ. Într-o recenzie oferită compilației Cry for You - The Album, editorii Digital Spy afirmau că „deși muzica sa nu este inovativă, cu siguranță este de succes”.
Datorită succesului obținut de piesa „Satellites” în clasamentul RT100, September a decis să susțină un turneu de promovare a albumului Dancing Shoes în România, la finele anului 2007. Pe parcursul șederii sale în țară, September a concertat în șapte dintre cele mai mari orașe, în deschiderea recitalurilor sale apărând formațiile Akcent și Fly Project. În aceeași perioadă interpreta a fost invitata de onoare a unor programe radio ale Kiss FM și în cadrul emisiunii moderate de Teo Trandafir. September avea să revină în România în octombrie 2008 și februarie 2009 cu prilejul unor concerte avute în clubul Turabo Society Club, respectiv Bellagio din București.
en Prezența materialelor discografice lansate de September în clasamente pe site-ul αCharts
Shakira Isabel Mebarak Ripoll (n. 2 februarie 1977, Barranquilla, Columbia), mai cunoscută sub numele de scenă Shakira, este o cântăreață, textieră, actriță, dansatoare și producătoare columbiană. Ea a debutat la începutul anilor '90 în țara sa natală, devenind cunoscută pe întregul continent odată cu lansarea albumului Pies Descalzos în anul 1996. Acesta a fost urmat după doi ani de materialul ¿Dónde Están Los Ladrones?.Începând cu mileniul al treilea, Shakira a devenit cunoscută în întreaga lume grație discului Laundry Service, acesta comercializându-se în peste cincisprezece milioane de unități. Promovarea s-a realizat cu ajutorul unor cântece precum „Whenever, Wherever”, „Underneath Your Clothes” sau „Objection”, primul fiind unul dintre cele mai mari succese comerciale ale deceniului. În anul 2005, solista a promovat înregistrarea „La Tortura”, care a devenit primul single de pe materialul Fijación Oral Vol. 1. Piesa s-a bucurat de aprecieri la nivel mondial, fiind unul dintre cele mai de succes cântece în limba spaniolă. Fijación Oral Vol. 1 a fost succedat de Oral Fixation Vol. 2, o colecție de compoziții în limba engleză. Pe o versiune reeditată a acesteia a fost inclusă piesa „Hips Don't Lie”, ce a obținut locul întâi în majoritatea ierarhiilor muzicale din lume.Discul ce include materialul de studio cu numărul opt al interpretei se intitulează She Wolf și a fost lansat în octombrie 2009 în Europa. El a fost precedat de promovarea cântecului omonim ce marchează o schimbare de stil muzical și de imagine pentru Shakira. Acesta a fost urmat de Sale el Sol — un an mai târziu — care constituie sinteza celor aproximativ douăzeci de ani de carieră muzicală ai solistei.De-a lungul carierei sale solista a vândut peste 50 de milioane de albume, fiind declarată cel mai bine vândut artist columbian al tuturor timpurilor și una dintre cele mai cunoscute interprete de muzică latino. De asemenea, cantautoarea a fost răsplătită cu două premii Grammy și cu șapte trofee Latin Grammy pentru realizările sale muzicale. Piesele sale „Whenever, Wherever”, „La Tortura” și „Hips Don't Lie” au stabilit recorduri nedoborâte de alți muzicieni până în momentul de față.
Shakira s-a născut pe data de 2 februarie 1977 în orașul Barranquilla din Columbia, părinții săi fiind Nydia del Carmen Ripoll Torrado, de origine spaniolă și William Mebarak Chadid, de origine libaneză. Are opt frați și surori vitregi dintr-o căsătorie anterioară a tatălui ei. Este de religie romano-catolică. Interpreta a dat dovadă de spirit creativ încă de la o vârstă fragedă, ea compunând prima sa poezie, „La Rosa De Cristal” (română :„Trandafirul de cristal”), la vârsta de patru ani. De-a lungul copilăriei sale ea a realizat o serie de opere literare scurte, în timp ce primul său cântec a fost scris la vârsta de opt ani. „Tus gafas oscuras” (ro: „Ochelarii tăi negri”) a fost inspirat de un accident de motocicletă care s-a soldat cu moartea unuia dintre frații săi vitregi. Termenul „Shakira” reprezintă în limba arabă cuvântul „recunoscătoare”.Tot la vârsta de patru ani, tatăl său a dus-o la un restaurant cu specific oriental, unde a audiat pentru prima dată sunetele specifice muzicii din Orientul Mijlociu. La scurt timp ea a început să danseze pe masă, lucru aclamat de persoanele prezente. Conform artistei, acest lucru a fost provocat de „un instinct natural de a-mi mișca șoldurile și de a da din buric în ritmul muzicii”. În ciuda pasiunii sale pentru muzică, ea nu a fost primită în corul școlii din care făcea parte datorită modulației sale vocale, care era prea pronunțată. În același timp, profesorul său de muzică a asemănat vocea sa cu sunetele unei capre. Solista s-a întors în cadrul instituției după ce a câștigat primul său concurs muzical pentru a-i dovedi profesorului său potențialul său.La vârsta de opt ani compania la care lucra tatăl Shakirei a dat faliment. În timp ce se stabiliza situația ea a locuit cu rudele sale în Los Angeles, California. La întoarcerea în Barranquilla ea a observat faptul că majoritatea bunurilor familiei erau vândute. Ulterior ea a declarat despre acestea următoarele: „În mintea mea de copil, acesta era sfârșitul lumii”. Tatăl ei a dorit să îi arate că situația poate fi mai rea decât atât, ducând-o la un orfelinat. După doi ani a început să cânte la o serie de evenimente în localitatea sa natală, câștigând o oarecare notorietate. Producătoarea Monica Ariza, care a fost impresionată de cântecele ei, l-a convins pe președintele Sony Columbia Ciro Vargas să organizeze o audiție pentru Shakira. A interpretat trei melodii și a semnat un contract care prevedea producerea a trei albume.
Debutul interpretei în muzică s-a materializat în urma semnării unui contract de promovare cu firma Sony BMG, în actele semnate stipulându-se faptul că artista va lansa trei albume sub patronajul companiei. Shakira a devenit cunoscută pe teritoriul columbian începând cu anul 1991, perioadă în care și început cariera muzicală. Acest lucru s-a realizat în momentul lansării albumului Magia la nivel local în vara anului amintit. Lansat în format Compact Disc prin intermediul casei de discuri Columbia Records, materialul conține nouă compoziții, artista contribuind și la o parte din textele cântecelor. Genurile abordate pe acest material, promovat de solistă la vârsta de paisprezece ani, variază de la muzică latino la muzică pop, conținutul său fiind compus preponderent din balade. Magia s-a comercializat în mai puțin de o mie de unități în țara natală a solistei, lucru ce a determinat demararea procesului de compunere al unui nou disc.Lansarea cântecului „Peligro” în ianuarie 1993 anunța promovarea unui nou material discografic de studio din partea Shakirei. Albumul a primit aceeași denumire precum discul single, el fiind lansat din nou doar în Columbia în primăvara aceluiași an. Înregistrările s-au desfășurat în timpul anului 1992, stilul muzical spre care s-a orientat solista fiind același, respectiv, muzică latino și pop. Fotografiile de promovare ale discului afișează o Shakira cu o atitudine mai matură decât cea expusă prin intermediul imaginilor realizate pentru proiectul anterior. Cu toate acestea, vânzările materialului au fost similare cu cele înregistrate de Magia, în ciuda schimbărilor efectuate. Shakira a decis apoi să ia o pauză pentru a promova liceul. În anul 1995 solista și-a făcut debutul în lumea actoriei, interpretând personajul Luisa Maria în telenovela columbiană El Oasis.
La finele anului 1995 se anunța lansarea celui de-al treilea album de studio al Shakirei, Pies Descalzos. Produsul este considerat a fi adevăratul debut al solistei, datorită faptului că celelalte materiale discografice au fost lansate doar în Columbia. Acesta a fost precedat de promovarea cântecului „Estoy Aquí”, primul extras pe single al materialului. Piesa s-a bucurat de succes în Statele Unite ale Americii, țară unde a ocupat locul secund în ierarhia Billboard Hot Latin Songs. La realizarea acestui proiect a contribuit și Luis Fernando Ochoa, el fiind producătorul executiv al întregului album. Înregistrările s-au desfășurat atât în Columbia cât și în S.U.A.. Lansarea oficială a materialului a avut loc în luna aprilie a anului 1996, în timp ce distribuirea discului în Regatul Unit a început la aproximativ doi ani și jumătate diferență, pe data de 1 octombrie 1999. Pies Descalzos a fost întâmpinat cu aprecieri din partea criticilor muzicali de specialitate, Jose F. Promis de la Allmusic declarând: „Per total, Pies Descalzos reprezintă un debut solid venit din partea unui tânăr artist care se află încă în plină evoluție și care mai târziu își va duce la îndeplinire potențialul artistic”.
Materialul s-a bucurat de succes comercial în America de Sud și Statele Unite ale Americii, vânzările totale ale acestuia ridicându-se la aproximativ 4 - 5 milioane de exemplare la nivel mondial. Pies Descalzos a fost recompensat cu un disc de platină în S.U.A. și cu două discuri de platină în Argentina pentru numărul semnificativ de albume comercializate. Numărul mare de copii cumpărate s-a datorat în mare parte discurilor single ce au precedat „Estoy Aquí”. Printre acestea se numără „Dónde Estás Corazón?”, „Pies Descalzos, Sueños Blancos”, „Un Poco De Amor”, „Antología” sau „Se Quiere, Se Mata”., care a ajuns pe locul opt în clasamentul de muzică latino din SUA. În sprijinul albumului a venit și turneul de promovare Pies Descalzos, care a cuprins peste douăzeci de recitaluri pe teritoriul american. În anul 1997 Shakira a fost recompensată cu trei premii Billboard Latin Music Awards, la categoriile „Albumul anului”, „Cel mai bun videoclip” și „Cel mai bun artist debutant”.La scurt timp a fost lansat discul The Remixes, ce conține și o serie de versiuni în limba portugheză ale unor șlagăre lansate de solistă până în acel moment. Acest lucru s-a datorat succesului înregistrat de albumul Pies Descalzos în Brazilia, teritoriu unde materialul s-a comercializat în aproximativ un milion de exemplare. The Remixes s-a vândut în aproximativ 500.000 de unități la nivel mondial.
Pe parcursul anului 1998 Shakira s-a concentrat pe compunerea unui nou material discografic de studio ce va fi lansat la nivel mondial. El s-a concretizat în momentul în care a apărut pe piață discul Dónde Están Los Ladrones?. Acesta a fost inspirat dintr-un episod nefericit din viața cântăreței, moment ce a tentat-o chiar să își încheie cariera artistică. În timpul înregistrărilor pentru noul material, artistei i-a fost furată dintr-un aeroport o valiză în care se aflau o sumedenie de texte aparținând unor cântece. În ciuda acestui aspect, înregistrările au fost finalizate și ¿Dónde Están Los Ladrones? a devenit un nou succes comercial. Discul a fost apreciat și de critica de specialitate, mulți recenzori remarcând un progres față de celelalte albume.În Statele Unite ale Americii albumul a ocupat locul 131 în clasamentul principal american, Billboard 200 și a staționat în fruntea ierarhiei discurilor de muzică latino timp de unsprezece săptămâni. Această prezență constantă în listele muzicale au fost reflectate și de vânzări, ¿Dónde Están Los Ladrones? comercializându-se în aproximativ 1,5 milioane de exemplare doar pe continentul nord-american. Vânzările totale ale materialului sunt estimate la 7 - 8 milioane de unități la nivel global. Promovarea s-a realizat în principal prin lansarea unor extrase pe single, primul fiind „Ciega, Sordomuda”, care a devenit în scurt timp unul dintre cele mai cunoscute cântece ale sale în limba spaniolă. Alte înregistrări notabile includ discurile single „No Creo„, „Inevitable”, „Tu” și „Ojos Asi”, cel din urmă beneficiind de o versiune în limba engleză inclusă pe albumul următor al Shakirei, Laundry Service''.La doar un an de la punerea în vânzare a albumului ¿Dónde Están Los Ladrones?, solista a lansat un disc ce include înregistrări live. MTV Unplugged a devenit unul dintre cele mai cunoscute și apreciate albume de acest gen, câștigând și un premiu Grammy. Pentru succesul întâmpinat de cel de-al patrulea album, Shakira a fost răsplătită cu o serie de nominalizări la premiile Grammy și Latin Grammy. La gala de decernare a celor din urmă trofee, artista a interpretat piesa „Ojos Asi”, pentru care a primit și o statuetă în cadrul aceleiași ceremonii. De asemenea, compoziția „Octavo Dia” a fost desemnată „Cea mai bună interpretare pop feminină.
În urma succesului înregistrat de Pies Descalzos și Dónde Están Los Ladrones? pe continentul american, Shakira a început înregistrările pentru primul său album în limba engleză, Laundry Service. Acest lucru a fost decis în urma performanțelor notabile ale altor interpreți de muzică latino, cum ar fi Enrique Iglesias sau Ricky Martin, care s-au bucurat de aprecieri la nivel mondial.
Primul extras pe single în limba engleză a fost „Whenever, Wherever”, ce a devenit în scurt timp un șlagăr la nivel global, fiind cea mai cunoscută piesă a anului 2002. Cântecul a ocupat locul 1 în majoritatea clasamentelor din Europa și Oceania, în timp ce versiunea sa în limba spaniolă („Suerte”) a înregistrat vânzări notabile în țările din America Latină. Materialul pe care a fost inclusă compoziția, Laundry Service, a fost lansat la nivel internațional la doar câteva luni distanță, ocupând locul 3 în Billboard 200, cea mai bună clasare a unui disc al Shakirei în S.U.A.. La scurt timp a fost lansată balada „Underneath Your Clothes”, care a sporit numărul de unități comercializate ale albumului de proveniență, ocupând locul 1 în țări precum Australia sau Austria, regiuni unde a obținut și vânzări ridicate. Acesta a fost succedat de alte patru înregistrări, — „Te Dejo Madrid”, „Objection”, „Que Me Quedes Tu” și „The One” — ele ajutând discul de proveniență să reziste timp de mai multe săptămâni consecutive în ierarhiile de specialitate.Recenziile realizate de critica de specialitate au fost preponderent favorabile, însă unele publicații au blamat încercarea prematură a artistei de a intra pe piața mondială printr-un material în limba engleză. În ciuda acestui aspect, discul s-a comercializat în peste cincisprezece milioane de exemplare la nivel global. Pentru a promova discul Laundry Service s-a realizat un turneu intitulat Tour of the Mongoose, acesta vizitând o serie de țări de pe toate continentele. O compilație numită Grandes Exitos a fost lansată la finele anului 2002, aceasta cuprinzând cele mai cunoscute cântece în limba spaniolă ale artistei.
La doi ani de la încheierea tuturor formelor de promovare a discului Laundry Service, Shakira a început înregistrările pentru noile albume de studio, Fijación Oral Vol. 1 și Oral Fixation Vol. 2. Primul dintre acestea, Fijación Oral Vol. 1, conține compoziții interpretate în limba spaniolă, fiind și primul lansat. Materialul a fost precedat de lansarea extrasului pe single „La Tortura”, o colaborare cu artistul spaniol Alejandro Sanz. Piesa a devenit în scurt timp un succes pe întregul continent american, dar și în Europa. Cântecul deține recordul de cele mai multe săptămâni petrecute pe prima treaptă a clasamentului Billboard Hot Latin Songs, staționând în vârful acestuia timp de douăzeci și cinci de săptămâni. De asemenea, înregistrarea a devenit prima compoziție în limba spaniolă ce a fost interpretată pe scena premiilor MTV Video Music Awards, gală la care videoclipul adiacent cântecului a primit o serie de nominalizări. Fijación Oral Vol. 1 a debutat pe locul 4 în ierarhia americană Billboard 200, grație celor peste 157.000 de exemplare distribuite într-o singură săptămână. În prima zi materialul a primit triplu disc de platină în Columbia și un disc de platină în Venezuela, pentru ca două zile mai târziu să ajungă deja la peste un milion de exemplare comercializate. Vânzările la nivel global ale albumului se ridică la aproximativ patru milioane de unități, fiind și unul dintre cele mai bine comercializate produse de studio ale anului 2004. De pe material au mai fost extrase pe disc single patru cântece, „No”, „Dia de Enero”, „La Pared” și „Las De La Intuition”. Pentru acest disc Shakira a fost răsplătită cu un premiu Grammy la categoria „Cel mai bun album de muzică latino/rock”, artista câștigând și patru statuete Latin Grammy.
La scurt timp a fost promovat extrasul pe single ce anunța lansarea albumului Oral Fixation Vol. 2, un produs de studio ce include doar cântece în limba engleză. Compoziția, intitulată „Don't Bother”, a fost interpretată în cadrul galei premiilor MTV Europe Music Awards, lucru ce a facilitat ascensiunea cântecului în listele muzicale. Albumul de proveniență a fost lansat la scurt timp, debutând pe poziția cu numărul 5 în Billboard 200. Coperta materialului o prezintă pe Shakira în ipostaza Evei în vecinătatea fructului interzis, această imagine dând naștere unor controverse. De asemenea, în unele țări Shakira a fost nevoită să modifice fotografia de prezentare a discului pentru a evita problemele.Pentru a spori popularitatea și vânzările albumului, artista a înregistrat cântecul „Hips Don't Lie” alături de interpretul de muzică hip-hop Wyclef Jean. Înregistrarea a fost inclusă pe o versiune reeditată a materialului în cauză, ce a fost lansată pe data de 28 martie 2006. Compoziția s-a bucurat de succes la nivel global, ocupând locul 1 în peste cincizeci și cinci de țări sau teritorii, fiind cel mai bine vândut cântec al anului 2006. Proclamat imnul oficial al Campionatului Mondial de Fotbal din 2006, cântecul a fost remixat și interpretat de solistă înaintea finalei ce s-a desfășurat în Germania. Desemnat ca ultimul single al albumului, „Illegal” a fost lansat doar Europa. Oral Fixation Vol. 2 s-a comercializat în peste opt milioane de exemplare la nivel internațional, Shakira susținând un turneu de promovare pentru cele două materiale discografice de studio.
La începutul anului 2007, Shakira a înregistrat un cântec în colaborare cu Beyonce Knowles, intitulat „Beautiful Liar”. Compoziția a fost realizată pentru a preceda reeditarea albumului din acea perioadă a lui Beyonce, B’Day, lansat în vara aceluiași an. După doar o săptămână de la startul comercializării extrasului pe single în format digital, „Beautiful Liar” a urcat de pe locul 94 până pe treapta cu numărul 3 în Billboard Hot 100, devenind — la acea vreme — cântecul cu cea mai rapidă ascensiune din istoria publicației Billboard în această ierarhie muzicală. Piesa s-a dovedit a fi un succes și la nivel internațional, ajungând în vârful listelor muzicale din peste treizeci și două de țări și devenind unul dintre cele mai bine vândute discuri single din întreaga carieră a lui Knowles. În aceeași perioadă, conform publicației Billboard, Shakira împreună cu Lil Wayne ar fi trebuit să colaboreze cu Carlos Santana pentru a realiza un cântec ce urma a fi inclus pe albumul său aniversar Ultimate Santana, însă cei doi nu s-au mai regăsit pe material. La finele anului 2007 artista a colaborat din nou cu Wyclef Jean, cei doi înregistrând cântecul „King and Queen”, ce a fost inclus pe albumul său Carnival Vol. II: Memoirs of an Immigrant.Interpreta a realizat și două cântece pentru coloana sonoră a filmului Love in the Time of Cholera, acestea fiind „Despiadada” și „Hay Amores”. Primul dintre acestea a primit o nominalizare la Globul de Aur la categoria „Cea mai bună melodie originală”. Un al treilea cântec ce poartă semnătura solistei, „Pienso En Ti” (aflat pe albumul Pies Descalzos), a fost inclus și el pe coloana sonoră a producției. La data de 2 iulie 2008, solista a semnat un contract de promovare cu Live Nation pe o perioadă de zece ani. Casa de discuri se va ocupa de promovarea produselor ce poartă numele artistei și de organizarea de turnee. Valoarea contractului nu a fost confirmată de niciuna dintre părți, însă persoane afiliate negocierilor susțin faptul că în funcție de succesul întâmpinat de Shakira pe perioada contractului ea va încasa între 70 și 100 de milioane de dolari americani. Jason Garner, unul dintre reprezentanții Live Nation a declarat despre cântăreață următoarele: „Shakira este unul dintre puținii artiști globali în adevăratul sens al cuvântului. [...] Ea își poate vinde muzica și biletele la concerte în aproape orice colț al globului”. Contractul solistei cu casa de discuri Epic Records stipulează faptul că interpreta mai trebuie să lanseze încă trei albume sub egida acestei companii, — unul în limba engleză (She Wolf), unul în limba spaniolă și o compilație — eventualele turnee de promovare fiind însă dezvoltate sub patronajul Live Nation.Pe data de 20 ianuarie 2009, Shakira a fost prezentă la ceremonia de instalare în funcție a președintelui american Barack Obama. Artista a făcut parte dintre numeroșii soliști prezenți la eveniment, ea interpretând cântecul „Higher Ground” împreună cu Usher și Stevie Wonder.
Compunerea unui nou album a început în februarie 2008, confirm unui interviu oferit de Shakira publicației El Heraldo. La începutul verii anului 2009, a luat startul campania de promovare a discului single „She Wolf”, ce se anunța a fi primul extras pe single al materialului omonim. Înregistrarea prezenta schimbarea de stil muzical abordat de solistă, aceasta migrând dinspre sfera muzicii pop și a celei latino spre noile tendințe muzicale, electropop și dance. De asemenea, videoclipul introducea o nouă imagine a cântăreței, una mai senzuală, aspect remarcat de diverse publicații. „She Wolf” a devenit în scurt timp un succes la nivel mondial, în timp ce videoclipul său a fost numit „o senzație pe internet”. Albumul a fost comercializat inițial în Irlanda și Germania, în prima țară ocupând locul 1, în timp ce data de lansare pentru America de Nord a fost decalată pentru luna noiembrie 2009. Cel de-al doilea single al albumului la nivel internațional se intenționa a fi „Did It Again”, însă s-a optat pentru promovarea sa în afara Statelor Unite ale Americii, teritoriu în care a fost promovată piesa „Give It Up to Me”, la care a colaborat cu Lil Wayne și Timbaland. Albumul de proveniență s-a bucurat de succes în America de Sud și Europa, unde în mai puțin de două luni s-a comercializat în peste 1,5 milioane de copii. La finele lunii decembrie 2009 a fost anunțat faptul că următorul single de pe album este înregistrarea „Gypsy”, care beneficiază și de o versiune în limba spaniolă.În februarie 2010, Shakira a fost prezentă la evenimentul NBA All-Star Game, alături de soliștii Alicia Keys și Usher, ea interpretând șlagărul „She Wolf” și înregistrarea „Give It Up to Me”.
În vara anului 2010 Shakira a colaborat cu formația sud-africană Freshlyground, alături de care a lansat înregistrarea „Waka Waka (This Time for Africa)”, imnul oficial al Campionatului Mondial de Fotbal 2010. Compoziția s-a bucurat de succes major la nivel mondial, devenind unul dintre cele mai de succes cântece ale solistei din întreaga sa carieră, ocupând prima poziție într-o serie de ierarhii din Europa și alte teritorii. Piesa s-a comercializat în peste patru milioane de exemplare la nivel mondial, devenind cel mai bine vândut single digital din istoria Cupei Mondiale. De asemenea, videoclipul a devenit unul cunoscut, fiind unul dintre cele mai vizionate clipuri de pe site-ul YouTube. Shakira a interpretat melodia și în timpul ceremoniei de deschidere a evenimentului sportiv, dar și la finalul său, în cadrul ultimei reprezentații ea fiind vizionată de o audiență de peste șapte sute de milioane de telespectatori, din peste două sute de țări. La scurt timp au apărut primele informații conform cărora solista își va lansa cel de-al nouălea album de studio la finele anului 2010. Materialul, intitulat Sale el Sol, reprezintă un proiect bilingv și a fost descris de Shakira drept o retrospectivă, amintindu-i de „diferite ere și nivele” ale carierei sale artistice. Asemeni discului precedent, albumul prezintă și o versiune alternativă, denumită Sun Comes Out, care a fost lansată în anumite părți ale lumii. Primul extras pe single oficial al materialului, „Loca”, a fost lansat în avans, beneficiind de un videoclip filmat în Spania și s-a bucurat de succes într-o serie de teritorii europene. Sale el Sol a devenit al patrulea album de top 10 al Shakirei în Billboard 200, a doborât o serie de recorduri de vânzări în țara natală a solistei și a câștigat poziționări înalte în ierarhiile din Europa. Alte două cântece au fost extrase pe disc single, înregistrarea omonimă titlului albumului și colaborarea cu Pitbull la cântecul „Rabiosa”. În timp ce primul s-a bucurat de succes în Mexic și Spania (unde a obținut locul întâi și, respectiv, opt), cel din urmă a devenit un nou șlagăr pentru solistă la nivel european, ocupând prima poziție în țări precum Polonia sau Spania, devenind totodată cel mai mare succes al albumului de proveniență în Danemarca.Pe 25 martie 2014 își lansează albumul care îi poartă numele.  Pe 14 august 2015 Disney a anunțat că Shakira va fi vocea personajului Gazelle din Zootopia, film la care a contribuit și cu cântecul „Try Everything”, compus de Sia și Stargate.De la începutul anului 2016 Shakira lucrează la cel de-al unsprezecelea album al ei.
Primul turneu realizat de Shakira a fost cel pentru promovarea celui de-al treilea album de studio al său, Pies Descalzos. Seria de concerte a vizitat o serie de regiuni din America de Sud și din Mexic, vizitând totodată și orașul Miami, Florida. Spectacolele au fost susținute preponderent în teritorii vorbitoare de limbă spaniolă. La patru ani de la începutul turneului Pies Descalzos, solista a demarat seria de concerte Anfibio, realizat în scopul promovării discului Dónde Están los Ladrones?. Timp de aproximativ două luni de zile Shakira a susținut concerte în țări precum Argentina, Columbia, Uruguay sau Venezuela.
În septembrie 2002 Clear Channel Entertainment a anunțat faptul că artista va porni în primul său turneu mondial, în cadrul căruia va susține concerte în treizeci de țări și cincizeci de orașe timp de doi ani, campania promoțională luând sfârșit în anul 2003. Primul recital din Tour of the Mongoose a fost apreciat într-un mod pozitiv de MTV, editorul Corey Moss felicitând-o pe Shakira pentru multiplele abilități afișate în cadrul turneului și comparând-o cu o serie de alți artiști. Astfel, el declară: „Nu numai că a cochetat ca Britney, a cântat la chitară precum Sheryl, și-a mișcat șoldurile la fel ca Elvis, a cântat la muzicuță precum John și a adoptat o poziție politică asemeni formației Rage, ea a făcut toate acestea și chiar mai mult, în mod natural și convingător”. De asemenea, un disc ce conține interpretări din timpul spectacolelor, Live & off the Record (cunoscut și sub numele de En Vivo y en Privado), a fost lansat alături de extrasul pe single „Poem to a Horse”, materialul primind un disc de aur în Mexic.Un nou turneu a fost susținut între anii 2006 și 2007, acesta promovând albumele Fijación Oral Vol. 1 și Oral Fixation Vol. 2. Turneul Oral Fixation/Fijación Oral a adunat peste 38,6 milioane de dolari americani în 2006, artista fiind plasată pe locul 15 în ierarhia ce evidențiază succesul seriilor de concerte din acest an. De asemenea, procentajul biletelor vândute s-a ridicat la aproximativ 72,71%. În lista amintită solista a depășit muzicieni cunoscuți, printre care: Aerosmith, Black Eyed Peas, Coldplay, Mariah Carey sau U2. Pentru a promova albumele She Wolf și Sale el Sol, solista a pornit într-un nou turneu, intitulat The Sun Comes Out World Tour/Sale el Sol World Tour. Seria de concerte a luat startul pe data de 15 septembrie 2010, primul recital desfășurându-se în Montreal, Canada, vizitând o serie de orașe din Africa, America, Asia sau Europa. Interpreta a schimbat lista compozițiilor prezentate în funcție de fiecare regiune unde turneul s-a oprit în scopuri promoționale. În America de Nord, turneul a strâns aproximativ 16 milioane de dolari americani de-a lungul celor douăzeci și trei de concerte de pe acest teritoriu susținute în mai puțin de două luni. Această reușită, a plasat turneul Shakirei pe locul patruzeci în clasamentul celor mai bine cotate serii de recitaluri ale anului 2010 din America de Nord. Recenziile la adresa spectacolului au fost pozitive, criticii de specialitate felicitând concertele și prezența cântăreței, turneul atrăgând o serie de opinii favorabile din partea unor publicații notabile precum The Los Angeles Times The New York Times sau The Orlando Sentinel. Turneul a fost televizat pe plan mondial de mai multe ori, iar concertele din datele de 13 și 14 iunie 2011 de la Palais Omnisports de Paris-Bercy au fost înregistrate pentru albumul Shakira: Live from Paris, care va fi lansat pe 6 decembrie 2011.
Shakira a susținut primul concert în România pe data de 17 iulie 2006. Evenimentul a avut loc la Timișoara, el fiind cuprins în turneul mondial de promovare al albumelor Fijación Oral Vol. 1 și Oral Fixation Vol. 2. Recitalul a fost susținut pe stadionul Dan Păltinișanu, la acesta luând parte aproximativ 25.000 de persoane, cu 15.000 mai puține decât se anticipase. Solista a primit cu această ocazie din partea Uniunii Producătorilor de Fonograme din România și un disc de platină pentru vânzările înregistrate de cele două albume. În timpul concertului artista a interpretat o serie de cântece de succes din repertoriul său, printre care „Don't Bother”, „Hips Don't Lie” sau „La Tortura”, prezentări apreciate ulterior de publicații. De-a lungul orelor petrecute în fața publicului Shakira a schimbat cinci ținute, fiecare fiind utilizată pentru secțiuni diferite ale spectacolului. Solista a revenit în România pentru a susține un concert în cadrul turneului de promovare al albumelor She Wolf și Sale el Sol, eveniment ce s-a desfășurat pe data de 7 mai 2011 în Piața Constituției. Artista a susținut un recital în fața unui public de aproximativ 20.000 de spectatori, reprezentația fiind deschisă de interpretul de muzică pop Smiley și formația Bosquito.
Shakira îl citează pe John Lennon ca prima ei sursă de inspirație. Ea a crescut ascultând formațiile Led Zeppelin, The Beatles, The Cure și Nirvana. Cântăreața a declarat că „îmi plăcea atât de mult acel sunet de rock, însă datorită faptului că tatăl meu are 100% descendențe libaneze, eram devotată și sonorităților arabice. Cumva reprezint o fuziune între toate aceste pasiuni și muzica mea este o combinație de elemente pe care le pot face să coexiste în același loc, în același cântec”. Interpreta a început să scrie piese în limba engleză în timpul parteneriatului cu fostul ei manager, Emilio Estefan Jr și cu soția lui, Gloria Estefan. După ce aceste înregistrări au avut succes, Shakira a început să se documenteze despre literatura și muzica occidentală. „Trebuia să găsesc o cale prin care să-mi exprim sentimentele în engleză. Așa că am cumpărat câteva dicționare de rime și am citit poezii de autori ca Leonard Cohen și Walt Whitman”.
Primele ei succese comerciale, Pies Descalzos, Dónde Están los Ladrones? și MTV Unplugged i-au determinat pe criticii muzicali să o compare cu Alanis Morissette și Sarah McLachlan. Laundry Service, debutul în limba engleză, conține influențe din muzica andină, tango și Orientul Mijlociu. Primul single al materialului a fost descris de Alex Henderson de la Allmusic astfel: „«Whenever, Wherever» este pentru Shakira ce a fost «Livin' la Vida Loca» pentru Ricky Martin”, iar Yahoo Music a comparat interpretarea din „Underneath Your Clothes” cu cea a lui Jewel. Fijación Oral Vol. 1 este un disc latino-pop, ce conține „înregistrări dansante și balade melodramatice”. Matt Cibula de la PopMatters apreciază varietatea de stiluri abordate, de la rock la bossa nova, new wave sau reggaetón. Oral Fixation Vol. 2 a fost descris ca fiind un album „pop neconvențional”, existând piese influențate de ritmurile latino, euro-disco, rock american și britpop. Shakira a declarat că pe She Wolf a adoptat stilul hip-hop. „Încep să înțeleg și să asimilez muzica hip-hop și influențele din acest gen, așa că încerc să le introduc în compozițiile proprii. Este un lucru nou în viața mea și sunt complet bulversată. Sunt ca un copil ce are o nouă jucărie. Jonglez cu aceste idei noi”.
Încă de la începutul carierei sale muzicale, Shakira a preferat să își scrie textele compozițiilor abordate. Primul material discografic de studio al solistei, Magia, conține o serie de piese ale căror versuri au fost scrise de artistă pe o perioadă de aproximativ cinci ani de zile, de la vârsta de opt ani până la treisprezece ani, în momentul debutului. Această tendință a continuat odată cu creșterea popularității sale, șlagărul „Estoy Aquí”, fiind realizat preponderent de solistă. Pentru a realiza albumul Laundry Service interpreta a apelat la ajutorul acordat de Emilio Estefan Jr și Gloria Estefan. Despre modul în care au fost compuse cântecele de pe album, Shakira declară: „Când am început să scriu în engleză, pentru prima dată, îmi era greu să vorbesc limba; așa că, scriam cu dicționarul lângă mine, pentru a fi capabilă să găsesc toate resursele de care aveam nevoie”. În urma acestor experiențe a fost creat materialul amintit, prima înregistrare în limba engleză realizată pentru discul Laundry Service fiind șlagărul „Objection”.Versurile solistei sunt cunoscute și apreciate de critici, cel mai notoriu pasaj fiind în cadrul piesei „Whenever, Wherever”, acesta fiind remarcat de mulți recenzori. La câțiva ani distanță, întrebată despre versurile în cauză, interpreta a declarat: „nu mă puneți să-mi explic versurile, am spus atât de multe lucruri pe care nu ar fi trebuit [să le spun] și oamenii se schimbă [...] și nu trebuia să abordez acel aspect”. Ulterior, făcând referire la pasajele din șlagărul „She Wolf”, ea a mai adăugat faptul că: „scriu aceste lucruri pentru că rimează. Am găsit această metaforă și am crezut că are sens. O mașină de făcut cafea aflată într-un birou are amprentele tuturor pe suprafața ei. Uneori mă simt așa. În momentul în care scriu, subconștientul meu își găsește o cale de a ieși la suprafață”.
Shakira este o altistă, vocea ei fiind numită de The New York Times ca fiind „sălbatică”. Ziaristul Jon Pareles a observat faptul că ea poate interpreta în mai multe moduri: „[ca o] altistă înlăcrimată și arzătoare; [cu un] atac rock pătrunzător; [cu o] cadență feminină; [cu o] intonație șoptitoare. [Interpretarea ei] este lentă dar încăpățânată, având de asemenea impulsurile sale”. Neil McCormick a afirmat că Shakira „are cel puțin patru voci diferite (de la un bocet provenit din adâncul gâtului până la un falset feminin) și le poate alterna cu ușurință, folosind interjecții percutante, ca un ansamblu vocal feminin ce se apropie de orgasm muzical”. Latin Beat Magazine consideră că „abilitățile vocale [ale Shakirei] se bazează pe putere, ambitus și pe acel falset unicat. Ea poate interpreta în forță cântece ce au sonorități rock cu o intonație superbă și clară sau poate susține o notă lungă cu o melodicitate fermecătoare. Falsetul utilizat, o trăsătură importantă a interpretării vallenatolui columbian, este uimitor”. Ernesto Lechner de la Rolling Stone numește vocea Shakirei „un instrument sălbatic și frumos, iar [ea] este capabilă de interpretări arzătoare pline de pasiune muzicală”.
Cântăreața este cunoscută pentru mișcările lascive și dansul din buric din videoclipuri și concerte. Shakira a declarat că a văzut pentru prima dată aceasta coregrafie la un restaurant oriental, unde se afla cu tatăl ei. În momentul în care a auzit sunetul de doumbek, toba ce acompaniază dansatoarele de acest gen, „m-a cuprins un instinct natural de a-mi undui șoldurile și de a-mi mișca buricul. M-am îndrăgostit astfel de senzația pe care o ai când te afli pe scenă”. Din acel moment, interpreta repeta în fiecare vineri la Școala Catolică unde învăța. „Chiar dacă dansam în costume în care îmi arătam abdomenul, călugărițele considerau această coregrafie o artă”. Ulterior, ea a exersat mișcări noi alături de bunica sa libaneză. Într-un interviu acordat postului MTV, Shakira a susținut faptul că obișnuia să încerce să dea cu banul cu ajutorul buricului. Pentru ca în dansurile sale să existe varietate, artista se uita la filmele de la Bollywood pentru a se inspira. Coregrafia sa s-a îmbunătățit, iar în scurt timp ea putea executa variate mișcări din buric.Cântăreței i se atribuie meritul de a aduce în cultura pop acest tip de dans. Pentru premiile MTV Video Music Awards 2006, ea a colaborat cu coregraful Farah Khan (care a conceput mișcările din videoclipul piesei „Hips Don't Lie”), Shakira dansând în stilul tradițional indian. De asemenea, ea a mai lucrat și cu Bozenka sau Jamie King pentru a crea diverse coregrafii. Solista a realizat și coregrafia prezentată în videoclipul înregistrării „Beautiful Liar”, colaborarea sa cu Beyoncé, aceasta declarând despre Shakira faptul că „a fost o experiență fantastică să lucreze cu ea”. Interpreta a declarat despre „She Wolf”: „M-am antrenat foarte mult pentru acest videoclip - aproape o lună. Voiam să arăt bine și să nu-mi fie rușine de mine. Mă dureau toți mușchii. Am suferit zile întregi, doar pentru că am exagerat”. Pentru „Did It Again”, ea a angajat un specialist din Islanda și a fost inspirată de dansatorii marocani ai secolului XIX.
În anul 2000 artista a început o relație cu Antonio de la Rúa, fiul președintelui de atunci al Argentinei, Fernando de la Rúa. De-a lungul anilor în presa internațională au existat diverse articole cu privire la cei doi.
În iunie 2007 au început o serie de zvonuri în presa latino-americană conform cărora cuplul s-a destrămat. Cu toate acestea, cuplul fusese văzut în timpul unei întâlniri desfășurate într-un restaurant, lucru ce infirma articolele de presă apărute anterior. Ulterior, au apărut diverse informații conform cărora artista și de la Rúa erau pregătiți să își oficializeze relația, însă totul a fost negat de solistă, care declara: „Obișnuiam să cred că trebuie să mă căsătoresc și că trebuie să am copii. [...] Dar noi ne comportăm ca și un cuplu căsătorit; nu avem nevoie de acte pentru asta”. De asemenea, Shakira a declarat în numărul din noiembrie 2009 al revistei Rolling Stone faptul că nu dorește să se căsătorească deoarece nu vrea să ocupe primele pagini ale ziarelor de scandal cu știri senzaționale în cazul în care ar ajunge pe punctul de a divorța, publicația citând-o: „Este amuzant modul în care ziarele doresc să te vadă căsătorit, pentru ca mai apoi să te vadă divorțat. Ei bine, eu nu voi face niciuna dintre acestea”..
Totuși, interpreta afirma faptul că își dorește să întemeieze o familie, declarând: „Eu nu-mi fac probleme din pricina faptului că nu suntem căsătoriți. Ne comportăm ca și un cuplu căsătorit, chiar dacă noi nu suntem căsătoriți. Dar am fost împreună timp de nouă ani și am ajuns la un consimțământ și ne gândim să avem copii”.. În ianuarie 2011 Shakira a anunțat că s-a despărțit de Antonio de la Rua, iar în luna martie a confirmat oficial pe Twitter relația dintre ea și fundașul clubului FC Barcelona Gerard Pique, prezentându-l drept „soarele meu”. În septembrie 2012 solista a confirmat printr-un mesaj pe pagina sa oficială de Facebook faptul că este însărcinată, așteptând primul său copil alături de Pique, declarând totodată faptul că își va suspenda toate activitățile promoționale până la naștere.La data de 22 ianuarie 2013, la ora 21:36 Shakira a devenit mamă, născând în spitalul Teknon din Barcelona, prin operație cezariană, un băiat pe care împreună cu tatăl acestuia, Gerard Pique, l-au numit Milan.
Conform declarațiilor făcute de impresarul artistei, Fifi Kurzman, Shakira a studiat timp de ani de zile pe cont propriu. De asemenea, Kurzman a declarat faptul că solista este interesată de istoria și limbile țărilor pe care le vizitează. În luna august a anului 2007, după încheierea turneului de promovare pentru albumele Fijación Oral Vol. 1 și Oral Fixation Vol. 2, artista a urmat un curs de „Introducere în civilizația occidentală: Civilizațiile antice din preistorie până în 843 d.Hr.” (în engleză „Introduction to Western Civilization: Ancient Civilizations from Prehistory to Circa A.D. 843”) în cadrul Universității UCLA din Los Angeles, California.
În anul 1995 solista a inițiat Fundația Pies Descalzos, un program caritabil ce deține o serie de școli speciale pentru copii cu o situație materială precară din Columbia. Interpreta este un Ambasador UNICEF al Bunăvoinței și unul dintre reprezentanții organizației la nivel global. Directorul executiv al organizației, Carol Bellamy, a felicitat-o în mod deschis pe artistă pentru implicarea sa în acțiuni umanitare și pentru suportul oferit agenției, declarând: „Shakira, precum și toți ceilalți Ambasadori ai Bunăvoinței, a fost aleasă în baza compasiunii sale, implicarea sa în problemele mondiale, angajamentele sale profunde realizate pentru a-i ajuta pe copii și darul său de a-i atrage pe cei tineri. Suntem foarte încântați de faptul că Shakira s-a alăturat familiei UNICEF. Sunt convins că ea va ajuta să facem cunoscută misiunea UNICEF audienței care va avea un impact major asupra viitorului nostru — asupra generației tinere”.
În aprilie 2006 cântăreața a primit o distincție din partea Organizației Națiunilor Unite pentru faptul că a fondat fundația Pies Descalzos. În cadrul evenimentului Shakira a declarat: „să nu uităm faptul că la finele zilei când toți ne vom îndrepta spre case, 960 de copii vor fi murit în America Latină”. La mai mult de un an, pe 28 septembrie 2007 s-a dezvăluit faptul că solista a primit suma de 40 de milioane de dolari de la guvernul spaniol pentru a ajuta victimele dezastrelor naturale. Alte cinci milioane au fost donate pentru câteva țări din America Latină, aceste fonduri fiind destinate pentru sănătate și educație. De asemenea, în același an organizația America Latina en Accion Solidaria, asociație în care se află și Shakira, a atras fonduri de aproximativ două sute de milioane de dolari.La finele anului 2007 artista a vizitat Bangladeshul, ajutând la distribuirea materialelor ce veneau în sprijinul victimelor Ciclonului Sidr. Publicația People en Español a desemnat-o pe Shakira, în numărul său din decembrie 2008-ianuarie 2009, personalitatea anului în domeniul activităților umanitare în cadrul distincțiilor Las Estrellas del Año. Pe data de 7 decembrie 2009 solista a susținut un discurs referitor la activitățile sale umanitare, în cadrul Universității Oxford. În timpul petrecut în incinta instituției artista a declarat următoarele: „acesta este modul în care vreau să fim văzuți de tinerii anului 2060: Faptul că misiunea noastră care vine în sprijinul păcii mondiale consistă în trimiterea unui număr de 30.000 de educatori în Afganistan, nu 30.000 de soldați. Aș dori să se vadă că în 2010 educația mondială a devenit mai importantă decât dominația mondială”.În februarie 2011, Fundația FC Barcelona și Pies descalzos au ajuns la un acord privind educarea copiilor prin sport. Din 5 octombrie 2011 Shakira este membră a Inițiativei Casei Albe pentru excelență în educarea hispanicilor. Shakira a primit pe data de 9 noiembrie 2011 premiul „Persoana anului” din partea Academiei de Înregistrări Latino pentru filantropie și contribuțiile aduse muzicii latino.
În august 2014, un judecător newyorkez, a considerat la finalul unui proces care a vizat încălcarea drepturilor de autor, că hitul "Loca", lansat în 2010, plagiază un cântec compus de un muzician dominican în 1998.
Judecătorul federal Alvin Hellerstein a estimat, că "Loca" este "o copie ilegală" a unui cântec lansat de compozitorul dominican Ramon Arias Vasquez, cunoscut sub numele de scenă Arias.
În iulie 2014, Shakira a devenit prima celebritate care a trecut de 100 de milioane de fani pe Facebook, depășindu-i pe Eminem și Rihanna, ai căror pagini aveau 91,9 milioane și, respectiv, 89 de milioane de fani.
Shakira, diva latino-americană care a cucerit lumea, 6 mai 2011, Victoria Anghelescu, Cotidianul
Termenul simetrie (din greacă συμμετρεῖν, symmetrein, „măsură împreună”) are, în general, două sensuri principale. Primul este un sentiment (imprecis) al proporționalității armonioase sau estetic plăcut și echilibrat, astfel încât acesta să reflecte frumusețea sau perfecțiune. Al doilea sens este un concept precis și bine-definit de echilibru sau de „model de autosimilaritate”, care poate fi demonstrat sau dovedit a fi în conformitate cu regulile unui sistem formal: prin geometrie, prin fizica sau altfel.
Deși sensurile se disting, în unele contexte ambele sensuri de "simetrie" sunt legate și discutate în paralel. Noțiunile de simetrie precise au diferite măsuri și definiții operaționale. De exemplu, simetria poate fi observată
ca un aspect de obiecte abstracte, modele teoretice, limba, muzica și chiar cunoștințe în sineAcest articol descrie aceste noțiuni de simetrie din patru perspective.Primul este acea simetrie, în geometrie, care este cel mai cunoscut tip de simetrie pentru mulți oameni.A doua perspectivă este sensul mai general de simetrie în matematică, ca un întreg.A treia perspectivă descrie simetrie care se referă la domeniul științei și tehnologiei. În acest context, simetrii stau la baza unelor dintre rezultatele cele mai profunde găsite în fizica modernă, ​​inclusiv aspectele legate de spațiu și de timp. În cele din urmă, o perspectivă a patra discută simetrie în științe umane, acoperind utilizarea bogată și variată, în istorie, arhitectură, artă și religie.
Cele mai cunoscute tipuri de simetrie pentru mulți oameni este de simetria geometrică. Formal, acest lucru înseamnă simetrie în cadrul unui grup de sub-grup euclidian de izometrii în două sau trei spații euclidiene tridimensionalr. Aceste izometrii constau în: reflecții, rotații, translații și combinații ale acestor operațiuni de bază.
În 1D, există un punct de simetrie. În 2D există o axă de simetrie, în 3D,  un plan de simetrie. Un obiect sau figura care este imposibil de distins de la imaginea sa transformată se numește oglindă simetrică (a se vedea imaginea).
Axa de simetrie a o figură bidimensională,  este o linie, astfel încât, în cazul în care este construit perpendicular, orice două puncte situate pe perpendiculară la distanțe egale de la axa de simetrie sunt identice. Un alt mod de a gândi despre el este că, dacă forma sa, ar fi pliată în mai mult de jumătate de axă, cele două jumătăți ar fi identice: cele două jumătăți sunt imaginea celelaltei oglinzi. Astfel, un pătrat are patru axe de simetrie, deoarece există patru moduri diferite de a-l ori si au marginile tot meciul. Un cerc are infinit de multe axe de simetrie, pentru același motiv.
Dacă litera T se reflectă de-a lungul unei axe verticale, se pare la fel. Acest lucru este uneori numit simetrie verticală. Se poate folosi mai bine o formulare clară, de exemplu, "T are o axa de simetrie verticală" sau "T are simetrie stânga-dreapta."
Triunghiuri cu aceasta simetrie sunt isoscel, în patrulatere cu aceasta simetrie sunt zmee și trapezi isoscele.
Pentru fiecare linie sau planul de reflecție, grupul de simetrie este izomorf cu CS (a se vedea grupuri de puncte în trei dimensiuni), unul din cele trei tipuri de ordinul doi (involuții), prin urmare, algebric C2. Domeniul fundamental este de o jumătate de plan sau de o jumătate de spațiu.
Bilateria (animale bilaterale, inclusiv la om) sunt mai mult sau mai puțin simetrice cu privire la plan sagital.
În anumite contexte există simetrie de rotație oricum. Apoi, imagine în oglindă simetria este echivalent cu simetrie inversiune, în astfel de contexte, în fizicii moderne, pe termen P-simetria este folosit atât pentru (P vine de la paritate).
Pentru mai multe tipuri generale de reflecție există tipuri corespunzătoare mai generale de simetrie reflecție. Exemple:
cu privire la o involuție non-izometric  (o reflecție într-o linie oblică, avion, etc).
Simetria de rotație este simetria, cu privire la unele sau toate rotațiile în spațiu euclidian m-dimensional. Rotațiile sunt izometrii directe, de exemplu, din conservare orientivă. Prin urmare, un grup de simetrie, de rotație este un subgrup de E+(m).Simetria cu privire la toate rotații despre toate punctele presupune simetrie de translație cu privire la toate traducerile, și grupul de simetrie este tot E + (m). Acest lucru nu se aplică pentru obiecte, deoarece face omogen de spațiu, dar se poate aplica pentru legile fizice.
Pentru simetrie cu privire la rotații cu privire la un punct, putem lua ca punct ca punct de origine. Aceste rotatii formează grupul special de ortogonale CO (m), grupul de m × m matrici ortogonale cu determinant 1. Pentru m = 3 Acesta este Grupul de rotație SO(3).
Într-un alt sens al cuvântului, grupul de rotație a unui obiect este grupul de simetrie în termen de E+(m), grupul de izometrii directe, în alte cuvinte, intersecția a grupului de simetrie completă . Pentru obiectele chirali este același ca grupul de simetrie completă.
Legile fizicii sunt SO(3)-invarianta în cazul în care nu se distinge diferite direcții în spațiu. Datorită teoremei lui Noether, simetrie de rotație a unui sistem fizic este echivalent cu legea conservării impulsului unghiular. A se vedea, de asemenea, invarianța de rotație.
În fizică simetria are sensul general de invarianță față de o anumită transformare. O simetrie a unui sistem fizic este o caracteristică fizică sau matematică a sistemului (observată sau intrinsecă), care este conservată sau rămâne neschimbată sub acțiunea unei anumite transformări
O familie de transformări poate fi continuă (cum ar fi rotația unui cerc) sau discretă (de exemplu,  rotirea unui poligon regulat). Transformările continue, respectiv cele discrete dau naștere unor tipuri de simetrii corespunzătoare. Simetriile continue pot fi descrise de grupuri Lie în timp ce simetriile discrete sunt descrise de către grupuri finite 
Invarianță este descrisă matematic prin transformări care lasă unele proprietăți (mărimi) nemodificate. Această idee se poate aplica la observații simple din lumea reală. De exemplu, temperatura poate fi aceeași în întreaga încăpere. Deoarece temperatura nu depinde de poziția unui observator în cadrul camerei, spunem că temperatura este invariantă la o schimbare a poziției observatorului în acea cameră.

Sistemul internațional de unități (pe scurt Sistemul Internațional) este un sistem de unități de măsură, aplicabil în toate domeniile fizicii și tehnicii și este forma modernă a sistemului metric (MKS). Abrevierea în toate limbile este SI (potrivit prescurtării franceze: Système international d'unités), indiferent de cum se numește sistemul într-o anumită limbă.
Sistemul internațional conține șapte unități fundamentale: metrul, kilogramul, secunda, amperul, kelvinul, molul și candela. Aceste unități sunt neredundante din punct de vedere al domeniilor mărimilor fizice măsurate. Din cele șapte unități de măsură fundamentale se pot deriva un număr nelimitat de unități derivate, care pot acoperi tot domeniul fenomenelor fizice cunoscute. Unitățile SI derivate sunt coerente, adică la derivarea lor nu trebuie folosit niciun factor de scară. Unitățile SI pot fi folosite și împreună cu unități ale altor sisteme, însă se pierde principalul avantaj, coerența.
Sistemul internațional este sistemul de unități de măsură legal în România. În cazuri justificate este admisă folosirea în paralel și a altor unități de măsură, adoptate prin lege .
În 1668 savantul englez John Wilkins, membru al Societății Regale în lucrarea sa An Essay Towards A Real Character and a Philosophical Language definește o lungime, un volum și o masă „universală”. Lungimea era definită drept 38 de țoli de Prusia (cca. 993,7 mm), corespunzând lungimii unui pendul cu semiperioada micilor oscilații de o secundă. Volumul era definit prin latura unui cub de lungime dată, iar masa era cea a apei de ploaie care umplea acest volum. În 1675 savantul italian Tito Livio Burattini redenumește măsura universală a lui John Wilkins metru, iar ca definiție renunță la țolul de Prusia, păstrând definiția pe baza pendulului. Lungimea astfel definită este de 993,9 mm. Această valoare depinde însă de accelerația gravitațională, care prezintă mici diferențe într-un loc sau altul.
Adunarea Constituantă Franceză, la propunerea lui Talleyrand se pronunță în 1790 pentru crearea unui sistem de unități de măsură stabil, uniform și simplu, iar ca unitate de bază este ales metrul lui Burattini. La obiecția că lungimea pendulului cu semiperioada de o secundă nu este aceeași peste tot, în 1793 metrul este definit provizoriu ca fiind exact a 10 000 000-a parte dintr-un sfert de meridian terestru. Cu această unitate se definesc unitățile de volum și masă, punându-se bazele sistemului metric zecimal. În același an Adunarea Națională a Franței hotărăște crearea unor etaloane pentru metru și grave, denumirea originală pentru kilogram. La 18 Germinal al anului III (7 aprilie 1795) Adunarea Națională a Franței adoptă definitiv această definiție prin decret. Termenii „gravet” (corect „milligrave”) și „grave” sunt înlocuiți cu termenii gram, respectiv kilogram. La 4 Messidor al anului VII (22 iunie 1799) etaloanele din platină ale metrului și kilogramului sunt depuse la Arhivele Naționale ale Franței, fapt considerat ca act fondator al sistemului metric. Sistemul metric este adoptat în Franța la 10 decembrie 1799 (o lună după lovitura de stat a lui Napoleon).
În 1812, în timpul Restaurației, sistemul metric este retras, fiind abolit complet. În 1816 Țările de Jos introduc sistemul metric, care în Franța va fi reintrodus abia după Revoluția din 3 octombrie 1830.Începând din  1832 Gauss aplică sistemul metric în fizică. El determină câmpul magnetic terestru utilizând ca unități de măsură milimetrul, gramul și secunda, sistem de unități cunoscut ca Sistemul lui Gauss. Și alți fizicieni sunt preocupați de sistemele de unități. În jurul anilor 1860 Maxwell și Thomson se ocupă în cadrul Asociației Britanice pentru Progresul Științei (engleză British Association for the Advancement of Science – BAAS), fondată în 1831 de punerea la punct a unui sistem de unități de bază și derivate. Efortul lor va duce la apariția în 1874 a Sistemului CGS, ale cărui unități de măsură sunt centimetrul, gramul și secunda.La 20 mai 1875, cu ocazia ultimei Conferințe Diplomatice a Metrului, semnată la Paris de 17 state, ia naștere Convenția Metrului, care înființează Biroul Internațional de Măsuri și Greutăți (Bureau International des Poids et Mesures - BIPM), Comitetul Internațional de Măsuri și Greutăți (CIPM) și Conferința Generală de Măsuri și Greutăți (CGPM). România aderă la Convenția Metrului în 1883.În 1889 prima CGPM adoptă prototipuri noi pentru metru și kilogram. Numele sistemului de unități este Sistemul MKS după unitățile sale de bază: metru, kilogram și secundă.
În anii 1880 BAAS și Congresul Internațional de Electricitate, precursor al Comisiei Electrotehnice Internaționale (CEI –IEC), convin asupra unui sistem practic de unități, care conține și unitățile ohm, volt și amper. Fizicianul Giorgi arată în 1901 că este posibilă combinarea unităților electrice cu cele ale sistemului MKS adăugând o singură unitate electrică. Discuțiile propunerii de către Uniunea Internațională de Fizică Pură și Aplicată (IUPAP) și CEI conduc la adoptarea în 1946 de către CIPM a Sistemului MKSA, având la bază metrul, kilogramul, secunda și amperul. La toate aceste discuții participă și Comitetul Electrotehnic Român, din partea României. Propunerea unor fizicieni de adoptare a sistemului gaussian in locul sistemului MKSA este respinsă definitiv de Comisia Electrotehnică Internațională în 1932.Cea de a 9-a CGPM cere BIPM în 1948 efectuarea unui studiu privind unitățile de măsură necesare în practică. În 1954 CGPM adoptă definitiv unitățile de bază suplimentare amper, kelvin și candelă.În 1960 CGPM adoptă numele actual de „Sistemul internațional de unități” și abrevierea „SI”.În 1971 CGPM adoptă ultima unitate fundamentală de măsură, molul.În 1995 radianul și steradianul sunt reclasificate din unități suplimentare în unități derivate.
După ce metrul a fost redefinit în 1960, kilogramul a rămas singura unitate fundamentală SI bazată direct pe un artefact, prototipul internațional al kilogramului (IPK). În timpul celor de-a doua și a treia verificării periodice a prototipurilor naționale de kilogram, s-a observat o divergență semnificativă între masa IPK și toate copiile sale oficiale stocate în întreaga lume: astfel, masa copiilor a crescut semnificativ în raport cu masa IPK. Pe parcursul verificării extraordinare din 2014, continuarea divergenței nu a fost confirmată. Cu toate acestea, instabilitatea reziduală și ireductibilă a IPK-ului fizic a subminat fiabilitatea întregului sistem metric de la scară mică (atomică) până la scară mare (astrofizică).
alături de viteza luminii, patru constante ale naturii (constanta Planck, sarcina elementară, constanta Bolzmann și numărul lui Avogadro) să fie definite cu valori exacte
formularea definițiilor unităților fundamentale să utilizeze în loc de unități explicite, constante explicite.În 2015, CODATA task group on fundamental constants a anunțat termenele speciale de trimiterea datelor pentru realizarea definițiilor finale ale noilor unități de măsură. Aceste definiții au fost adoptate la a 26a  Conferință Generală de Măsuri și Greutăți (CGMP) la 16 noiembrie 2018 și au intrat în vigoare la 20 mai 2019.
Actual, sistemul internațional este cel mai utilizat sistem de unități de măsură pe plan mondial. Sistemul este folosit in majoritatea țărilor lumii, la ora actuală doar Marea Britanie și încă trei țări n-au trecut încă oficial la SI: Statele Unite ale Americii, Liberia și Myanmar. Totuși, în SUA SI este larg folosit în mediile științifice.Cu toate astea, majoritea unităților de măsură non-metrice sunt definite pe baza unităților SI. De exemplu, Institutul Național de Standarde și Tehnologii al SUA (NIST) publică tabele cu definiții ale unităților de măsură americane în funcție de cele metrice.
SI are șapte unități fundamentale independente, din care se obțin prin analiză dimensională toate celelalte unități, adică unitățile SI derivate. Unitățile fundamentale sunt considerate independente în măsura în care permit măsurarea mărimilor fizice independente. Unitățile fundamentale sunt dimensionale prin definiție, spre deosebire de cele derivate care pot fi adimensionale.
Pentru definirea unităților fundamentale ale SI se folosesc fenomene fizice reproductibile.
‡ Formularea „curent electric” din broșura SI trebuie înțeleasă ca „o mărime fizică cu ajutorul căreia se pot măsura fenomenele din domeniul curentului electric”. Actual denumirea mărimii a cărei unitate de măsură este amperul (A), este intensitatea curentului electric, lucru precizat chiar și în definiția din broșura SI din 1989 ediția a III-a în română traducere a versiunii a V-a brosurii BIPM internaționale în franceză..ObservațieUnele unități fundamentale fac referire în definirea lor la alte unități fundamentale, de exemplu definiția metrului utilizează unitatea secundă. La rândul ei, definiția secundei utilizează unitatea kelvin. Definiția amperului utilizează unitatea metru și, indirect prin forță, unitatea kilogram. Similar, unitatea de intensitate luminoasă, candela, este definită prin fluxul radiant, exprimat ca watt pe steradian, unitatea watt fiind ea însăși o unitate derivată. Prin urmare, unitățile fundamentale nu sunt independente stricto sensu dar sunt independente algebric sau din punct de vedere al analizei dimensionale, însă ele, așa cum sunt, permit măsurarea mărimilor fizice.
Simbolurile unităților nu sunt urmate de punct; aceste simboluri rămân neschimbate la plural.
Unitățile derivate sunt date de expresii algebrice formate, prin înmulțirea și împărțirea unităților fundamentale. Numărul acestor unități folosite în știință este nelimitat. În tabelul următor se prezintă câteva exemple de astfel de unități.
† Formulări neprezente în traducerea din 1989 în limba română a broșurii SI versiunea a 5-a. Aceste unități SI au fost introduse la a 21-a CGPM din 1999.
(a) În domeniul biochimiei această mărime este numită concentrație de substanță.
(b) Aceste mărimi sunt cantități adimensionale sau cantități cu dimensiunea 1. Simbolul dimensional „1” pentru unitate (numărul „unu”) nu se scrie la valorile  cantităților adimensionale.
† Formulare neprezentă în traducerea din 1989 în limba română a broșurii SI versiunea 5-a. Această unitate SI a fost introdusă la a 21-a CGPM din 1999.
‡ Unități SI derivate cu denumiri speciale admise pentru protecția sănătății umane.
(a) Prefixele pot fi folosite pentru oricare nume sau simbol, dar uneori unitatea rezultantă nu e coerentă.
(b) Radianul și steradianul sunt numele speciale pentru numărul „unu”, care pot fi utilizate pentru a specifica mărimea respectivă. În practică simbolurile rad și sr se folosesc pe măsura necesităților, iar simbolul „unu” nu este scris în cazul mărimilor adimensionale.
(c) În fotometrie, se menține simbolul steradianului, sr, în expresia unităților.
(d) Unitatea hertz se folosește doar pentru fenomenele periodice, iar unitatea becquerel doar pentru procesele aleatoare legate de activitatea unui radionuclid.
(e) Gradul Celsius este numele special al kelvinului folosit pentru exprimarea gradelor Celsius. Unitatea "grad Celsius" și unitatea „kelvin” sunt egale ca mărime, astfel că valoarea numerică a unei diferențe de temperatură sau a unui interval de temperaturi este aceeași la exprimarea în grade Celsius sau în kelvini.
(g) V. Recomandarea 2 (CI-2002) a CIPM (p. 79) privind utilizarea sievert (PV, 2002, 70, 102).
Unitățile derivate se definesc prin produsul puterilor unităților fundamentale. Dacă acest produs nu conține alt factor numeric decât 1, ele se numesc unități derivate coerente. De exemplu, unitatea de viteză metru pe secundă este coerentă, în timp ce unitățile kilometru pe secundă, centimetru pe secundă sau milimetru pe secundă, deși fac parte din SI, nu sunt unități coerente.
† Formulări neprezente în traducerea din 1989 în limba română a broșurii SI versiunea 5-a.
Simbolurile se scriu cu minuscule, cu excepția cazului când provin dintr-un nume propriu, când prima literă e majusculă.
Simbolurile nu sunt abrevieri, deci nu se pune punct după ele, cu excepția cazului în care regulile gramaticale impun notarea printr-un punct a sfârșitului unei fraze.
Înmulțirea și împărțirea se face conform regulilor clasice ale algebrei. Împărțirea este simbolizată de bara oblică ( / ) sau de exponenții negativi. Pe un rând se recomandă să fie o singură bară oblică, la nevoie simbolurile se grupează cu paranteze.
Nu se admit prescurtări gen „cc” pentru centimetru cub, „mps” pentru metri pe secundă etc.
Valoarea numerică precede întotdeauna simbolul, care la rândul său este precedat de un spațiu. Singura excepție este pentru unitățile unghiurilor: °, ' și ", care se scriu imediat după valoarea numerică. Simbolul temperaturii  °C este precedat de un spațiu.
Prefixele care formează multiplii și submultiplii unităților de măsură din SI au fost adoptate:
Simbolurile prefixelor se tipăresc cu litere latine, drepte, fără spațiu între simbolul prefixului și simbolul unității.
Ansamblul format din simbolul unui prefix și simbolul unei unități formează un nou simbol, care poate fi ridicat la o putere și poate fi combinat cu alte simboluri. Exemple:2,3 cm3 = 2,3 (10-2 m)3 = 2,3×10-6 m3
5000 μs-1 = 5000 (10-6 s)-1 = 5000×106 s-1 = 5×109 s-1Nu se admit prefixe compuse. Exemplu: 1 nm, nu 1 mμm.
Unitatea de masă este singura dintre unitățile SI fundamentale a cărei denumire conține, din motive istorice, un prefix. Denumirile multiplilor și submultiplilor zecimali ai unității de masă se formează adăugând prefixe la cuvântul gram.Exemplu: 10−6 kg = 1 miligram (1 mg), nu 1 microkilogram (1 μkg).
Deși utilizarea SI este recomandată în știință, tehnologie și comerț, este recunoscut faptul că mai sunt încă utilizate o serie de unități adânc înrădăcinate în decursul timpului. Dintre acestea fac parte:
unități ale fizicii experimentale: unitatea astronomică, viteza luminii, electronvoltul etc.Menținerea acestor unități este justificată de obișnuință, comoditate și aparatură (exemplu: ceasuri).
Alte unități și prefixe care nici ele nu fac parte din SI, dar au apărut recent:
unități de cantitate de informație sau și de capacitate de memorie de computer: bitul, baitul și octetul. De asemenea, nici prefixele binare nu fac parte din SI.
În România, obligativitatea utilizării sistemului internațional a fost stabilită prin standarde, actualizate periodic. Ultima actualizare datează din anii 1994-1996, când standardele STAS 737/1-16/82-91 au fost înlocuite cu standardele SR ISO 31-x:1995, traducere a standardului ISO 31. Aceste standarde se referă la:
SR ISO 31-8:1995 Măsuri și unități. Partea 8. Chimie fizică și fizică moleculară.
SR ISO 31-8:1995/C1:1996 Măsuri și unități. Partea 8. Chimie fizică și fizică moleculară.
SR ISO 31-10:1995 Măsuri și unități. Partea 10. Reacții nucleare și radiații ionizante.
SR ISO 31-11:1995 Măsuri și unități. Partea 11. Semne și simboluri matematice cu utilizare în științele fizicii și în tehnică.
SR ISO 31-13:1995 Măsuri și unități. Partea 13. Fizica stării solide.Precum și:
SR ISO 1000:1995 Unități și recomandări pentru utilizarea submultiplilor zecimali precum și a altor unități.În afară de acestea, mai sunt în vigoare vechile standarde:
STAS 10085/1-75 Conversia valorilor numerice dintr-un sistem de unități în altul. Metode generale de conversiune.
STAS 10085/2-75 Unități de măsură care nu fac parte din sistemul internațional (SI). Factori de conversiune.
STAS 10085/3-75 Conversiunea valorilor numerice dintr-un sistem de unități în altul. Tabele de conversiune.
Academia Republicii Socialiste România Sistemul Internațional de unități (SI), ed. a III-a în limba română (traducere din limba franceză după ediția a V-a, elaborată de BIPM), Editura Academiei, București, 1989, ISBN 973-27-0020-3
Iscrulescu, I., Ispășoiu, Gh., Petrescu, V. Sistemul Internațional de unități de măsură (SI). Editura Tehnică, București, 1970.
Budeanu, C Sistemul practic general de mărimi și unități, Editura Academiei, București 1957
Răduleț, R. și colab. Lexiconul Tehnic Român, Editura Tehnică, București, 1957-1966.
SR 13251:1996 - Vocabular internațional de termeni fundamentali și generali în metrologie, traducere a ISO Guide 99:1996 - International vocabulary of basic and general terms in metrology (VIM).

Sistemul solar (scris și Sistemul Solar) este format din Soare împreună cu sistemul său planetar (care cuprinde opt planete împreună cu sateliții lor naturali) și alte obiecte non-stelare.În afară de cele opt planete, oamenii de știință au emis ipoteza existenței unei alte planete, denumită provizoriu A noua planetă. Această ipotetică planetă gigantă s-ar afla la marginea Sistemului Solar. Existența planetei ar explica configurarea orbitală neobișnuită a unui grup de obiecte transneptuniene (OTN). La 20 ianuarie 2016, cercetătorii Konstantin Batygin și Michael E. Brown de la Institutul de Tehnologie din California au anunțat că există dovezi suplimentare indirecte privind existența unei a noua planete dincolo de orbita planetei Neptun. Aceasta ar orbita în jurul Soarelui între 10.000 și 20.000 de ani. Conform studiului publicat în Astronomical Journal, „Planeta Nouă” ar avea o masă de aproximativ 10 ori mai mare decât Terra și s-ar afla la minim 200 UA.Sistemul este situat într-unul dintre brațele exterioare ale galaxiei Calea Lactee (mai precis în Brațul Orion), galaxie care are cca. 200 de miliarde de stele.
El s-a format acum 4,6 miliarde de ani, ca urmare a colapsului gravitațional al unui gigant nor molecular. Cel mai masiv obiect este steaua centrală - Soarele, al doilea obiect ca masă fiind planeta Jupiter. Cele patru planete interioare mici, Mercur, Venus, Pământul și Marte, numite planete terestre / planete telurice, sunt compuse în principal din roci și metal. Cele patru planete exterioare, numite giganți gazoși, sunt mult mai masive decât cele telurice. Cele mai mari două planete, Jupiter și Saturn, sunt compuse în principal din hidrogen și heliu; cele două planete mai îndepărtate, Uranus și Neptun, sunt compuse în mare parte din substanțe cu o temperatură de topire relativ ridicată (comparativ cu hidrogenul și heliu), numite ghețuri, cum ar fi apa, amoniacul și metanul. Ele sunt denumite „giganți de gheață” (termen distinct de cel de „gigant gazos”). Toate planetele au orbite aproape circulare dispuse într-un disc aproape plat numit plan ecliptic.
Sistemul solar prezintă câteva regiuni unde se află diferite obiecte mici. Centura de asteroizi, situată între Marte și Jupiter, este similară din punct de vedere al compoziției cu planetele terestre, deoarece o mare parte dintre obiecte sunt compuse din rocă și metal. Dincolo de orbita lui Neptun se află centura Kuiper și discul împrăștiat; multe dintre obiectele transneptuniene sunt în mare parte compuse din ghețuri. Printre aceste obiecte, de la câteva zeci până la mai mult de zece mii de obiecte pot fi suficient de mari pentru a fi fost rotunjite de propria gravitație. Astfel de obiecte sunt denumite planete pitice. Planetele pitice identificate până în prezent includ asteroidul Ceres și obiectele transneptuniene: Pluto, Eris, Haumea și Makemake. În plus, în aceste două regiuni se află diferite alte corpuri mici, cum ar fi comete, centauri și materie interplanetară. Șase planete, cel puțin trei planete pitice și multe alte corpuri mici au sateliți naturali care se rotesc în jurul lor. Fiecare planetă exterioară este înconjurată de inele planetare alcătuite din praf și alte obiecte mici.
Vântul solar (un flux de plasmă de la Soare) creează în mediul interstelar o bulă cunoscută ca heliosferă, care se extinde până la marginea discului împrăștiat. La limita sa exterioară se află Norul lui Oort, care reprezintă doar un câmp de resturi rămase după crearea planetelor, fiind considerat a fi sursa pentru cometele cu perioadă lungă. El se întinde până la o distanță aproximativ de o mie de ori mai mare decât heliosfera. Heliopauza este punctul în care presiunea vântului solar este egală cu presiunea opusă a vântului interstelar.
Timp de câteva mii de ani umanitatea, cu puține excepții, nu a recunoscut existența sistemului solar. Oamenii credeau că Pământul se află în centrul Universului și este cu totul diferit de celelalte obiecte divine și eterice care se mișcă pe cer. Deși filozoful grec Aristarh din Samos a speculat despre reorganizarea heliocentrică a cosmosului, Nicolaus Copernicus a fost primul astronom care a dezvoltat un sistem matematic heliocentric predictiv. Succesorii săi din secolul al XVII-lea (Galileo Galilei, Johannes Kepler și Isaac Newton) au avut o înțelegere a fizicii care i-a condus la admiterea graduală a ideii că Pământul se rotește de fapt în jurul Soarelui și că celelalte planete sunt guvernate de aceleași legi ale fizicii care guvernează și Pământul. În plus, inventarea telescopului a condus la descoperirea unor planete și sateliți noi. În timpurile mai recente, îmbunătățiri ale telescoapelor și folosirea navelor spațiale fără echipaj au deschis drumul studierii fenomenelor geologice din sistemul solar (studiul munților și craterelor de impact) și a fenomenelor meteorologice sezoniere de pe unele planete (cum ar fi norii, furtunile de nisip și calotele de gheață).
Componentul principal al sistemului solar este Soarele, o stea de tip G2 din secvența principală ce conține 99,86% din masa cunoscută a sistemului și îl domină din punct de vedere gravitațional. Cele mai mari patru corpuri ce orbitează în jurul Soarelui, giganții gazoși, constituie circa 99% din masa rămasă, Jupiter și Saturn deținând împreună mai mult de 90%.Majoritatea obiectelor mari care orbitează în jurul Soarelui se află în apropierea planului orbitei Pământului, cunoscut și ca ecliptică. Orbitele planetelor sunt foarte apropiate de ecliptică în timp ce orbitele cometelor și ale obiectelor din centura Kuiper au adesea unghiuri de intersecție cu ecliptica destul de mari. Toate planetele și majoritatea celorlalte obiecte orbitează în jurul Soarelui în aceeași direcție în care se rotește acesta (în sens invers acelor de ceasornic, privit de deasupra polului nordic solar). Există excepții, cum ar fi cometa Halley.
Structura generală a regiunilor cartografiate ale sistemului solar constă din: steaua centrală – Soarele, patru planete interioare relativ mici înconjurate de o centură de asteroizi din rocă și, alți patru giganți de gaz – înconjurați la rândul lor de centura Kuiper și alte obiecte înghețate. Sistemul Solar interior include primele patru planete terestre și centura de asteroizi. Sistemul solar exterior se află dincolo de centura de asteroizi, incluzând cei patru giganți gazoși (cunoscuți și ca planete joviene). După descoperirea centurii Kuiper, zonele mărginașe ale sistemului solar sunt considerate a fi o regiune distinctă, aflată dincolo de orbita planetei Neptun.Majoritatea planetelor din sistemul solar posedă un sistem secundar propriu, fiind orbitate de obiecte planetare denumite sateliți naturali, sau luni (dintre care două sunt mai mari decât planeta Mercur) sau, în cazul giganților gazoși, de către inele planetare (benzi subțiri de particule mici care gravitează în jurul planetei la unison). Majoritatea celor mai mari sateliți naturali se află în rotație sincronă cu perioada lor de revoluție, una dintre fețele lor fiind totdeauna îndreptată către planeta orbitată.
Legile lui Kepler cu privire la mișcarea planetară descriu orbitele obiectelor din jurul Soarelui. Urmând legile lui Kepler, fiecare dintre aceste obiecte se mișcă de-a lungul unei elipse, într-unul dintre focarele acesteia aflându-se Soarele. Obiectele mai apropiate de Soare (cu o semiaxă majoră mai mică) se deplasează mai repede, fiind influențate mai puternic de către gravitația Soarelui. Pe o orbită eliptică, distanța unui corp față de Soare variază de-a lungul perioadei sale de revoluție (denumită „an”). Cel mai apropiat punct față de Soare de pe orbita unui obiect este numit periheliu, în timp ce punctul cel mai îndepărtat se numește afeliu. Orbitele planetelor sunt aproape circulare, dar multe comete, asteroizi și obiecte din cadrul centurii Kuiper au orbite foarte eliptice. Pozițiile corpurilor în sistemul solar pot fi prezise folosindu-se modele numerice.
Deși Soarele domină sistemul prin masa sa, el măsoară doar 2% din momentul cinetic, datorat rotației diferențiale din interiorul Soarelui gazos. Planetele, dominate de Jupiter, măsoară cea mai mare parte din restul momentului cinetic datorat combinației dintre masele, orbitele și distanțele lor față de Soare, cometele având cel mai probabil și ele o contribuție semnificativă la total.Datorită distanțelor vaste implicate, multe reprezentări ale sistemului solar arată orbitele la aceeași depărtare. În realitate cu cât o planetă sau o centură este mai departe de Soare, cu atât distanța dintre ea și orbita precedentă este mai mare, existând totuși și unele excepții. De exemplu, Venus se află la aproximativ 0,33 unități astronomice (UA) mai departe de Soare decât Mercur, în timp ce Saturn se află la 4,3 UA depărtare de Jupiter, iar Neptun la 10,5 UA de Uranus. Au fost făcute încercări pentru a determina relația dintre aceste distanțe orbitale (de exemplu, legea Titius–Bode), dar nu a fost acceptată nicio teorie de acest fel.
Soarele – ce cuprinde aproape toată materia din sistemul solar – este compus în proporție de aproximativ 98% din hidrogen și heliu. Jupiter și Saturn, care cuprind aproape întreaga materie rămasă, au în compoziția atmosferei circa 98% din aceleași elemente. Există un gradient al compoziției în sistemul solar, determinat de căldura și presiunea de radiație a luminii care provin de la Soare; obiectele care sunt mai aproapiate de Soare, sunt mult mai afectate de căldură și presiunea luminii, fiind compuse din elemente cu temperaturi de topire ridicate. Obiectele care sunt mai depărtate de Soare sunt compuse în mare parte din materiale cu temperaturi de topire mai mici. Granița din sistemul solar, dincolo de care aceste substanțe volatile se pot condensa este cunoscută sub numele de linia de îngheț și se află la aproximativ 5 UA de la Soare.Obiectele din sistemul solar interior sunt compuse în mare parte din roci, materiale ce conțin compuși cu puncte de topire ridicate cum sunt silicații, fierul sau nichelul, care au rămas în stare solidă în aproape toate condițiile din nebuloasa protoplanetară. Jupiter și Saturn sunt compuși în mare parte din gaze, materiale cu puncte de topire extrem de scăzute și presiunea de vapori mare, cum ar fi hidrogenul molecular, heliul și neonul, care s-au aflat întotdeauna în fază gazoasă în nebuloasa inițială. Ghețurile, ca apa înghețată, metanul, amoniacul, hidrogenul sulfurat și dioxidul de carbon, au puncte de topire de până la câteva sute de grade kelvin, în timp ce stările lor depind de presiunea și temperatura ambiante. Ele pot fi găsite sub formă de gheață, lichide sau gaze, în diferite locuri din sistemul solar, în timp ce în nebuloasa inițială ele erau fie în stare solidă, fie în stare gazoasă. Substanțe înghețate se găsesc în compoziția majorității sateliților planetelor gigante, precum și în cea a planetelor Uranus și Neptun (așa-numiții giganți de gheață) și în numeroase obiecte mici care se află dincolo de orbita lui Neptun. Împreună, gazele și ghețurile sunt cunoscute și ca volatile.Un număr de modele ale sistemului solar de pe Pământ au încercat să redea la scară relativă obiectele sistemului solar, dar în mediul antropic. Unele astfel de modele sunt mecanice - cunoscute și ca planetarii - în timp ce altele se pot extinde de-a lungul mai multor orașe sau regiuni. Cel mai mare model la scară, Sistemul Solar Suedez, folosește arena Ericsson Globe de 110 metri amplasată în Stockholm drept Soare și, respectând scara, un Jupiter de 7,5 metri la Aeroportul Internațional Arlanda, de la 40 km depărtare, în timp ce cel mai depărtat obiect, Sedna, este o sferă de 10 cm din Luleå, de la 912 km depărtare.
Sistemul solar s-a format acum 4,568 miliarde de ani, în urma colapsului gravitațional al unei regiuni din cadrul unui vast nor molecular. Acest nor inițial avea un diametru de mai mulți ani-lumină și a dat naștere, probabil, mai multor stele. La fel ca și majoritatea norilor moleculari, acesta era constituit, în principal, din hidrogen, mai puțin heliu și cantități mici de elemente mai grele formate în generațiile anterioare de stele. Când regiunea care avea să devină sistemul solar, denumită și nebuloasă pre-solară, a suferit un colaps, conservarea momentului cinetic a determinat-o să se rotească mai repede. Centrul, unde s-a concentrat cea mai mare parte a masei, a devenit din ce în ce mai fierbinte în raport cu discul din jur. Nebuloasa în contracție, rotindu-se tot mai repede, a început să se aplatizeze și a luat forma unui disc protoplanetar cu un diametru de aproximativ 200 UA, având o protostea fierbinte și densă în centru. Protoplanetele formate în urma acreției din acest disc de praf și gaz interacționau gravitațional, formând - prin contopire - corpuri din ce în ce mai mari. Sute de protoplanete au putut exista în sistemul solar timpuriu, dar acestea fie au fuzionat, fie au fost distruse, formând planete și planete pitice, iar resturile devenind obiecte minore.
Din cauza punctului lor de fierbere foarte mare, numai metalele și silicații au putut rezista în sistemul solar interior fierbinte, aproape de Soare, iar acestea au format planetele de rocă Mercur, Venus, Terra și Marte. Deoarece elementele metalice constituiau doar o fracțiune foarte mică din nebuloasa solară, planetele terestre nu au putut deveni foarte mari. Giganții gazoși (Jupiter, Saturn, Uranus și Neptun) s-au format mai departe de Soare, dincolo de linia de îngheț: punctul dintre orbita lui Marte și a lui Jupiter începând de la care materia este suficient de rece pentru a permite compușilor volatili să rămână solizi. Ghețurile care formau aceste planete au fost mai numeroase decât metalele și silicații, care formau planetele terestre interioare, permițându-le să devină destul de masive pentru a capta atmosfere mari de hidrogen și heliu, elementele cele mai ușoare și mai abundente. Resturile care nu au devenit planete s-au concentrat în regiuni ca centura de asteroizi, centura Kuiper și norul lui Oort. Modelul de la Nisa este o explicație a creării acestor regiuni, precum și a modului în care planetele exterioare s-au putut forma în poziții diferite și au migrat, ajungând să aibă orbitele lor actuale prin diverse interacțiuni gravitaționale.
După 50 de milioane de ani, presiunea și densitatea hidrogenului din centrul protostelei au devenit suficient de mari pentru ca să înceapă fuziunea termonucleară. Temperatura, viteza de reacție, presiunea, precum și densitatea au crescut până când a fost atins echilibrul hidrostatic: presiunea termică a egalat forța gravitațională. În acel moment, Soarele a devenit o stea din secvența principală de stele. Vântul solar a creat heliosfera și a măturat gazul și praful rămase din discul protoplanetar în spațiul interstelar, punând capăt procesului de formare a planetelor.
Sistemul solar va rămâne aproximativ așa cum îl știm astăzi până când hidrogenul din nucleul Soarelui va fi complet transformat în heliu, eveniment ce va avea loc peste 5,4 miliarde de ani. Acest lucru va pune sfârșit perioadei principale de viață a Soarelui. În acel moment, nucleul Soarelui va suferi un colaps, iar energia produsă va fi mult mai mare decât în prezent. Straturile exterioare ale Soarelui se vor extinde, diametrul ajungând de circa 260 de ori mai mare decât în momentul actual și Soarele va deveni o gigantă roșie. Din cauza faptului că suprafața sa va crește foarte mult, ea va fi considerabil mai rece decât va fi fost în perioada principală a vieții lui (cu maximum 2600 K). În urma măririi Soarelui, Mercur și Venus se vor vaporiza iar planeta Pământ va deveni nelocuibilă, zona locuibilă mutându-se la orbita lui Marte. În cele din urmă, nucleul nu va mai fi suficient de fierbinte pentru fuziunea heliului; Soarele va arde heliul pentru o fracțiune a timpului în care a ars hidrogenul din nucleu. Soarele nu este destul de masiv pentru a începe fuziunea elementelor mai grele, și reacțiile nucleare din nucleu vor scădea. Straturile sale exterioare vor fi ejectate în spațiu, lăsând în urmă o pitică albă, un obiect extraordinar de dens, având jumătate din masa inițială a Soarelui (de mărimea Pământului). Straturile exterioare ejectate vor forma ceea ce este cunoscut sub numele de nebuloasă planetară, împrăștiind în mediul interstelar unele din materialele din care s-a format Soarele, dar și elemente mai grele, cum ar fi carbonul, create în Soare.
Soarele este steaua sistemului solar și de departe cel mai important component al acestuia. Masa sa mare (egală cu 332.900 de mase terestre) produce în nucleul său temperaturi și densități suficient de ridicate ca să susțină fuziunea nucleară, care eliberează o cantitate enormă de energie, din care cea mai mare parte radiază în restul sistemului sub formă de radiații electromagnetice, cu vârful situat în spectrul de 400-700 nm al luminii vizibile.Soarele este clasificat ca fiind o pitică galbenă de tipul G2, dar acest nume poate induce în eroare, din moment ce comparativ cu majoritatea stelelor din galaxia noastră, Soarele este mai mare și mai luminos. Stelele sunt clasificate cu ajutorul diagramei Hertzsprung–Russell, o diagramă care reprezintă grafic luminozitatea stelelor împreună cu temperatura de la suprafața lor. În general, stelele mai fierbinți sunt mai luminoase. Stelele care satisfac această relație sunt denumite stele din secvența principală, iar Soarele se află chiar în mijlocul acestei secvențe. Totuși, stelele mai luminoase și mai fierbinți decât Soarele sunt rare, în timp ce stelele cu mult mai fade și mai reci, cunoscute și ca pitice roșii, sunt comune, reprezentând 85% din totalul stelelor din galaxie.Unele dovezi sugerează că poziția Soarelui în secvența principală poate înseamna că acesta se află la mijlocul ciclului de viață al unei stele, pentru că nu și-a consumat încă rezerva de hidrogen folosit pentru fuziunea nucleară. Soarele devine tot mai luminos; mai devreme în evoluția sa, luminozitatea era doar 70% din cea actuală.Soarele face parte din populația I de stele; a luat naștere în faza târzie a evoluției universului și astfel conține mai multe elemente mai grele decât hidrogenul și heliul (numite „metale”, în context astronomic) decât stelele mai vechi ce fac parte din populația a II-a. Elementele chimice mai grele decât hidrogenul și heliul s-au format în nucleele stelelor vechi care au explodat, așadar prima generație de stele a trebuit să dispară pentru ca universul să se poată îmbogăți cu aceste elemente. Stelele mai vechi conțin mai puține metale, în timp ce stelele născute mai târziu conțin mai multe. Se crede că acest conținut mai bogat în metale a fost crucial pentru ca Soarele să dezvolte un sistem planetar, deoarece planetele se formează prin acreția „metalelor”.
Împreună cu lumina, Soarele radiază un flux continuu de particule încărcate (plasmă) cunoscute ca vânt solar. Acest flux de particule se răspândește spre exterior, cu o viteză de aproximativ 1,5 milioane de kilometri pe oră, creând o atmosferă fragilă (heliosfera) care pătrunde în sistemul solar până la cel puțin 100 UA (vezi heliopauză). Această materie extrem de rarefiată este cunoscută sub numele de mediu interplanetar. Activitatea de pe suprafața Soarelui, cum ar fi erupțiile solare și ejecția masei coronale, perturbă heliosfera, generând vremea cosmică și cauzând furtuni geomagnetice. Cea mai mare structură din cadrul heliosferei este stratul de curent heliosferic, în formă de spirală, creat de acțiunea câmpului magnetic rotativ al Soarelui asupra mediului interplanetar.Câmpul magnetic al Pământului împiedică atmosfera sa de a fi deposedată de vântul solar. Venus și Marte nu au câmp magnetic și ca rezultat, vântul solar face ca atmosferele lor să se împrăștie treptat în spațiu. Ejecțiile masei coronale și alte fenomene similare aruncă în spațiu un câmp magnetic și cantități imense de materie de pe suprafața Soarelui. Interacțiunea acestui câmp magnetic și a materialelor cu câmpul magnetic al Pământului provoacă apariția de particule încărcate în atmosfera superioară a Pământului, unde interacțiunea lor creează aurorele observabile în apropierea polilor magnetici.
Radiațiile cosmice provin din afara sistemului solar. Heliosfera și câmpurile magnetice planetare (pentru planetele care le au) apără parțial sistemul solar de particulele interstelare cu înaltă energie care formează razele cosmice. Densitatea razelor cosmice în mediul interstelar și puterea câmpului magnetic al Soarelui se schimbă în perioade lungi de timp, astfel încât nivelul de penetrare a radiațiilor cosmice în sistemul solar variază, deși este necunoscut cât de mult.Mediul interplanetar conține cel puțin două regiuni în formă de disc alcătuite din praf cosmic. Prima, norul de praf zodiacal, se află în sistemul solar interior și cauzează lumina zodiacală. Probabil ea s-a format în urma coliziunilor din centura de asteroizi provocate de interacțiunea cu planetele. Cea de-a doua se întinde de la aproximativ 10 UA până la aproximativ 40 UA și a fost creată, probabil, de coliziuni similare din cadrul centurii Kuiper.
Sistemul solar interior este numele tradițional pentru regiunea care cuprinde planetele terestre și asteroizii. Obiectele din această regiune sunt compuse în mare parte din silicați și metale, fiind relativ aproape de Soare; raza întregii regiuni este mai mică decât distanța dintre orbitele lui Jupiter și Saturn.
Cele patru planete interioare sau telurice / terestre au o compoziție densă, de roci, cu puțini sau chiar fără sateliți și fără sisteme de inele. Ele sunt compuse în mare parte din minerale refractare, cum ar fi silicații, care formează scoarțele și mantalele planetelor, și metale ca fierul și nichelul, care formează nucleele planetare. Trei din cele patru planete interioare (Venus, Terra și Marte) au o atmosferă destul de densă pentru a genera vremea; toate au cratere de impact și caracteristici tectonice de suprafață, cum ar fi rifturi și vulcani. Termenul de „planetă interioară” nu trebuie confundat cu termenul de „planetă inferioară”, care desemnează planetele mai apropiate de Soare decât Pământul (adică Mercur și Venus).
Mercur (0,4 UA de la Soare) este cea mai apropiată planetă de Soare și cea mai mică planetă din sistemul solar (0,055 mase terestre). Mercur nu are niciun satelit natural, iar singurele caracteristici geologice cunoscute, în afara craterelor de impact, sunt crestăturile din scoarță, care cel mai probabil se datorează unei perioade timpurii de contracție din trecutul său. Atmosfera planetei Mercur este aproape neobservabilă și este formată din atomi desprinși de pe suprafața sa de către vântul solar. Apariția nucleului său de fier relativ mare și mantaua subțire nu au fost încă suficient explicate. Ipotezele includ faptul că straturile exterioare au fost dezagregate în urma impactului cu un obiect gigantic și că acreția completă a fost împiedicată de energia Soarelui tânăr.
Planeta Venus (0,7 UA de la Soare) este asemănătoare ca mărime cu Pământul (0,815 mase terestre) și, la fel ca și Terra, are o manta subțire de silicat deasupra unui nucleu de fier, o atmosferă substanțială și indicii ale unei activități geologice interne. Totuși, planeta este mult mai uscată decât Pământul iar atmosfera sa este de nouăzeci de ori mai densă. Venus nu are niciun satelit natural. Este cea mai fierbinte planetă, temperaturile de la suprafață depășind 400 °C, cel mai probabil din cauza cantității de gaze cu efect de seră din atmosferă. Nu a fost detectată nici o dovadă definitivă a unei activități geologice la momentul actual pe Venus, dar planeta nu are un câmp magnetic care să prevină epuizarea atmosferei sale substanțiale, ceea ce sugerează că aceasta este încontinuu alimentată de către erupțiile vulcanice.
Pământul (de asemena și Terra; 1 UA de la Soare) este cea mai mare și cea mai densă planetă interioară, singura despre care se cunoaște la momentul actual că este geologic activă și singurul loc din sistemul solar unde se cunoaște că există viață. Hidrosfera sa lichidă este unică printre planetele terestre, iar Terra este singura planetă unde au fost observate plăci tectonice. Atmosfera Pământului diferă radical față de cea a altor planete, fiind shimbată de prezența vieții și conținând aproximativ 21% de oxigen liber. Planeta Pământ are doar un satelit natural, Luna, care este singurul satelit mare al unei planete terestre din sistemul solar.
Marte (1,52 UA de la Soare) este mai mic decât Terra și Venus (are 0,107 mase terestre). Planeta posedă o atmosferă formată în mare parte din dioxid de carbon, cu o presiune la suprafață de 6,1 milibari (aproximativ 0,6% din presiunea atmosferică de la suprafața Pământului). Suprafața sa, brăzdată de vulcani vaști ca Olympus Mons și rifturi cum ar fi Valles Marineris, reprezintă o dovadă a activităților geologice care au persistat până relativ recent, cu două milioane de ani în urmă. Culoarea sa roșiatică provine de la oxizii de fier (rugină) din sol. Marte are doi sateliți naturali foarte mici (Deimos și Phobos) despre care se crede că au fost asteroizi capturați de gravitația planetei.
Asteroizii sunt obiecte mici din sistemul solar, compuse în mare parte din roci refractare și minerale metalice, la care se mai adăugă gheața.Centura de asteroizi se află între planetele Marte și Jupiter, la o distanță cuprinsă între 2,3 și 3,3 UA de la Soare. Se crede ea e alcătuită din resturile rămase în urma formării sistemului solar, care nu au reușit să se unească din cauza interferenței gravitaționale a lui Jupiter.Mărimea asteroizilor variază de la câteva sute de kilometri până la mărimi microscopice. Toți asteroizii, cu excepția celui mai mare, Ceres, sunt clasificați ca obiecte mici ale sistemului solar.Centura de asteroizi conține zeci de mii, posibil milioane, de obiecte ce au un diametru mai mare de un kilometru. Cu toate acestea, masa totală a centurii de asteroizi măsoară în jur de o miime din masa terestră. În centura de asteroizi, obiectele sunt foarte rarefiate; navele spațiale au trecut cu ușurință prin aceasta fără niciun incident. Asteroizii cu diametre între 10 și 10−4 metri sunt denumiți meteoroizi.
Ceres (2,77 UA de la Soare) este cel mai mare asteroid, o protoplanetă și o planetă pitică. Are un diametru puțin mai mic de 1000 km și o masă destul de mare pentru ca propria gravitație să-i confere o formă sferică. Când a fost descoperită în secolul al XIX-lea, Ceres a fost considerată o planetă, dar a fost reclasificată ca asteroid în anii 1850, când observațiile mai ample au dezvăluit existența altor asteroizi asemănători. În anul 2006 a fost clasificată ca planetă pitică.
Asteroizii din centura de asteroizi sunt divizați în grupuri de asteroizi și familii de asteroizi, în funcție de caracteristicile orbitale pe care le au. Sateliții asteroidali sunt asteroizii care orbitează în jurul unor asteroizi mai mari. Ei nu sunt distinși atât de clar ca și sateliții planetari, câteodată fiind la fel de mari ca și asteroidul în jurul căruia gravitează. Centura de asteroizi conține de asemenea și comete de centură principală, care se poate să fi fost sursa de apă a Pământului.Troienii lui Jupiter sunt localizați în punctele Lagrange L4 sau L5 ale lui Jupiter (regiuni stabile din punct de vedere gravitațional care precedă sau urmează planeta pe orbita sa); termenul de troian este folosit de asemenea pentru a desemna corpuri mici din orice punct Lagrange al unei planete sau unui satelit. Asteroizii din familia Hilda sunt într-o rezonanță de 2:3 cu planeta Jupiter; aceasta înseamnă că ei orbitează în jurul Soarelui de trei ori la fiecare două orbitări ale lui Jupiter.În sistemul solar interior există de asemenea asteroizi hoinari, mulți dintre ei traversând orbitele planetelor interioare.
Regiunea exterioară a sistemului solar este locul unde se află giganții gazoși și sateliții lor. Multe comete cu perioadă scurtă, inclusiv centaurii, orbitează de asemenea în această regiune. Din cauza distanței foarte mari de la Soare, obiectele solide din sistemul solar exterior conțin o proporție mai mare de substanțe volatile cum ar fi apa, amoniacul și metanul, decât planetele de roci din sistemul solar interior, deoarece temperaturile mai reci permit menținerea acestor compuși în stare solidă.
Cele patru planete exterioare sau giganții gazoși (uneori numite planete joviene), dețin împreună 99% din masa care orbitează în jurul Soarelui. Jupiter și Saturn au, fiecare, o masă de zeci de ori mai mare decât cea a Pământului și sunt formate preponderent din hidrogen și heliu; Uranus și Neptun sunt mai puțin masive (având sub 20 de mase terestre) și sunt compuși mai mult din ghețuri. Din această cauză, mulți astronomi cred că ei fac parte dintr-o categorie aparte, „giganții de gheață”. Toți cei patru giganți gazoși au inele, deși doar sistemul de inele al lui Saturn este ușor de observat de pe Pământ. Termenul de planetă exterioară nu trebuie confundat cu cel de planetă superioară, care desemnează planete din afara orbitei Pământului și include, astfel, atât planetele exterioare cât și pe Marte.
Jupiter (5,2 UA), cu o masă de 318 ori mai mare ca cea a Pământului, este de 2,5 mai masiv decât toate celelalte planete din sistemul solar laolaltă. El este compus în mare parte din hidrogen și heliu. Căldura sa internă destul de mare creează un număr de caracteristici semi-permanente ale atmosferei sale, cum ar fi benzile de nori și Marea Pată Roșie.
Jupiter are 67 de sateliți cunoscuți. Cei mai mari patru sateliți, Ganymede, Callisto, Io și Europa prezintă similarități cu planetele terestre, cum ar fi vulcanismul și încălzirea internă. Ganymede, cel mai mare satelit din sistemul solar, este mai mare decât planeta Mercur.
Saturn (9,5 UA), care se distinge prin sistemul său de inele ușor de observat de pe Pământ, este asemănător cu Jupiter din punctul de vedere al compoziției atmosferice și al magnetosferei. Deși Saturn are 60% ​​din volumul lui Jupiter, el are mai puțin de o treime din masa acestuia (95 de mese terestre), fiind cea mai puțin densă planetă din sistemul solar. Inelele lui Saturn sunt alcătuite din particule mici de rocă și gheață.
Saturn are 62 de sateliți confirmați; doi dintre ei, Titan și Enceladus, poartă semne de activitate geologică, deși aceștia sunt în mare parte alcătuiți din gheață (criovulcani). Titan, al doilea satelit ca mărime din sistemul solar, este mai mare decât Mercur și singurul satelit din sistemul solar care posedă o atmosferă substanțială.
Uranus (19,6 UA), de 14 ori mai masiv ca Pământul, are masa cea mai mică dintre toate planetele exterioare. Este singura planetă care orbitează în jurul Soarelui înclinată „pe o parte”; înclinația axei de rotație este de peste nouăzeci de grade față de normala la ecliptică. Planeta are un nucleu mult mai rece decât ceilalți giganți gazoși și cantitatea de căldură radiată în spațiu este foarte mică.
Uranus are 27 de sateliți cunoscuți, cei mai mari fiind Titania, Oberon, Umbriel, Ariel și Miranda.
Neptun (30 UA), deși este puțin mai mic decât Uranus, este mult mai masiv (aproximativ 17 mase terestre) și prin urmare, mult mai dens. El radiază mai multă căldură internă, dar nu la fel de multă ca Jupiter sau Saturn.
Neptun are 13 sateliți cunoscuți. Cel mai mare, Triton, este geologic activ, având probabil gheizere de azot lichid. Triton este singurul satelit mare cu o orbită retrogradă. Neptun este însoțit pe orbita sa de o mulțime de planete minore, numite troienii lui Neptun, care au o rezonanță orbitală de 1:1 cu el.
Centaurii sunt obiecte de gheață asemănătoare cometelor, cu o semiaxă mare mai mare decât cea al lui Jupiter (5,5 UA) și mai mică decât cea a lui Neptun (30 UA). Cel mai mare centaur cunoscut, 10199 Chariklo, are un diametru de aproximativ 250 km. Primul centaur descoperit, 2060 Chiron, a fost, de asemenea, clasificat drept cometă (95P) deoarece acesta dezvoltă o coadă ca și cometele, atunci când se apropie de Soare.
Cometele sunt obiecte mici din sistemul solar, de obicei cu dimensiuni de doar câțiva kilometri, compuse în mare parte din gheață volatilă. Au orbite puternic excentrice și în general periheliul lor se află între orbitele planetelor interioare iar afeliul, la mare distanță dincolo de planeta pitică Pluto. Când o cometă intră în sistemul solar interior, apropierea sa de Soare cauzează sublimarea și ionizarea suprafeței sale înghețate, creându-se astfel o coamă, urmată de o coadă lungă de gaz și praf care este adesea vizibilă cu ochiul liber.
Cometele de perioadă scurtă au perioada orbitală mai scurtă de două sute de ani, iar cele de perioadă lungă au perioade orbitale de ordinul miilor de ani. Se crede că cometele de perioadă scurtă își au originea în centura Kuiper, în timp ce cele de perioadă lungă (cum ar fi Hale–Bopp), în norul lui Oort. Multe grupuri de comete, ca Kreutz Sungrazers, s-au format prin fragmentarea unei comete-părinte. Unele comete cu orbite hiperbolice pot să provină din afara sistemului solar, dar determinarea precisă a orbitelor lor este dificilă. Cometele bătrâne, care și-au consumat mare parte a materialului volatil datorită încălzirii solare, sunt categorizate de obicei ca asteroizi.
Zona de dincolo de Neptun sau „regiunea transneptuniană” este în mare parte neexplorată. Ea conține o mulțime de lumi mici (cea mai mare având un diametru de doar o cincime din cel al Pământului și o masă mult mai mică decât cea a Lunii), compuse în principal din roci și gheață. Această regiune este uneori cunoscută sub numele de „sistemul solar exterior”, deși alții folosesc acest termen pentru a desemna regiunea de dincolo de centura de asteroizi. În literatura astronomică internațională, corpurile cerești situate în regiunea transneptuniană sunt abreviate, de obicei, ca TNO (Trans-Neptunian Object).
Centura Kuiper este un inel mare, plin cu resturi, similar cu centura de asteroizi, în el fiind în principal obiecte care sunt compuse în primul rând din gheață. Aceasta se întinde între 30 și 50 UA de la Soare. Deși se consideră că conține zeci de planete pitice, ea este compusă în principal din corpuri mici ale sistemului solar. Multe dintre obiectele mai mari din centura Kuiper, ca Quaoar, Varuna și Orcus, pot fi recunoscute ca planete pitice dacă vor fi date suplimentare despre ele. Se estimează că acolo sunt peste 100.000 de obiecte cu un diametru mai mare de 50 km, dar masa totală a centurii Kuiper se consideră a fi doar o zecime sau chiar o sutime din masa Pământului. Multe obiecte din centura Kuiper au mai mulți sateliți, iar cele mai multe au orbite care le duc în afara planului ecliptic.Centura Kuiper poate fi împărțită în centura clasică și rezonantă. Obiectele rezonante au o orbită legată de cea a lui Neptun (de exemplu, orbitează în jurul Soarelui de două ori pentru fiecare trei orbitări ale lui Neptun, sau o dată la fiecare două). Prima rezonanță are loc în orbita lui Neptun. Centura clasică constă în obiecte care nu au rezonanță cu Neptun, și se întinde de la aproximativ 39,4 UA până la 47,7 UA. Obiectele din centura clasică Kuiper se clasifică ca cubewano, după ce a fost descoperit primul obiect de acest fel, (15760) 1992 QB1, și până acum au o orbită asemănătoare cu orbita lor inițială care avea o excentricitate mică.
Planeta pitică Pluto (distanța medie de la Soare: aprox. 39 UA) este cel mai mare obiect cunoscut din centura Kuiper. Când a fost descoperit în 1930, era considerat a noua planetă; această clasificare s-a schimbat în 2006, când s-a adoptat o definție formală mai riguroasă a unei planete. Pluto are o orbită relativ excentrică, înclinată la 17 grade față de planul eclipticei, iar distanța sa față de Soare variază între 29,7 UA la periheliu (situat în interiorul orbitei lui Neptun) și 49,5 UA la afeliu.
Charon, cel mai mare satelit al lui Pluto, este câteodată descris ca alcătuind un sistem binar cu Pluto, deoarece cele două corpuri orbitează în jurul unui baricentru gravitațional comun situat deasupra suprafețelor lor (aceasta înseamnă că ele par a se „orbita reciproc”). În afară de Charon, sunt cunoscuți alți patru sateliți mai mici care orbitează în jurul planetei Pluto, și anume: P5, Nix, P4, și Hydra.
Pluto are un raport de rezonanță orbitală de 3:2 cu Neptun, aceasta însemnând că Pluto efectuează două revoluții complete în jurul Soarelui la fiecare trei revoluții complete ale lui Neptun. Obiectele din centura Kuiper care posedă aceeași rezonanță orbitală sunt cunoscute ca obiecte obiecte plutino.
Planeta pitică Makemake (distanța medie de la Soare: 45,79 UA), deși este mai mică decât Pluto, este cel mai mare obiect cunoscut din centura Kuiper clasică (adică el nu prezintă un raport confirmat de rezonanță orbitală cu Neptun). Makemake este cel mai luminos obiect din centura Kuiper după Pluto. A fost denumită și desemnată ca planetă pitică în 2008. Orbita sa este mult mai înclinată decât cea a lui Pluto, la 29°.Haumea (distanța medie de la Soare: 43,13 UA) are o orbită similară cu cea a lui Makemake, cu excepția faptului că prezintă o rezonanță orbitală de 7:12 cu Neptun. Este de aproape aceeași mărime ca și Makemake și are doi sateliți naturali. O rotație rapidă, cu o perioadă de 3,9 ore, îi conferă o formă alungită și aplatizată. A fost denumită și desemnată ca planetă pitică în 2008.
Discul împrăștiat, ce se suprapune peste centura lui Kuiper dar se extinde mult în afara acesteia, este posibila sursă a cometelor de perioadă scurtă. Se crede că obiectele din discul împrăștiat au fost transformate în obiecte neregulate datorită influenței gravitaționale a migrației timpurii a lui Neptun. Multe astfel de obiecte au periheliul undeva în centura Kuiper dar afeliul mult în afara sa (unele obiecte au afeliul și la 150 UA depărtare de Soare). Orbitele obiectelor din discul împrăștiat sunt de asemenea foarte înclinate față de planul eclipticei, și adesea sunt chiar perpendiculare pe acesta. Unii astronomi consideră discul împrăștiat a fi pur și simplu o altă regiune a centurii Kuiper, iar obiectele discului împrăștiat sunt considerate „obiecte împrăștiate din centura Kuiper”. Unii astronomi de asemenea clasifică centaurii ca obiecte împrăștiate de interior ale centurii Kuiper împreună cu obiectele împrăștiate din discul împrăștiat.
Eris (68 UA distanță medie față de Soare) este cel mai mare obiect cunoscut din discul împrăștiat și a provocat incertitudini în ceea ce privește definirea unei planete, deoarece este cu 25% mai masiv decât Pluto și are aproximativ același diametru. Este cea mai masivă dintre planetele pitice cunoscute. Are un singur satelit, Dysnomia. Ca și în cazul lui Pluto, orbita sa este foarte excentrică, cu periheliul situat la 38,2 UA (aproximativ distanța de la Pluto la Soare) și afeliul la 97,6 UA, fiind de asemenea puternic înclinată față de planul eclipticei.
Punctul în care se încheie sistemul solar și începe spațiul interstelar nu este definit cu precizie, deoarece granițele sale exterioare sunt modelate de două forțe distincte: vântul solar și gravitația Soarelui. Limita exterioară a influenței vântului solar este de aproximativ de patru ori distanța de la Pluto la Soare; această heliopauză este considerată începutul mediului interstelar. Cu toate acestea, sfera lui Hill a Soarelui, raza efectivă de dominație gravitațională a sa, se crede că se extinde până la o mie de ori mai departe.
Heliosfera este împărțită în două regiuni distincte. Vântul solar călătorește cu o viteză de până la aproximativ 400 km/s până când se ciocnește cu vântul interstelar; un flux de plasmă în mediul interstelar. Coliziunea are loc la încetarea șocului, care este aproximativ de 80-100 UA de la Soare din direcția opusă vântului mediului interstelar și aproximativ 200 UA de la Soare din direcția vântului. Aici vântul încetinește dramatic, se condensează și devine mai turbulent, formând o structură ovală mare cunoscută sub numele de helioînveliș. Această structură se crede că arată și se comportă foarte mult ca coada unei comete și se extinde în exterior până la 40 UA în partea direcției opuse vântului, dar coada este de mai multe ori că distanța decât distanța direcției vântului; dar probele de pe Cassini și nava spațială Interstellar Boundary Explorer sugerează că aceasta este, de fapt, forțată într-o formă de bule sub acțiunea de constrângere a câmpului magnetic interstelar. Voyager 1 și Voyager 2 au raportat că au trecut încetarea șocului și au intrat în helioînveliș, la 94 UA și respectiv 84 UA de la Soare. Limita exterioară a heliosferei, heliopauza, este punctul în care vântul solar în cele din urmă se termină și se începe spațiului interstelar.Forma și marginea exterioară a heliosferei sunt probabil afectate de dinamica fluidelor a interacțiunilor cu mediul interstelar precum și de câmpuri magnetice solare existente la sud, de exemplu este direct modelat de emisfera nordică care se extinde cu 9 UA mai departe decât emisfera sudică. Dincolo de heliopauza, în jurul valorii de 230 UA, se află arcul de șoc, o „urmă” de plasmă lăsată de Soare când acesta călătorește prin Calea Lactee.Nici o navă spațială încă nu a depășit heliopauza, așa că este imposibil să cunoaște condițiile din spațiul interstelar local. Se așteaptă ca nava spațială Voyager NASA va trece în următorul deceniu heliopauza și va transmite date valoroase privind nivelurile de radiații și vântul solar ce se întoarce spre Pământ. Cât de bine Heliosfera apără sistemul solar de razele cosmice este încă rău cunoscut. O echipă finanțată de NASA a dezvoltat un concept de „Misiune Viziune”, care are scopul de a trimite o sondă spre heliosferă.
90377 Sedna (525,86 UA mediu) eu un obiect mare, roșiatic, cu o orbită eliptică care este de aproximativ 76 UA la periheliu și 928 UA la afeliu și care durează 12.050 de ani. Mike Brown, omul care a descoperit acest obiect în 2003, afirmă că aceast obiect nu poate face parte din discul împrăștiat sau centura Kuiper astfel cum periheliu este prea îndepărtat ca să poată fi afectat de migrațiea lui Neptun. El și alți astronomi consideră că acest obiect este de un tip cu totul nou, în care mai poate fi inclus obiectul 2000 CR105 , care are un periheliu de 45 UA și un afeliu de 415 UA, și o perioadă orbitală de 3.420 de ani. Brown denumește această populație ca „norul lui Oort interior”, așa cum este posibil să se fi format printr-un proces similar, deși este mult mai aproape de Soare. Sedna este foarte asemănătoare cu o planetă pitică, deși forma sa încă nu este determinată.
Norul lui Oort este un nor ipotetic de formă sferică cu până la un trilion de obiecte de gheață, care este considerat a fi sursa pentru toate comete de lungă durată și înconjoară sistemul solar la o distastanță de aproximativ 50.000 UA (în jur de 1 an-lumină (al)), și posibil până la 100.000 UA (1,87 al). Acesta este considerat a fi compus din comete care au fost aruncate din sistemul solar interior de interacțiunile gravitaționale cu planetele exterioare. Obiectele din norul lui Oort se mișcă foarte încet, și pot fi perturbate de evenimente rare, cum ar fi coliziunile, efectele gravitaționale ale unei stele în trecere sau mareea galactică, o forță mareică exercitată de către Calea Lactee.
O mare parte din sistemul solar este încă necunoscut. Câmpul gravitațional al Soarelui este estimat să domine forțele gravitaționale ale stelelor din apropierea de 2 ani-lumină (125.000 UA). Estimările mai mici pentru raza norului lui Oort, ca contrast, nu-l pun mai departe de 50.000 UA. În ciuda descoperirilor cum ar fi Sedna, regiunea dintre centura Kuiper și norul lui Oort, o zonă cu raza de zeci de mii de UA, este încă practic necunoscută. Există, de asemenea, studii în curs de desfășurare ale regiunii dintre Mercur și Soare. Mai pot fi descoperite obiecte în regiunile neexplorate ale sistemului solar.
În noiembrie 2012, NASA a anunțat că Voyager 1 a abordat zona de tranzit cu limita exterioară a sistemului solar, instrumentele sale detectând o intensificare bruscă a câmpului magnetic. Nici o schimbare în direcția câmpului magnetic n-a avut loc, ceea ce oamenii de știință din NASA interpretează în a indica că Voyager 1 nu a părăsit sistemul solar.
Sistemul solar este localizat în galaxia Calea Lactee, o galaxie spiralată cu un diametru de aproximativ 100 000 de ani-lumină, ce conține în total circa 200 de miliarde de stele. Ca localizare generală, Soarele se află în cadrul uneia dintre brațele (sau spiralele) exterioare ale Căii Lactee, cunoscut ca Brațul Orion, sau „Pintenul Local”. Soarele se află la aproximativ 25 000 și 28 000 de ani lumină distanță de Centrul Galactic, iar viteza sa în raport cu galaxia este de aproximativ 220 de kilometri pe secundă, astfel completează o revoluție galactică odată la 225-250 de milioane de ani. Această revoluție este cunoscută în limbajul științific ca an galactic al sistemului solar. Apexul solar, punctul spre care Soarele se deplasează în mișcarea lui prin Calea Lactee, se află în apropierea stelei strălucitoare Vega, dar la zona mărginașă dintre constelațiile Lira și Hercule. Planul eclipticei se află la un unghi de aproximativ 60° față de planul galactic.Localizarea sistemului solar în galaxie este factorul care a determinat evoluția vieții pe Pământ. Orbita sa este aproape circulară, și vitezele orbitale din apropierea Soarelui sunt aproape la fel de rapide ca și cele ale brațelor spirale. Prin urmare, Soarele tranzitează brațele galaxiei foarte rar. Deoarece în zona orbitală a Soarelui (adică în zona brațelor spirale) există mai puține supernove, instabilități gravitaționale și radiații care ar putea distruge sistemul solar, astfel Pământul a avut lungi perioade de stabilitate în care viața a putut să prospere. De asemenea, sistemul solar se află poziționat cu mult în afara zonelor foarte aglomerate cu stele ale centrului galactic. În apropierea centrului, forțele gravitaționale venite de la alte stele ar putea smulge obiectele afla în Norul lui Oort și să trimită multe comete înspre sistemul solar interior, producând coliziune cu probabile implicații catastrofale pentru viața de pe Pământ. Radiațiile intense ale centrului galactic ar putea, de asemenea, să perturbe evoluția formelor de viață complexe. Chiar și pentru localizarea curentă a sistemului solar, unii savanți au presupus ca acum 35 000 de ani, unele supernove să fi afectat negativ viața de pe Pământ, prin aruncarea unor fragmente de nucleu stelar spre Soare sub forma unor fire de praf radioactive și chiar obiecte mai mari, asemănătoare cometelor.
În imediata vecinătate galactică a sistemului solar se află Norul Local Interstelar, un nor astronomic dens dintr-o altă regiune împrăștiată cunoscută ca Bula Locală, o cavitate în formă de clepsidră din mediul interstelar de cel puțin 300 de ani lumină în lungime. Bula este saturată cu plasmă de temperatură înaltă ceea ce sugerează că a fost produsă recent de unele supernove.Sunt relativ câteva stele aflate la mai puțin de zece ani lumină (95 de trilioane de km) de Soare. Cel mai apropiat este sistemul triplu stele Alfa Centauri, din constelația Centaurul, aflat la 4,4 ani lumină distanță și compus dintr-o pereche de stele (Alfa Centauri A și B) asemănătoare Soarelui, în jurul cărora gravitează la o distanță de 0,2 ani-lumină pitica roșie Alfa Centauri C, de o luminozitate relativ mică. Aceasta din urmă este steaua cea mai apropiată de Soare, la o distanță de 4,24 ani-lumină, motiv pentru care mai este numită „Proxima Centauri”. Următoarele cele mai apropiate stele față de Soare sunt piticele roșii Steaua lui Barnard (la 5,9 ani lumină), Wolf 359 (7,8 ani lumină) și Lalande 21185 (8,3 ani lumină). Cea mai mare stea din lista celor mai apropiate este de departe Sirius, o stea luminoasă din secvența principală de stele a cărei masă este asemănătoare cu cea a Soarelui și orbitată de către o pitică albă denumită Sirius B. Se află la aproximativ 8,6 ani lumină distanță. Celelalte sisteme stelare mai apropiate de zece ani lumină sunt sistemul binar Luyten 726-8 dintre două stele pitice albe și roșii (la 8,7 ani lumină) și pitica roșie solitară Ross 154 (9,7 ani lumină). Cea mai apropiată stea solitară asemănătoare Soarelui este Tau Ceti, localizată la 11,9 ani lumină depărtare. Ea are aproximativ 80% din masa Soarelui, dar doar 60% din luminozitatea sa. Cea mai apropiată planetă extrasolară de sistemul solar se află în preajma stelei Alpha Centauri B. Una dintre planetele confirmate ale acesteia, Alpha Centauri Bb, are cel puțin 1,1 din masa Pământului și orbitează steaua la fiecare 3,236 zile.
Câteva exemple vizuale ale celor mai apropiate obiecte din Sistemul Solar, selectate după mărime și detalii și sortate după volum. Soarele este de aproximativ 10 000 de ori mai mare și de 41 de trilioane de ori mai voluminos decât cele mai mic obiect prezentat (Prometeu). Listele mai includ: lista obiectelor din Sistemul Solar după mărime, listă de sateliți naturali, lista planetelor minore și listă de comete.
Martin Rees, Universul, ghid vizual complet, coordonator [...], Traducere din limba engleză de Ana-Maria Negrilă-Chisega, Liana Stan, Enciclopedia RAO 2008, București, 512 de pagini. ISBN 978-973-717-319-5
Cele mai înspăimântătoare locuri din Sistemul Solar, 13 decembrie 2010, Descoperă
O calatorie in interiorul planetelor, 4 septembrie 2008, Georgiana Fefea, Descoperă
Noua hartă 3D a celor mai apropiate 100.000 de stele (Google), 15 noiembrie 2012, Descoperă
