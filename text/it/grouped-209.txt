
Van Hool è un'azienda belga, fondata nel 1947 con sede a Lier, che oggi realizza principalmente autobus e rimorchi per camion, oltre a fornire ad importanti multinazionali carrozzerie per autobus e filobus.
Il 15 febbraio 1957 un importante accordo commerciale fu firmato con Fiat V.I.. Van Hool aveva ottenuto di potere continuare ad integrare i motori ed altri componenti meccanici di provenienza Fiat (cambi, assi e ponti). Van Hool passava così da semplice carrozziere a vero costruttore belga di autobus urbani e di linea con il marchio Van Hool-Fiat. Con questo accordo, Van-Hool diventava anche licenziataria di Fiat camion - vari Fiat 682 e poi Fiat 619 furono costruiti su licenza in Belgio - Inoltre, l'impresa diventava un carrozziere rinomato, ciò gli permise una forte espansione.
Immediatamente i prodotti nati dalla collaborazione Van Hool-FIAT ebbero un immenso successo: già in agosto 1957 il centesimo autobus Van Hool-Fiat fu consegnato, e in luglio 1961 il traguardo dei 500 autobus Van Hool-Fiat era raggiunto.
Nel 1981, Van Hool mise un termine alla sua lunga collaborazione con la divisione V. I. della Fiat. Il suo statuto di costruttore indipendente si affermò ancora di più. Sono più di 10.000 gli autobus prodotti col marchio Van Hool-Fiat.
La Van Hool costruisce totalmente la maggior parte degli autobus e solo in parte carrozza telai per fabbricanti di autobus e filobus come Mercedes-Benz, Volvo e Scania AB.
Sono prodotti sia modelli gran turismo, sia modelli urbani e suburbani con netta prevalenza di versioni lunghe (autobus da 12 metri a 2 assi o 15 metri a 3 assi), articolate (autosnodati e filosnodati da 18 metri) e biarticolate (jumbobus e jumbofilobus da 25 metri, non ammessi dal Codice della strada vigente in Italia). L'azienda realizza anche modelli gran turismo a due piani (13,50 metri a 3 assi).
Nel 1980, i paesi europei hanno iniziato ad allontanarsi dal design standard dei bus urbani, lasciando quindi, libero sfogo alle idee dei produttori. La risposta della Van Hool è stata lo sviluppo degli autobus urbani serie-A. Il primo membro, l'A500, è stato introdotto nel 1985.
Sarebbe seguita, negli anni successivi un'intera famiglia, sempre seguendo una convenzione di denominazione chiara.
La produzione della serie-A continuò fino agli inizi del XXI secolo, quando fu sostituita dalle serie "A New" e "A330".
Il mercato principale dell'azienda è l'Europa occidentale e l'Africa settentrionale, anche se non mancano importanti commesse anche negli Stati Uniti.
Molti dei veicoli VanHool presenti in Italia sono stati carrozzati dalla De Simon di Osoppo. Tra le città in cui possiamo trovare alcuni autobus o filobus ci sono:
Bologna, con 2 esemplari di VanHool A330Hybrid acquistati nell'ambito del progretto Civitas Mimosa e 20 VanHool AG300 acquistati nel 1998 da ATC Bologna, oggi Tper.
Vicenza, con 6 autosnodati VanHool AG300 del 1996, 13 autobus a gas naturale VanHool AN300 GPL del 1999 e 2 VanHool New AG300 del 2003.
Venezia, con alcuni esemplari di VanHool AG300 De Simon che effettuano il servizio interurbano per Padova.
Milano, con diversi filosnodati modello New AG300 T, impiegati sulle circolari 90 e 91 e un esemplare di VanHool A330 Hybrid in servizio sulla linea 50.
Avellino, con 11 filobus modello New A330 T in attesa di essere impiegati nella nuova rete filoviaria cittadina.
Genova, con esemplari autosnodati sia di autobus (54) che di filobus (17), tutti modello New AG300.
Brescia. Brescia Trasporti possiede un esemplare di VanHool A330 CNG del 2002 usato per breve tempo, accantonato per problemi tecnici e rientrato in servizio nel 2014.
Trieste. La Trieste Trasporti ha avuto nella sua flotta, fino a qualche anno fa, alcuni esemplari di autosnodato VanHool AG300 e un esemplare di VanHool A330.
Cagliari, con 14 filobus Van Hool A330T in versione a due porte, nell'ambito del progetto europeo ZeEUS. La consegna del primo esemplare è avvenuta nel 2015, mentre la messa in servizio dei modelli restanti è avvenuta in luglio 2016.
Lecco, LineeLecco possiede 17 Vanhool in diverse versioni, 2 Vanhool A308, 2 Vanhool A300, 6 Vanhool A330, 2 Vanhool NewA330, 1 Vanhool New A330N, 2 Vanhool New A308/9 e 2 Vanhool New A309In passato, l'azienda CTM aveva già nella sua flotta 4 autosnodati Van Hool AG300, del 1998, radiati nel 2010.

Vanessa Ferrari (Orzinuovi, 10 novembre 1990) è una ginnasta italiana, la prima a conquistare una medaglia d'oro ai Campionati mondiali di ginnastica artistica nel 2006.
Per questa storica vittoria ha ottenuto il Collare d'oro del CONI, e nel 2007, a 17 anni, è stata nominata Cavaliere dell'Ordine al merito della Repubblica Italiana. Soprannominata «la farfalla di Orzinuovi» e «la Cannibale», è stata la prima ginnasta italiana a eseguire lo Tsukahara avvitato "Silivas", un doppio salto indietro raccolto con doppio avvitamento.
Ha partecipato a tre edizioni dei giochi olimpici (Pechino 2008, Londra 2012 e Rio de Janeiro 2016) e a numerose edizioni dei campionati mondiali ed europei di ginnastica, di cui le prime partecipazioni, a partire dal 2004, da juniores; in carriera ha collezionato 5 medaglie mondiali e 10 medaglie europee.
Nel 2005 ai Giochi del Mediterraneo ha vinto la medaglia d'oro in tutte le specialità di ginnastica artistica, tranne un argento alle parallele asimmetriche; con la partecipazione e le vittorie ottenute nell'edizione del 2013 è diventata l'atleta italiana più vincente nella storia di questa competizione, in quanto detentrice di otto medaglie d'oro.A livello nazionale detiene 22 titoli (7 nel concorso generale) ai campionati assoluti, di cui il primo vinto nel 2004 e 11 scudetti vinti con la squadra Brixia Brescia nel Campionato di Serie A1.
Vanessa Ferrari è figlia di Giovanni e di Galia, bulgara, titolare di un bar dedicato alla figlia a Pievedizio frazione di Mairano; dopo aver trascorso la sua infanzia a Soncino, vive ora a Capriano del Colle.Il 23 ottobre 2006, a Roma, ha ricevuto il Collare d'Oro del Comitato Olimpico Nazionale Italiano. L'8 gennaio 2007 è stata insignita dell'onorificenza di Cavaliere dell'Ordine al merito della Repubblica Italiana, su iniziativa del Presidente della Repubblica.Dal 30 novembre 2009 è stata caporal maggiore dell'Esercito italiano, membro della squadra femminile del Centro Sportivo Olimpico dell’Esercito. Nel 2015 riceve il grado di Primo caporal maggiore dell'Esercito Italiano.
Vanessa Ferrari inizia a praticare ginnastica artistica nel 1998, presso la società Brixia Brescia.Nel 2002 a Fermo vince il Campionato di Categoria Allieve, ed esordisce con la nazionale italiana juniores nell'incontro Italia-Gran Bretagna, classificandosi 2ª nel concorso generale individuale.Nel 2003 a Montevarchi vince il Campionato di Categoria Juniores; a Mestre, ai Campionati Assoluti, si classifica 5ª nel concorso generale individuale, 2ª al corpo libero e alla trave. Con la Brixia Brescia vince il suo primo scudetto di serie A1, il quarto titolo nazionale della società.
Partecipa nel 2004 ai Campionati Europei Juniores di Amsterdam: insieme alle compagne Giorgia Benecchi, Francesca Benolli, Roberta Galante e Federica Macrì vince la medaglia di bronzo nel concorso a squadre (105,972 punti). Con un punteggio complessivo di 36,525 punti, conquista l'argento nel concorso generale individuale; vince anche la medaglia di bronzo alla trave.In serie A1, con la Brixia Brescia, vince il quinto scudetto della società.Ai Campionati Assoluti vince il titolo nazionale alle parallele asimmetriche (punteggio 9,325); a causa di un infortunio durante il riscaldamento, si classifica ottava nel concorso generale individuale (punteggio 33,900). Infine viene premiata agli Oscar della Ginnastica come "Giovane ginnasta italiana".
Nel 2005 viene convocata in nazionale per partecipare ai Giochi del Mediterraneo di Almería, Spagna. Conclude la competizione vincendo una medaglia per ogni evento: oro alla trave, corpo libero, volteggio, concorso individuale e concorso a squadre; argento alle parallele asimmetriche.Al Festival olimpico della gioventù europea di Lignano, oltre al bronzo vinto nel concorso a squadre, la Ferrari vince la medaglia d'oro nel concorso individuale (37,925 punti) e al corpo libero, l'argento al volteggio e il bronzo alle parallele asimmetriche.Con la Brixia Brescia vince il 6º scudetto societario.Ai Campionati Assoluti tenutisi ad Ancona vince la medaglia d'oro nel concorso generale individuale, davanti a Lia Parolari e Monica Bergamelli. Vince inoltre l'oro a parallele e trave e l'argento al corpo libero.
Nel 2006 la Ferrari vince con la Brixia Brescia il settimo scudetto, quarto consecutivo.Viene poi convocata, insieme a Monica Bergamelli, Carlotta Giovannini, Federica Macrì e Lia Parolari, per partecipare ai Campionati Europei di Volo, in Grecia. La squadra italiana si qualifica al terzo posto, dietro a Russia e Romania. La Ferrari si qualifica per la finale ad attrezzo alle parallele asimmetriche, al corpo libero e alla trave. L'Italia, per la prima volta nella storia, vince una medaglia d'oro nel concorso a squadre, mentre la ginnasta di Orzinuovi conquista l'argento al corpo libero. Agli Oscar della Ginnastica del 2006, la Ferrari viene premiata come "Miglior ginnasta femminile".Come nell'anno precedente, la Ferrari vince il concorso generale individuale degli Assoluti, a Meda, con un totale di 62,100 punti. Inoltre, si aggiudica tre delle quattro finali: parallele asimmetriche, trave e corpo libero.
In seguito ai successi sempre maggiori, e in vista delle Olimpiadi del 2008, Vanessa Ferrari si rende conto della necessità di allenarsi in una struttura di alto livello, lanciando appelli anche al Presidente del Consiglio Romano Prodi; dopo alcuni mesi la Brixia ottiene un nuovo impianto sportivo, offerto dalla ditta scozzese Algeco, che prende il nome di "PalAlgeco".
Vanessa Ferrari conclude la sua esperienza ai Mondiali di Aarhus con una medaglia d'oro e due medaglie di bronzo.
Il 16 ottobre 2006, nelle qualificazioni dei Campionati mondiali di Aarhus, Vanessa Ferrari, per la prima volta nella storia della ginnastica italiana, si qualifica per quattro finali mondiali: concorso individuale, parallele asimmetriche, trave e corpo libero. L'esito della qualificazione per il concorso a squadre non è altrettanto roseo: la squadra azzurra, che oltre alla Ferrari comprende Monica Bergamelli, Lorena Coza, Federica Macrì, Carlotta Giovannini e Sara Bradaschia, si classifica al nono posto. Per questo motivo, l'Italia è impossibilitata a partecipare alla finale a squadre, riservata alle migliori otto nazionali.Il 19 ottobre, nella gara del concorso generale, Vanessa Ferrari è in testa dopo la seconda rotazione con 30,625 punti. Durante la terza rotazione alla trave, la ginnasta cade eseguendo un salto raccolto con un avvitamento, e ottiene così un punteggio di 14,900, scendendo al secondo posto della classifica generale; la prova finale al corpo libero ottiene 15,500 punti: il punteggio finale è di 61,025 punti. Vanessa Ferrari vince così, per la prima volta nella storia delle ginnastica italiana, la medaglia d'oro nel concorso generale individuale.Il giorno seguente partecipa alla finale alle parallele asimmetriche dove ottiene 15,775 punti, classificandosi terza, alle spalle di Elizabeth Tweddle (16,200 punti) e di Nastia Liukin (16,050 punti).La giornata del 21 ottobre si apre con la finale alla trave, attrezzo che le aveva fatto perdere quasi nove decimi nel concorso generale; anche qui, purtroppo, sbaglia un salto artistico e scivola dalla trave. Conclude al sesto posto con 14,675 punti. Nella finale di corpo libero, invece, la Ferrari esegue un esercizio che le frutta 15,450 punti. Viene superata solamente dalla cinese Cheng Fei (15,875) e dall'americana Jana Bieger (15,550).
Nel marzo 2007 la Ferrari gareggia all'Internationaux de France, competendo alla trave, alle parallele asimmetriche e al corpo libero. Nel suo esordio nella Coppa del Mondo, centra tre finali su tre, arrivando prima alla trave (15,850) al corpo libero (15,400) e alle parallele asimmetriche (15,800).Il 28 aprile partecipa ai Campionati Europei di Amsterdam, dove vince la medaglia d'oro nel concorso generale individuale. Inoltre, conquista l'oro al corpo libero, anche grazie al ritiro per infortunio della rumena Sandra Izbașa. Per la finale ad attrezzo alle parallele asimmetriche, a causa di un errore arriva al sesto posto. A causa di due cadute dalla trave, conclude all'ottavo posto la finale per questo attrezzo.Per quanto riguarda la serie A1, la Brixia vince il suo ottavo scudetto.Il 12 agosto, per la terza volta consecutiva, la Ferrari vince il titolo individuale dei Campionati Assoluti (60,400 punti), staccando le sue avversarie di quasi tre punti. Il giorno seguente vince la medaglia d'oro alla trave, alle parallele asimmetriche e al corpo libero; ottiene anche un bronzo al volteggio.Ai Campionati Mondiali di Stoccarda, qualificanti per le Olimpiadi di Pechino, la Ferrari cade dalle parallele nella finale a squadre, durante un salto Comaneci, e si provoca una frattura all'osso scafoide del piede. Nonostante questo, continua a gareggiare e, insieme a Silvia Zanolo, Francesca Benolli, Federica Macrì, Monica Bergamelli, Lia Parolari e Sara Bradaschia, la squadra ottiene la quarta posizione, il miglior risultato mai raggiunto dalla nazionale italiana a un mondiale.
Nella finale del concorso individuale, a causa di un'altra caduta dalle parallele e qualche imprecisione alla trave, arriva terza a pari merito con la brasiliana Jade Barbosa e con uno stacco di soli 75 centesimi dalla rumena Steliana Nistor.
Durante la finale a parallele per la terza volta cade durante il Comaneci, mentre al corpo libero giunge sesta con uno stacco di soli 2 decimi dalla prima classificata e 75 centesimi dalla terza. Conclude così il suo secondo mondiale, uscendone oltretutto infortunata.
Vanessa Ferrari viene convocata per partecipare agli Europei 2008, che si tengono dal 3 al 6 aprile a Clermont-Ferrand, insieme alle compagne Francesca Benolli, Monica Bergamelli, Carlotta Giovannini e Lia Parolari. Durante le rotazioni, la Ferrari ottiene 14,700 punti al volteggio, 14,575 punti alle parallele asimmetriche, 15,225 punti alla trave e 14,850 punti al corpo libero: punteggi molto bassi rispetto alle sue potenzialità, a causa del piede che continua a darle fastidio. L'Italia, con un punteggio complessivo di 175,450 punti, giunge terza dietro a Romania e Russia. Nella finale del concorso a squadre, la nazionale azzurra finisce al quarto posto, superata dalla Francia.
Nel campionato nazionale di Serie A1 la Ferrari contribuisce alla vittoria del nono scudetto della Brixia.Vanessa Ferrari partecipa alle Olimpiadi di Pechino nonostante una tendinite acuta, ed è l'unica minorenne dell'intera spedizione CONI. La squadra italiana, a causa di quattro cadute, finisce al decimo posto, non riuscendo così a qualificarsi per la finale riservata alle migliori otto nazionali. La Ferrari e Lia Parolari, però, riescono a classificarsi rispettivamente al 16º e 18º posto: possono così partecipare alla finale del concorso generale.
Dopo un buon esercizio alla trave (15,600 punti, dietro alla rumena Steliana Nistor e alla statunitense Shawn Johnson), la seconda rotazione chiude ogni velleità di podio con un 13,950 al corpo libero, dovuto ad una caduta ed un'uscita di pedana. Ormai demoralizzata, la Ferrari continua la sua gara al volteggio (14,800) e alle parallele (15,200). Finisce la gara all'undicesimo posto, con un complessivo di 59,550. Non essendosi qualificata ad altre finali, finisce così la sua avventura olimpica.
Dopo un problema al tendine di Achille e un lungo periodo di riabilitazione, la Ferrari si ripresenta a una gara ufficiale a marzo 2009. Ai Campionati Europei di Milano prova in ogni modo a vincere una medaglia al concorso individuale, ma il dolore al tendine del piede destro la limita notevolmente. Dopo un esercizio alla trave senza particolari errori, la giuria non le riconosce un enjambé cambio ad anello e le attribuisce 14,075 punti. Esegue poi un buon corpo libero (14,525 punti), ma commette un errore tanto alle parallele (13,875 punti), quanto al volteggio (12,700 punti). Il punteggio totale è di soli 55,175 punti, che la relegano al nono posto. Con 14,675 punti vince però la medaglia d'argento nella finale ad attrezzo al corpo libero.Nel campionato di Serie A1 Vanessa Ferrari contribuisce alla vittoria del decimo scudetto della Brixia Brescia, che diventa la prima società di ginnastica in Italia a conquistare la "stella". Inoltre agli Assoluti vince, per la quarta volta, il concorso generale individuale.
Dopo la competizione, la Ferrari decide di operarsi per alleviare quel dolore al tendine d'Achille che le causa problemi sin dagli inizi del 2008: l'intervento è una borsectomia (una parziale asportazione della sacca di liquido sinoviale infiammata), unita alla resezione di una tuberosità ossea congenita sul calcagno della ginnasta.Nel 2009 la Ferrari si tessera presso il Centro Sportivo Esercito, con il grado di Caporal maggiore, ma continua a gareggiare in serie A1 in prestito alla Brixia.
Alla fine di aprile 2010, Vanessa Ferrari prende parte ai Campionati europei di Birmingham. Ottiene un punteggio di 55,525 nel concorso individuale, portando al 5º posto la squadra italiana. Nella finale, conquista il 7º posto alle parallele asimmetriche, con 14,150 punti, ed il 4º a corpo libero (13,850 punti).In campionato di A1, con la Brixia Brescia vince l'undicesimo scudetto della squadra.Al Trofeo Città di Jesolo ottiene il bronzo sia nel concorso individuale che di squadra.Nel mese di ottobre, la Ferrari gareggia ai Campionati del mondo di Rotterdam: ottiene 13,966 al volteggio, 14,066 alle parallele, e 14,333 al corpo libero; la nazionale italiana si classifica all'8º posto. Individualmente, si piazza all'11º posto nella classifica finale (punteggio complessivo di 56,165) e al 6º posto al corpo libero (14,600 punti).
Il 19 e 20 marzo Vanessa Ferrari torna a gareggiare in Coppa del Mondo, nella gara dell'Internationaux de France: si classifica al 4º posto al corpo libero.Nell'aprile 2011 Vanessa Ferrari partecipa ai Campionati Europei di Berlino. Alle parallele asimmetriche, la Ferrari sbaglia lo tsukahara in uscita e finisce a terra (13,900 punti).Il 27 maggio, agli Assoluti di Meda, conquista il suo quinto titolo, con 57,600 punti, davanti a Carlotta Ferlito (56,350) e Francesca Deagostini (55,100). Il giorno seguente vince l'oro alle parallele asimmetriche e il bronzo alla trave, nonostante una caduta durante l'esercizio (13,650 punti). Inoltre, sia lei che Carlotta Ferlito si classificano prime al corpo libero con lo stesso parziale d'esecuzione: da regolamento, la medaglia d'oro viene assegnata alla ginnasta più giovane; la Ferrari riceve così la medaglia d'argento, la terza ottenuta in questa competizione. Non può inoltre competere alla finale del volteggio avendo presentato un solo salto invece dei due richiesti.
La Ferrari partecipa in ottobre ai mondiali di Tokyo, insieme a Carlotta Ferlito, Emily Armi, Elisabetta Preziosa, Giorgia Campana e Chiara Gandolfi. In qualifica ottiene 14,266 punti a volteggio, 13,233 a parallele, 14,233 a trave e 14,466 a corpo libero. In 6ª posizione accede alla finale a corpo libero, a cui sarà poi impossibilitata a partecipare a causa di un infortunio patito durante il riscaldamento; con 56,198 conquista inoltre la finale all-around.
Con un totale di 219,578 punti la squadra italiana si classifica al nono posto, e non conquista così la qualificazione diretta ai Giochi Olimpici di Londra 2012: dovrà quindi gareggiare al Test Event pre-olimpico.
Vanessa Ferrari termina la finale all-around al dodicesimo posto, con 55,532 punti (12,733 a volteggio, 13,833 a parallele, 14,466 a trave e 14,500 a corpo libero).
L'11 gennaio 2012 la Ferrari partecipa con la Nazionale al Test Event di Londra, prova di qualificazione per le Olimpiadi del 2012. Con una buona prestazione al corpo libero (14,166 punti), alle parallele (14,333 punti) e al volteggio (14,133), totalizza 56,532 punti, vincendo la medaglia d'oro al concorso individuale. Dietro di lei, le connazionali Erika Fasana e Carlotta Ferlito. Il 13 gennaio, durante la seconda giornata di finale ad attrezzo, compete al corpo libero e vince la sua seconda medaglia d'oro della competizione.
Il 10 marzo comincia di Campionato di serie A1 a Bari: la Brixia si posiziona al primo posto; nella seconda tappa di campionato, svoltasi a Firenze il 24 marzo, la Ferrari svolge dei buoni esercizi (volteggio: 14,250 punti; parallele: 14,450; trave: 14,200; corpo libero 13,700). Il 21 aprile gareggia nella finale di campionato: la Brixia ottiene il secondo posto in classifica. Individualmente, la Ferrari ottiene buone prestazioni in tutti e quattro gli attrezzi: 13,950 (volteggio), 13,550 (parallele asimmetriche), 15,000 (trave) e 14,250 (corpo libero).Il 31 marzo 2012 partecipa al Trofeo Città di Jesolo, arrivando nona nella classifica generale individuale (55,900 punti). L'Italia, con un punteggio complessivo di 224,250, chiude al secondo posto.
Vanessa Ferrari viene convocata per far parte della squadra nazionale che compete ai Campionati Europei di Bruxelles dal 9 al 13 maggio. Con la Nazionale, grazie a un punteggio complessivo di 168,005, si qualifica per la finale a squadre al quarto posto. Individualmente riesce a centrare la finale al corpo libero con un punteggio di 14,600, dietro solo alle rumene Cătălina Ponor e Larisa Iordache. Il 12 maggio, con un punteggio complessivo di 171,430, conquista il bronzo nella finale a squadre. Il giorno seguente compete al corpo libero. A causa di qualche piccola sbavatura durante l'esercizio, arriva ai piedi del podio con un totale di 14,400 punti.
Il 16 giugno partecipa agli Assoluti di Catania. Grazie a dei buoni esercizi in tutti e quattro gli attrezzi, con 56,850 punti, vince il suo sesto titolo, il secondo consecutivo. Inoltre, si qualifica per la finale alla trave (14,100 punti), corpo libero (14,350 punti) e parallele asimmetriche (13,800 punti). Il 17 giugno, durante le finali di specialità, vince la medaglia d'oro al corpo libero (14,300 punti), l'argento alle parallele (14,000 punti) e, nonostante una caduta, il bronzo alla trave (13,100 punti).
Il 18 luglio 2012, insieme alle connazionali Carlotta Ferlito, Erika Fasana, Giorgia Campana ed Elisabetta Preziosa entra a far parte della squadra olimpica che parteciperà ai Giochi della XXX Olimpiade. Con due partecipazioni ai Giochi Olimpici, eguaglia il record per una ginnasta italiana, detenuto da Giulia Volpi (Seul 1988 e Barcellona 1992).
Il 29 luglio gareggia in tutti e quattro gli attrezzi e contribuisce a far qualificare la squadra italiana al settimo posto, con un complessivo di 168,397, record per l'Italia. Individualmente svolge dei buoni esercizi al volteggio (14,366), alle parallele (14,233), alla trave (14,433) e al corpo libero (14,900) dove si qualifica per la finale al terzo posto. Col punteggio complessivo di 57,932 riesce a qualificarsi al sesto posto nella finale all-around.
Il 31 luglio gareggia ancora in tutti e quattro gli attrezzi per la finale a squadre. Con degli alti punteggi, 14,333 al volteggio, 14,166 alle parallele asimmetriche, 14,800 alla trave si posiziona settima con la squadra italiana, nonostante un errore al corpo libero (13,566). Il 2 agosto a causa di qualche imprecisione si piazza solo in ottava posizione nel concorso individuale, ricevendo comunque il Diploma olimpico, riservato ai migliori interpreti in assoluto di una disciplina olimpica.
Il 7 agosto compete nella finale di corpo libero ottenendo lo stesso punteggio della russa Aliya Mustafina (14,900), ma le viene assegnato il quarto posto in base ad una componente regolamentare (prevale l'atleta che compie un'esecuzione migliore, rispetto a chi porta un coefficiente di difficoltà maggiore). Sfiora così il podio e quella che sarebbe stata una storica medaglia di bronzo.
A dicembre 2012 la Ferrari torna a gareggiare in campo internazionale, partecipando alle ultime due tappe di Coppa del Mondo, di categoria C II (All Around). 
Il 1º dicembre partecipa alla trentesima edizione della Deutscher Pokal di Stoccarda. Con esercizi semplificati, ottiene 14,366 al corpo libero, 13,433 alla trave, 13,633 al volteggio e 12,633 alle parallele, a causa di una caduta in uscita. Conclude la gara al quinto posto, con un punteggio complessivo di 54,065. L'8 dicembre gareggia al Grand Prix di Glasgow, classificandosi al 4º posto.
Nel 2013 la Ferrari partecipa solo a due delle 4 gare della Serie A1; il 9 febbraio partecipa alla prima tappa: la Brixia si posiziona al secondo posto nella classifica a squadre,Il 2 marzo prende parte all'American Cup a Worcester, prima tappa di Coppa del Mondo: si classifica al 5º posto. Non partecipa alla terza giornata di serie A1 perché il 17 marzo prende parte all'Internationaux de France, valido per la Coppa del Mondo: si classifica seconda alla trave, dietro alla connazionale Carlotta Ferlito.
Il 24 marzo al Trofeo Città di Jesolo si infortuna alla caviglia scivolando dalla trave nel salto raccolto con avvitamento, non potendo quindi partecipare all'ultima giornata di Serie A1.
Nonostante l'infortunio, Vanessa Ferrari viene convocata per partecipare ai Campionati Europei di Mosca, durante il quale però non riesce a qualificarsi ad alcuna finale.Insieme a Elisabetta Preziosa, Giulia Leni, Giorgia Campana e Chiara Gandolfi, viene scelta per partecipare ai XVII Giochi del Mediterraneo, a Mersin, dal 21 al 24 giugno. Durante la giornata di qualificazione, valida anche come finale del concorso a squadre, la Ferrari esegue dei buoni esercizi su tutti gli attrezzi ad eccezione delle parallele. Vince l'oro con la squadra italiana. Nonostante la caduta riesce a qualificarsi al primo posto per la finale del concorso individuale (54,632 punti), prima al corpo libero e seconda alla trave. Il 23 giugno a distanza di otto anni, con un punteggio complessivo di 56,132, riesce a vincere il suo secondo oro individuale mediterraneo, davanti alla spagnola Maria Paula Vargas e alla francese Valentine Sabatou.
Il 24 giugno nelle finali di specialità con il punteggio di 13,900 conquista la medaglia d'oro al corpo libero e la medaglia di bronzo alla trave con il punteggio di 14,166. Vanessa Ferrari diventa così l'atleta italiana più vincente nella storia dei Giochi del Mediterraneo in quanto vincitrice di otto medaglie d'oro, di cui ben cinque risalenti ai Giochi di Almeria 2005.
Il 14 settembre Vanessa Ferrari partecipa al "Torneo Andrea Massucchi", incontro amichevole tra Italia e Germania, a Vigevano, con la squadra formata da Carlotta Ferlito, Elisa Meneghini, Alessia Leolini, Francesca Deagostini e Chiara Gandolfi; la gara è vinta dalla squadra azzurra. La Ferrari ottiene il primo posto nella classifica del concorso generale con 57,600 punti; ottiene i punteggi più alti a volteggio (14,500), trave (14,500) e corpo libero (14,400); il secondo punteggio più alto alle parallele (14,200).In ottobre, insieme a Carlotta Ferlito, Alessia Leolini e Francesca Deagostini, partecipa con la nazionale italiana ai mondiali di Anversa 2013.
In qualifica ottiene 14,366 punti al volteggio, 13,833 alle parallele, 14,216 alla trave e 14,500 al corpo libero; con un totale di 56,915 accede alla finale all-around con il settimo punteggio. Inoltre si qualifica quarta al corpo libero e sesta alla trave. Nella la finale all-around si classifica sesta con 56,732. Nelle finali di specialità, con 14,300 punti arriva quarta alla trave, staccata di solo 33 millesimi dalla statunitense Simone Biles, che vince il bronzo; nella finale al corpo libero vince la medaglia d'argento con 14,633 punti, dietro alla statunitense Simone Biles (15,000) e davanti alla rumena Larisa Iordache (14,600).Il 30 novembre partecipa alla prima tappa della Coppa del Mondo a Stoccarda. Totalizza 56.866 punti (13.900 a volteggio; 13.700 a parallele; 14.433 a trave e 14.833 a corpo libero) e vince la medaglia di bronzo dietro Elizabeth Price (58.032) e Larisa Iordache (57.998).
Il 7 dicembre partecipa alla seconda tappa della Coppa del Mondo a Glasgow. Totalizza 56.633 punti (14.133 a volteggio; 14.100 a parallele; 13.900 a trave e 14.500 a corpo libero) e vince la medaglia di bronzo dietro Larisa Iordache (57.932) ed Elizabeth Price (57.365).
L'8 febbraio partecipa alla prima gara della stagione di Serie A1, con la Brixia si classifica al primo posto.Il 1º marzo partecipa all'AT&T American Cup: svolge buoni esercizi su tutti e quattro gli attrezzi, primeggiando al corpo libero (14,633 punti); con un totale di 56,766 si classifica al quinto posto nel concorso generale individuale.
Il risultato le garantisce così un provvisorio secondo posto in Coppa del Mondo 2014 ma una conquista matematica del podio.L'8 marzo, a Torino, seconda tappa del campionato di Serie A, gareggia solo alla trave e ottiene il punteggio di 14,750, seconda miglior prestazione mondiale della stagione (dopo il 14,850 di Alyssa Baumann ai WOGA).Il 5 aprile partecipa all'ultima tappa di Coppa del Mondo, a Tokyo: con un totale di 56,733 (14,533 al corpo libero; 14,400 alla trave; 13,700 alle parallele; 14,166 al volteggio) vince la medaglia d'oro davanti a Roxana Popa (56,565) e Maggie Nichols (56,432) e si aggiudica il secondo posto nella classifica generale, con 140 punti, dietro a Elizabeth Price (145).
Questa è la sua prima vittoria nel torneo all-around di coppa del mondo, dopo le tre vittorie ad attrezzo nel 2007.
Inoltre con la vincita del premio di 15 000 franchi svizzeri raggiunge un totale di 39 000 franchi svizzeri guadagnati in Coppa del Mondo, la somma più alta della stagione dopo i 42 000 CHF di Elizabeth Price.
Il 30 aprile viene convocata per far parte della squadra italiana senior per gli Europei di Sofia, insieme a Elisa Meneghini, Giorgia Campana, Erika Fasana e Martina Rizzelli. Nela gara di qualificazione l'Italia si qualifica quarta (166,528 punti), dietro a Gran Bretagna, Romania e Russia. Vanessa gareggia solo a trave (14,166) e a corpo libero (14,533 punti), con un esercizio semplificato, qualificandosi in entrambe le finali di specialità ( unica italiana ) rispettivamente al sesto e al quarto posto. Nella finale a squadre l'Italia termina al 5º posto; la Ferrari gareggia a trave (13,233 punti) e corpo libero (14,491). Il 18 maggio partecipa alla finale alla trave, arrivando quinta con 14,133 punti, a causa di uno sbilanciamento; vince la medaglia d'oro al corpo libero, con 14,800 punti, a pari merito con la rumena Larisa Iordache, davanti alla svizzera Giulia Steingruber (14,500).
Domenica 8 giugno 2014 partecipa ai festeggiamenti per i 70 anni del Centro Sportivo Italiano, al cospetto di Papa Francesco, esibendosi con un esercizio alla trave.Nel mese di ottobre viene convocata per i mondiali di Nanning arrivando quinte con la squadra, sesta nel concorso generale individuale (57.166) e quinta nella finale al corpo libero (14.666).
Il 7 febbraio 2015 partecipa alla prima tappa del campionato italiano gareggiando in serie A1 in prestito alla Brixia vincendo con la squadra la 1ª tappa. Ad aprile viene convocata per gli Europei di Montpellier 2015, nonostante fosse ancora convalescente dalla mononucleosi: rinuncia alla finale all-around in favore della compagna Martina Rizzelli.
Nel mese di ottobre viene convocata per i Mondiali di Glasgow qualificanti per i Giochi olimpici. Insieme alle compagne Carlotta Ferlito, Erika Fasana, Elisa Meneghini, Tea Ugrin, Lara Mori ed Enus Mariani (riserva) ottengono in qualifica il 5º posto, qualificando così la squadra direttamente alle olimpiadi. A causa di un problema al tendine la Ferrari non gareggia nelle finali, lasciando il suo posto nell'all around a Tea Ugrin e quello in squadra a Enus Mariani.
Partecipa alla quarta tappa di Serie A1 a Torino con la Brixia Brescia, gareggiando però soltanto alla trave, dove con un esercizio semplificato ottiene 13.600. Si aggiudica l'11 scudetto personale ; il 14 per la Brixia.
Tra il 23 e il 26 giugno partecipa alla tappa di coppa del mondo di Anadia. In qualifica ottiene 14.650 a volteggio riportando in gara il DTY; 12.450 a parallele causa una caduta in uscita; 13.500 a trave e 13.650 a corpo libero.
Durante le finali si posiziona quinta alla trave con il punteggio di 12.850 causa una caduta e vince la medaglia di bronzo a corpo libero, con un esercizio semplificato, con 13.750 punti.
Il 9 luglio partecipa ai campionati nazionali assoluti di Torino 2016. Nella prima giornata ottiene 15.000 (5.8) a volteggio, 14.000 (5.8) a parallele, 15.050 (6.3) a trave e 14.900 (6.2) a corpo libero; con 58.950 vince la medaglia d'oro nel concorso generale, conquistando il suo settimo titolo assoluto, davanti a Carlotta Ferlito ed Elisa Meneghini.
Insieme alle connazionali Erika Fasana, Carlotta Ferlito, Elisa Meneghini  e Martina Rizzelli entra a far parte della squadra olimpica che parteciperà ai Giochi della XXXI Olimpiade.
Il 7 agosto, durante la giornata di qualificazione, ottiene 14.533 al volteggio, 13.866 alle parallele, 14.866 al corpo libero e a causa di una caduta 12.000 alla trave. Vanessa si qualifica per la finale individuale (55.265) e con il terzo miglior punteggio per la finale al corpo libero. La squadra italiana si qualifica al decimo posto, con un totale di 169.396, mancando quindi la qualificazione alla finale a squadre riservata alle migliori otto nazioni. 
L'11 agosto conclude al 16º posto la finale del concorso individuale (56.541) mentre il 16 agosto si piazza al quarto posto nella finale del corpo libero ottenendo 14.766. Superata dall'inglese Amy Tinkler, e dalle due americane Alexandra Raisman e Simone Biles.
In seguito ai Giochi Olimpici di Rio è costretta a sottoporsi ad un intervento per risolvere un infortunio al tendine d'Achille.
Il 16 settembre partecipa alla finale del campionato di serie A1 svoltasi ad Eboli, contribuendo alla vittoria finale della sua squadra, gareggiando a trave (13.500) e corpo libero (13.500). Ad ottobre viene convocata per partecipare ai Campionati Mondiali Individuali di Montreal.
Durante la gara di qualificazione compete solo alla trave (12.266) e al corpo libero (13.600). Il giorno 8 ottobre partecipa alla finale di specialità al corpo libero ma nell'eseguire la seconda diagonale (Rondata, Flick Tempo, Tsukahara) si rompe il Tendine d'Achille ed è perciò impossibilitata a proseguire l'esercizio. Operata alcuni giorni dopo, comincia la fase di riabilitazione in vista di un possibile ritorno alle competizioni.
Dopo essere stata lontana dalle gare per 500 giorni a causa dell'infortunio, la Ferrari partecipa alla Coppa del Mondo di Melbourne, dove gareggia in qualificazione alla trave e al corpo libero. Il giorno 25 febbraio 2019 vince la medaglia d'oro con il punteggio di 13.600 al corpo libero. Partecipa poi anche alle tappe di coppa del mondo di Doha e Baku,in entrambe vince la medaglia di bronzo al corpo libero, dietro alla statunitense Jade Carey e all'italiana Lara Mori. 
Decide poi di sottoporsi ad una doppia operazione ad entrambi i piedi, per poter poi tornare nell'autunno 2019 a gareggiare al meglio nelle tappe di coppa del mondo che porteranno alla qualificazione per Tokyo 2020.
Nel 2007 Vanessa Ferrari scrive la prefazione ad un libro scolastico di Educazione fisica per le scuole superiori. Nello stesso anno, Adidas avvia una sponsorizzazione per la ginnasta e per la società Brixia, attiva fino alle Olimpiadi di Pechino: viene creato un body esclusivo, di colore nero con il motto «Impossible is nothing» in cristalli Swarovski, messo poi all'asta per l'Associazione FIABA (Fondo Italiano Abbattimento Barriere Architettoniche).
Nel 2010 la Ferrari è la protagonista del video musicale della canzone «Credi in me» di Valerio Scanu. Il video viene girato in due giornate, a Milano nella palestra del Centro Sportivo Saini, e a Brescia nel PalAlgeco.
Vanessa Ferrari appare nel docu-reality di MTV Italia Ginnaste - Vite parallele (2011-2013), nel corso di alcune puntate riguardanti gli allenamenti della Nazionale e le competizioni, ma solo come personaggio secondario. Questo sia perché la Ferrari svolge i propri allenamenti a Brescia, e non nella palestra federale di Milano, sia perché né lei né l'allenatore Enrico Casella hanno concesso ai produttori la liberatoria sull'uso della propria immagine. Essi ritengono infatti opportuno concentrarsi sulla preparazione sportiva senza distrazioni, cercando di essere coinvolti e comparire il meno possibile.
Nel 2015 esce la prima autobiografia di Vanessa Ferrari, intitolata "Effetto farfalla".
 Ilaria Leccardi, Polvere di magnesio. Storie di ginnasti e ginnastica, Bradipolibri, 2009, ISBN 978-88-96184-07-3.

Le varici esofagee rappresentano una grave condizione patologica  caratterizzata dalla formazione di varici a carico delle vene del plesso sotto-mucoso dell'esofago.
La patogenesi delle varici è direttamente legata a uno stato di ipertensione portale quale si riscontra frequentemente nella cirrosi epatica, di cui rappresentano una pericolosa complicazione.
Per varice si intende un vaso venoso che per cedimento della parete si dilata e diventa tortuoso. Questa alterazione morfologica colpisce le vene per la loro particolare struttura e si riscontra con maggiore frequenza in quelle che hanno una determinata funzione e posizione. 
Le arterie hanno un ruolo 'attivo' nella circolazione in quanto con la loro distensione e contrazione favoriscono la progressione del sangue, spinto dalla contrazione sistolica dal cuore, verso la periferia. La loro parete, costituita da tre strati o tonache, possiede una struttura robusta ed elastica in grado di sopportare la elevata pressione arteriosa interna al vaso:
media: ad alto contenuto di tessuto connettivo elastico e di fibre muscolari lisce
Le vene, o meglio il sistema venoso, deve essere considerato una sorta di contenitore in cui il sangue si raccoglie e scorre 'passivamente'. Questo ruolo diverso giustifica le differenze morfologiche della loro tonaca media, povera di fibre elastiche e di cellule muscolari lisce, rispetto a quella delle arterie, e spiega anche perché questo tipo di intelaiatura, più idonea alla emodinamica venosa, sia però predisposta a cedimenti strutturali con formazione di varici. La progressione del sangue venoso avviene per:
vis a tergo: spinta dovuta al residuo dell'energia cinetica propria della fase arteriosa
forza aspirante: esercitata, in particolare sui grossi vasi, dalla contrazione cardiaca ma anche dalla depressione addominale in fase di espirazione e da quella toracica in fase di inspirazione.
pompa venosa:  legata all'azione dei muscoli degli arti inferiori che,  contraendosi,  esercitano una pressione sulle vene profonde. In questo modo il sangue viene spinto verso l'alto essendo impossibile il movimento contrario a causa delle valvole presenti all'interno del lume
Il sangue venoso confluisce in due grossi collettori che sono la Vena cava superiore e la Vena cava inferiore che si versano direttamente nell'atrio destro del cuore.  Questi grossi vasi drenano rispettivamente la parte superiore e quella inferiore del corpo e costituiscono due sistemi distinti tra loro. Un'importante eccezione è rappresentata dal sistema delle vene azygos ed emiazygos.
La Vena azygos nasce a livello addominale facendo seguito alla Vena lombare ascendente  di destra. Passata in torace scorre parallelamente alla destra dell'esofago prima di compiere un arco, scavalcare il bronco di destra,  e versarsi nella cava superiore.  L'azygos riceve il sangue da tutte le vene corrispondenti alle arterie che partono dall'aorta discendente.  Pertanto drena i distretti inferiori del corpo nella vena cava superiore.
La Vena emiazygos è l'analogo di sinistra dell'azygos.  Segue alla Vena lombare ascendente di sinistra e nel torace, circa all'altezza della VII vertebra toracica si piega ad uncino e si versa nella vena azygos.
Il sangue proveniente dall'apparato digerente  ricco di sostanze nutritive viene convogliato interamente alla ghiandola epatica per essere utilizzato in vari processi metabolici. Giunge direttamente al fegato attraverso un grosso ramo venoso, la Vena porta che si forma dalla confluenza nella vena mesenterica superiore, della vena mesenterica inferiore e di tutte le vene provenienti dalla milza (vena lienale) e dallo stomaco. Il sangue del fegato si versa poi nelle vene sovraepatiche che dopo un breve tragitto giungono nella Vena cava inferiore
L'esofago, organo che attraversa tre comparti: collo, torace e addome, è dotato di una ricca vascolarizzazione venosa che forma un plesso subito sotto lo strato mucoso. Per la sua lunghezza e dislocazione si trova ad essere tributario di entrambe le vene cave che di fatto mette in comunicazione. Questa comunicazione è virtuale in quanto ordinariamente il sangue proveniente dall'esofago segue percorsi diversi:
porzione cervicale dell'esofago:  nelle vene tiroidee inferiori  e quindi nella vena cava superiore
porzione toracica dell'esofago: nelle vene diaframmatiche, azygos ed emiazygos e quindi nella vena cava superiore.
plesso della porzione addominale dell'esofago: nella vena gastrica di sinistra, quindi nella vena porta e infine nella vena cava inferiore.
Il sangue esercita sulle pareti della vena porta una pressione intorno ai 10–14 cm di H2O. Nel corso di alcune malattie questa pressione aumenta notevolmente fino a raggiungere valori superiori ai 20–25 cm di H2O.  Si parla in questi casi di Ipertensione portale, una condizione che determina conseguenze emodinamiche e quindi patologiche importanti.
Nel caso della cirrosi epatica circa il 70-80% dei pazienti va incontro, nell'arco di 5 anni,  a formazione di varici esofagee, con il seguente meccanismo patogenetico:
La malattia inizialmente rallenta l'afflusso di sangue al fegato regolato dai gradienti pressori tra vena porta e vene sovraepatiche.
Il progredire della malattia determina una destrutturazione del parenchima epatico che diventa duro e sclerotico così che si crea un vero e proprio ostacolo al deflusso del sangue portale.  Ciò determina uno stato di ipertensione ingravescente.
Il sangue trovando nel fegato cirrotico un impedimento al suo deflusso nella vena cava inferiore cerca una via di deflusso alternativo.  Questa via è rappresentata dal sistema azygos-emiazygos e dal plesso sotto-mucoso esofageo che lo mette in comunicazione con la vena cava superiore.
Di fatto il sangue portale, invertendo il senso normale del flusso,  imbocca la vena gastrica sinistra e di qui risale nelle vene esofagee inferiori parte bassa del plesso esofageo. Questo plesso, come detto, nella sua parte medio – alta si scarica nelle vene esofagee medie e nelle vene esofagee superiori tributarie delle vene emiazygos ed azygos e infine della vena cava superiore.Questa situazione emodinamica consente al sangue portale di scaricarsi ma l'aumento del flusso ematico, soprattutto nella parte inferiore del plesso,  e l'aumento di pressione sulle delicate pareti delle vene esofagee determina quelle alterazioni che sono responsabili della formazione di varici.
Le varici esofagee non avendo una sintomatologia particolarmente evidente si manifestano quando la loro rottura determina imponenti emorragie digestive.
In altri casi sono alcuni dati anamnestici o clinici di cirrosi che possono farne sospettare l'esistenza e indurre a quelle indagini strumentali che possano metterle in evidenza, valutarne l'entità, suggerire il percorso terapeutico più idoneo:
esami endoscopici. Questi ultimi sono da preferire in quanto oltre che diagnostici consentono anche un approccio chirurgico alle varici..Dal punto di vista anatomo-patologico le varici vengono classificate secondo vari sistemi. Uno di questi,  messo a punto nel 1980 dalla Società Giapponese per lo studio della Ipertensione portale e successivamente rivisitato con l'aggiunta di nuovi parametri, si basa su:
I pazienti cirrotici vanno incontro a formazione di varici esofagee con percentuali molto variabili a seconda della gravità della malattia epatica, dell'epoca di insorgenza della stessa (incremento di circa il 10% annuo),  della presenza o meno di ascite. 
Circa un terzo dei pazienti cirrotici, nel 70-70% dei casi entro i primi due anni dal riscontro delle varici,  va incontro a rottura delle varici con conseguenti emorragie  drammatiche,  che risultano mortali in oltre la metà dei casi. Dei restanti pazienti oltre l'80% ripete l'episodio emorragico, entro l'arco di un anno, con esiti fatali.
La terapia delle varici esofagee costituisce un argomento complesso oggetto di numerosi studi e di revisioni periodiche a testimonianza della difficoltà di trovare una soluzione condivisa.  I risultati,  non sempre soddisfacenti, sono legati alle varie fasi della malattia in cui si interviene e che possono essere così riassunte:
Prevenzione della recidiva emorragicaDi seguito vengono ricordate alcune delle possibilità terapeutiche:
Beta-bloccanti  non selettivi  - rappresentano il trattamento di scelta, per la loro azione di vasocostrittori, nella profilassi delle emorragie da varici medio-grandi.  Il Nadololo associato al bendaggio si è mostrato particolarmente efficace nel prevenire le recidive emorragiche.
Nitrati – L'Isosorbide mononitrato poco efficace da solo nel prevenire il primo evento emorragico  sembra più efficace se impiegato con i beta-bloccanti nel prevenire le recidive.
bendaggio – anche la legatura elastica della varice (LEV, in inglese endoscopic variceal band ligation, EVBL) si è dimostrata valida nella profilassi della complicanza emorragica.  Rappresenta una valida alternativa nel caso della impossibilità di praticare la terapia farmacologica con beta-bloccanti.  È da preferire alla scleroterapia in corso di sanguinamento delle varici.
scleroterapia.  Procedura eseguita per via endoscopica in corso di emorragia ma anche a scopo profilattico. Si propone come alternativa al trattamento con beta-bloccanti e all'EVBL. Analoga a quella praticata con successo nella terapia delle varici degli arti inferiori, consiste nell'iniettare sostanze sclerotizzanti, direttamente nel lume o nella periferia della vena varicosa.
TIPS, Transjugular Intrahepatic Portosystemic Shunt  - Metodica appartenente alla radiologia interventistica consiste nella introduzione attraverso la vena giugulare di una protesi metallica che crea uno shunt tra vena porta e una vena sovraepatica.  Sembra più efficace della EVBL e della scleroterapia nella profilassi secondaria,
sonda Sengstaken-Blakemore.  Procedimento descritto nel 1950  e che consiste nella introduzione in esofago di una sonda a più vie dotata di un manicotto che viene gonfiato. La pressione esercitata sulle varici ne arresta meccanicamente il sanguinamento.  Questo metodo, già segnalato nel 1930 da Westphal, risulta ancor oggi di primaria importanza nel caso in cui non fosse possibile realizzare prontamente un'endoscopia e nel caso di sanguinmento massivo. Comporta però alcune gravi complicazioni legate a malposizionamento del tubo o a pressione eccessiva sulla parete esofagea,, ragion per cui il tamponamento con la sonda non deve in ogni caso superare le 24-36 ore.
collanti tissutali – l'utilizzo dei cianoacrilati si è dimostrato molto efficace nel trattamento delle varici sanguinanti e con risultati migliori rispetto alla scleroterapia. Una serie di problemi legati alla difficoltà della procedura e all'insorgenza di complicanze anche gravi ne ha rallentato l'utilizzo.
shunt chirurgici – consistono in interventi chirurgici miranti a decomprimere la vena porta deviandone il flusso verso la vena cava o la vena renale.

Vasilij Pavlovič Mišin in russo: Василий Павлович Мишин?) (5 gennaio 1917 – 10 ottobre 2001) è stato uno scienziato e ingegnere sovietico.
Alla fine della seconda guerra mondiale Mišin fu uno dei primi a partecipare alla costruzione del primo razzo sovietico R-1. Essendo stato uno dei pochi ad aver visionato le fabbriche nelle quali i tedeschi assemblavano i V2, egli disponeva di considerevoli conoscenze ed era al corrente di informazioni riservate, alle quali all'epoca solo una manciata di persone aveva accesso. Vasilij Pavlovič Mišin partecipò sia alla progettazione del primo razzo intercontinentale sovietico il Semyorka R-7 che al progetto dello Sputnik. Negli anni sessanta lavorò insieme a Sergej Korolëv alla progettazione del razzo lunare N1, del quale divenne capo nel 1966 dopo la morte di quest'ultimo. Fu quindi anche al vertice dell'OKB-1. 
Ciò nonostante egli non riuscì mai a portare a termine il programma del suo predecessore Sergej Korolëv ed il programma lunare sovietico venne cancellato prima di aver effettuato un lancio del vettore N1 con successo. A causa dell'insuccesso Mišin perse molti appoggi politici. Nel 1974 infine Mišin che si trovava al vertice del ZKBEM 1974 fu sostituito su richiesta del Politburo da Valentin Petrovič Gluško.
Come avvenne per molti scienziati russi coinvolti nel programma spaziale sovietico, e come avvenne d'altronde anche per il suo predecessore Sergej Korolëv, la sua identità rimase per molti anni quasi segreta facendo trapelare pochissime notizie al pubblico e pressoché nulla in occidente. Solo con la fine degli anni ottanta, quando il progetto del razzo N1 non era più coperto dal segreto di stato si apprese della sua partecipazione al progetto.

Vauxaillon è un comune francese di 477 abitanti situato nel dipartimento dell'Aisne della regione dell'Alta Francia.

Vega (AFI: /ˈvɛɡa/; α Lyr / α Lyrae / Alfa Lyrae) è la stella più brillante della costellazione della Lira, la quinta più luminosa del cielo notturno, nonché la seconda più luminosa nell'emisfero celeste boreale, dopo Arturo. Vertice nord-occidentale dell'asterismo del Triangolo estivo, Vega è una stella piuttosto vicina, posta a soli 25 anni luce di distanza, la più luminosa in termini assoluti entro un raggio di 30 anni luce dal sistema solare.
Si tratta di una stella bianca di sequenza principale di classe spettrale A0 V, che possiede una massa circa due volte quella solare ed una luminosità circa 37 volte superiore. L'astro è caratterizzato da un'altissima velocità di rotazione sul proprio asse, che gli conferisce l'aspetto di uno sferoide oblato. Questa rapida rotazione, a causa di un fenomeno noto come oscuramento gravitazionale, si riflette sulla temperatura effettiva fotosferica, che varia a seconda della latitudine presa in esame: infatti, si è notato che la temperatura all'equatore è di circa 2000 K più bassa rispetto a quella rilevata ai poli, ed è proprio in direzione di uno di essi che la stella risulta visibile dalla Terra. È inoltre una sospetta variabile Delta Scuti, che manifesta pulsazioni nella luminosità di pochi centesimi di magnitudine ogni 0,19 giorni (circa 4,56 ore).Vega, definita dagli astronomi "la stella più importante nel cielo dopo il Sole", riveste una grande importanza nell'astronomia, dal momento è stata impiegata per calibrare gli strumenti osservativi e come riferimento per la misurazione di alcuni parametri comuni a tutte le stelle; inoltre, circa 12 000 anni fa, a causa della precessione dell'asse terrestre, ha svolto il ruolo di stella polare, e lo ricoprirà nuovamente tra altri 13 700 anni.A metà degli anni ottanta il satellite IRAS ha scoperto che la stella presenta un eccesso di emissione infrarossa, attribuito alla presenza in orbita di un disco di polveri circumstellare. Queste polveri sarebbero il risultato di collisioni plurime tra gli oggetti orbitanti all'interno di una cintura asteroidale, assimilabile alla fascia di Kuiper nel sistema solare. Alcune irregolarità riscontrate nel disco suggerirebbero la presenza in orbita di almeno un pianeta, per massa simile a Giove.Il nome Vega deriva dalla seconda parte del nome in arabo della stella النسر الواقع an-nasr al-wāqi‘, Avvoltoio che plana.
Vega è la quinta stella più brillante del cielo se vista ad occhio nudo, data la sua magnitudine apparente pari a 0,03, che, associata al caratteristico colore bianco-azzurro, la rende facilmente distinguibile anche dal cielo fortemente inquinato delle grandi città. La facile rintracciabilità della stella è favorita anche dal fatto che Vega costituisce uno dei vertici dell'asterismo chiamato Triangolo estivo, le cui componenti sono, oltre a Vega, Deneb (α Cygni) e Altair (α Aquilae). Questo esteso triangolo rettangolo è molto ben riconoscibile nei cieli notturni poiché non sono presenti stelle altrettanto luminose nelle sue vicinanze; Vega, la più brillante delle tre, si trova sul vertice nord-occidentale, che coincide con l'angolo retto.
Vega domina la costellazione di piccole dimensioni in cui si trova, la Lira, per la maggior parte costituita da stelle relativamente poco luminose; trovandosi quindi in un ambiente povero di stelle luminose, specialmente in direzione ovest, la sua brillantezza risulta particolarmente risaltata.
Data la sua declinazione di +38,7°, Vega è una stella dell'emisfero celeste boreale; questa declinazione fortemente settentrionale fa sì che essa possa risultare visibile solo da latitudini a nord di 51° S, mentre a nord di 51° N appare circumpolare, ossia non tramonta mai sotto l'orizzonte.Alle latitudini temperate boreali la stella può essere osservata vicino allo zenit durante le serate estive; in realtà, in virtù della sua posizione molto settentrionale, da questo emisfero è visibile per la gran parte dell'anno. L'astro inizia a diventare ben visibile, in direzione est, nelle sere di fine aprile-inizio maggio; in quest'occasione appare come la seconda stella più brillante della notte, dopo Arturo, che è lievemente più luminosa. Durante i mesi estivi Vega raggiunge il culmine, dominando il cielo; l'astro resta visibile anche durante le serate autunnali in direzione ovest, sempre relativamente alto sull'orizzonte. Il mese di gennaio la vede tramontare sotto l'orizzonte ovest alle luci del crepuscolo, sebbene, poiché si trova molto a nord rispetto all'eclittica, fosse già visibile ad est poco prima dell'alba nel mese di novembre.
Alle medie latitudini australi invece si presenta bassa sopra l'orizzonte durante la stagione invernale e permane visibile nel cielo notturno solo per pochi mesi all'anno. Il suo sorgere eliaco avviene a marzo, mentre tramonta col Sole a settembre; il periodo migliore per la sua osservazione nel cielo serale australe è dunque compreso fra luglio e agosto.
Vega è ben nota sin dall'antichità, data la sua grande luminosità e il suo brillante colore bianco-azzurro. I pochi riferimenti "scientifici" giuntici da quest'epoca riguardano principalmente i cataloghi stellari compilati dagli astronomi greci e greco-romani (Ipparco e Tolomeo in particolare) e dagli astronomi arabi nel Medioevo.L'astrofotografia, ovvero la fotografia di oggetti celesti, iniziò nel 1840 quando John William Draper riprese un'immagine della Luna. La prima stella ad essere fotografata, a parte il Sole, fu proprio Vega; la stella venne ripresa il 17 luglio 1850 presso l'Harvard College Observatory con un'esposizione di circa cento secondi, sfruttando le tecniche della dagherrotipia.Henry Draper, redattore di un importante catalogo stellare, fu l'autore, nell'agosto 1872, della prima ripresa dello spettro di una stella differente dal Sole: egli infatti immortalò lo spettro di Vega, riuscendo a mostrare per la prima volta la presenza di linee di assorbimento, simili a quelle rilevate nello spettro del Sole. Nel 1879 William Huggins analizzò le immagini dello spettro di Vega e di altre stelle simili, ed identificò un gruppo di dodici "linee molto marcate" che erano comuni a quella categoria stellare: si trattava delle linee della serie di Balmer.Uno dei primi tentativi di misurare una distanza stellare fu compiuto da Friedrich Georg Wilhelm von Struve, che, sfruttando il metodo della parallasse, stimò per Vega il valore di 0,125 arcosecondi. Friedrich Bessel mostrò scetticismo nei confronti della misurazione di Struve e, quando Bessel pubblicò un valore di 0,314″ per la stella 61 Cygni, Struve riesaminò i suoi dati arrivando quasi a raddoppiare la sua precedente stima. Questo fatto gettò discredito sulle misurazioni di Struve e portò ad accreditare Bessel come l'autore della prima misurazione di una parallasse stellare. In realtà, il primo valore ottenuto da Struve per Vega è molto vicino al valore attualmente accettato, pari a 0,129″.Le rilevazioni fotometriche effettuate negli anni trenta hanno mostrato una leggera variazione della luminosità della stella, pari a ± 0,03 magnitudini. Poiché questo valore era al limite della sensibilità degli strumenti dell'epoca, la variabilità di Vega è rimastata un'ipotesi; le osservazioni effettuate nel 1981 presso il David Dunlap Observatory permisero di rilevare nuovamente la presenza di queste leggere variazioni, imputate a pulsazioni intrinseche dell'astro che lo renderebbero quindi una variabile Delta Scuti. Anche se Vega corrisponde in larga parte al profilo fisico caratteristico di questo tipo di stelle variabili, tali variazioni non sono state rilevate da altri osservatori; per questa ragione si è giunti persino a supporre che tali misurazioni siano affette da un errore sistematico nella misurazione.Nel 1983 fu scoperto per la prima volta un disco di polveri attorno a Vega, tramite l'Infrared Astronomical Satellite (IRAS), che rilevò un eccesso di radiazione infrarossa, dovuta all'energia emessa da polvere orbitante che viene scaldata dalla stella.
Vega è una delle stelle più interessanti del cielo: la sua posizione, a 39° di declinazione nord e coincidente con le 18h di ascensione retta, fa in modo che venga a trovarsi molto lontano dall'eclittica, al punto da essere la stella di prima magnitudine più vicina al polo nord dell'eclittica, che ricade nella vicina costellazione del Dragone, a poco meno di 27° da essa.A causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica; un ciclo precessionale ha una durata di 25 770 anni circa, durante i quali l'asse di rotazione terrestre compie un movimento rotatorio descrivendo in cielo due cerchi opposti, uno nell'emisfero nord e uno in quello sud. Nel corso delle epoche l'asse di rotazione visto dalla Terra tende ad avvicinarsi o ad allontanarsi apparentemente da varie stelle; attualmente esso punta il nord in direzione di una stella di seconda magnitudine nota anticamente come Cynosura, la coda dell'Orsa Minore, che oggi prende il nome di Polaris, la stella polare.Fra circa 13 700 anni, quando l'epoca precessionale sarà opposta a quella attuale, l'asse di rotazione terrestre punterà a pochi gradi da Vega, che diventerà così la nuova indicatrice del polo nord celeste; per raggiungerla, l'asse si avvicinerà e attraverserà dapprima la costellazione di Cefeo e infine lambirà la parte nordoccidentale del Cigno. Anche 12 000 anni fa Vega era la Stella Polare, mentre l'attuale Polare, Cynosura, assumerà una declinazione simile a quella che Vega ha al giorno d'oggi, sorgendo e tramontando regolarmente anche nelle regioni di latitudine boreale media. Vega è la più brillante tra tutte le stelle che si sono alternate e si alterneranno nel ruolo di stella polare.
Vega è classificata come una stella bianca di tipo spettrale A0 V che si trova nella sequenza principale, dove, come la maggior parte delle altre stelle, sta convertendo nel suo nucleo l'idrogeno in elio per mezzo della fusione nucleare.
Durante questa fase di stabilità Vega produce la maggior parte dell'energia che irradia tramite il ciclo CNO, un processo di fusione che, servendosi come intermedi del carbonio, dell'azoto e dell'ossigeno, combina protoni per formare nuclei di elio. Questo processo richiede, per poter avvenire efficientemente, una temperatura di almeno 15 000 000–17 000 000 di K, superiore a quella presente nel nucleo del Sole (circa 13 000 000 –15  000 000), ed è più redditizio del meccanismo usato dalla nostra stella come mezzo principale per produrre energia, la catena protone-protone. Il ciclo CNO è molto sensibile alla temperatura; per questa ragione il nucleo della stella, contrariamente a quanto accade nel nucleo solare, è sede di intensi movimenti convettivi, che permettono di "rimescolare" e distribuire uniformemente i materiali residuati dai processi nucleari; la regione sovrastante invece si trova in uno stato di equilibrio radiativo. Questa configurazione è esattamente opposta a quella del Sole, che invece presenta una zona radiativa centrata sul nucleo e una regione convettiva al di sopra di essa. Alla luce poi di una bassa emissione di raggi X, si pensa che la stella possieda una corona molto debole, o addirittura che questa sia inesistente.Vega si trova nella sequenza principale da circa 386 – 511 milioni di anni, e si stima che vi permarrà per almeno altri 700 – 500 milioni di anni; dunque Vega si troverebbe all'incirca a metà della propria sequenza principale, proprio come il Sole, la cui sequenza principale è però dieci volte più lunga. Infatti, le stelle più massicce (e, di conseguenza, più luminose) utilizzano il loro combustibile nucleare più rapidamente delle altre, a causa del fatto che le reazioni nucleari procedono a un ritmo più sostenuto per contrastare il collasso gravitazionale, direttamente proporzionale alla massa, cui la stella è naturalmente soggetta: Vega è infatti circa 2,11 volte più massiccia e circa 37 ± 3 volte più luminosa della nostra stella.Lo scenario successivo al termine della sequenza principale è prevedibile grazie ai modelli fisico-matematici sviluppati sull'evoluzione stellare: infatti, giunta al termine della sequenza principale, la stella attraverserà una serie di fasi di instabilità, che la porteranno dapprima ad espandersi in gigante rossa, quindi, dopo diversi cicli di reazioni nucleari che culmineranno con la produzione del carbonio e dell'ossigeno, a contrarsi in un'evanescente nana bianca.Le osservazioni e le misurazioni fotometriche hanno permesso di scoprire che Vega possiede una piccola variabilità, con un periodo di 0,107 giorni, presumibilmente associata a pulsazioni radiali del corpo celeste; non si è tuttavia certi dell'effettiva appartenenza alla classe delle variabili Delta Scuti, nonostante le caratteristiche fisiche di Vega siano in larga parte corrispondenti a quelle di questa categoria di variabili.
La determinazione del raggio di Vega, resa possibile dall'utilizzo di tecniche interferometriche, ha restituito un valore inaspettatamente elevato, pari a circa 2,73 ± 0,01 volte quello solare e superiore di circa il 60% rispetto a quello di Sirio; secondo i modelli fisici invece il diametro di Vega avrebbe dovuto eccedere di non più del 12% il diametro di Sirio. La causa di questa discrepanza fu sin dall'inizio attribuita alla rapida rotazione della stella, dato che ha trovato conferme nelle osservazioni condotte tramite il CHARA Array nel 2005.La velocità di rotazione all'equatore è pari a 274 km/s e corrisponde al 91% della velocità limite che porterebbe una stella a disintegrarsi a causa della forza centrifuga; ad una simile velocità, la stella impiega appena 12,5 ore per compiere una rotazione sul proprio asse. Questa rapida rotazione fa assumere all'astro l'aspetto di uno sferoide oblato, caratterizzato quindi da un forte schiacciamento polare e da un altrettanto pronunciato rigonfiamento equatoriale: il raggio all'equatore è superiore del 23% rispetto al raggio polare. Il raggio polare della stella risulta quindi pari a 2,26 ± 0,02 raggi solari (R☉), mentre il raggio equatoriale è di 2,78 ± 0,02 R☉. È però necessario tener presente che, dato che l'asse di rotazione di Vega risulta inclinato di non più di 5 gradi rispetto alla linea di vista che la congiunge alla Terra, il rigonfiamento equatoriale è osservato in direzione del polo, il che può portare ad una sovrastima del valore effettivo del raggio.
Poiché, per effetto della rotazione, l'accelerazione risultante dalla somma vettoriale dell'accelerazione gravitazionale locale e dell'accelerazione tangenziale sui poli è maggiore rispetto all'equatore, per il teorema di von Zeipel anche la luminosità locale e la temperatura effettiva risultano maggiori ai poli: le misurazioni hanno mostrato che i poli che raggiungono una temperatura di 10 000 K, mentre all'equatore è di soli 7 600 K. Di conseguenza, nel rispetto della legge di Stefan-Boltzmann, se Vega fosse osservata dal piano equatoriale, la sua luminosità apparirebbe più che dimezzata. Il gradiente termico che si viene a generare crea una regione di convezione nell'atmosfera circostante l'equatore, mentre il resto dell'atmosfera è probabilmente in uno stato di equilibrio radiativo.Questa grande differenza tra i poli e l'equatore produce un effetto di oscuramento gravitazionale: osservata ai poli la stella presenta infatti un bordo più scuro rispetto a quello che si osserverebbe normalmente nel caso di una stella quasi perfettamente sferica (il cosiddetto oscuramento al bordo).
Se Vega possedesse una velocità di rotazione ben più inferiore (e quindi fosse simmetricamente sferica) ed irradiasse in tutte le direzioni la stessa quantità di energia che irradia dai poli, la sua luminosità sarebbe 57 volte quella del Sole, un valore ben superiore a quello ottenuto dalle osservazioni; un tale valore sarebbe tuttavia molto più alto rispetto a quello teoricamente previsto per una stella di massa simile a Vega, che non supererebbe le 40 L☉.
Lo spettro visibile di Vega è dominato dalle linee di assorbimento dell'idrogeno, in particolare dalla serie di Balmer, costituita, nel visibile, da quattro righe a diverse lunghezze d'onda, che sono prodotte dall'emissione di un fotone da parte dell'unico elettrone dell'atomo di idrogeno che, da uno stato eccitato, si sposta al livello quantico descritto dal numero quantico principale n = 2. Le linee degli altri elementi sono relativamente deboli, e le principali sono relative al magnesio ionizzato, ferro e cromo.Le indagini spettrali hanno permesso di determinare la metallicità della stella; gli astronomi usano il termine "metalli" per definire generalmente gli elementi che hanno un numero atomico superiore a quello dell'elio. La metallicità della fotosfera di Vega è solo il 32% dell'abbondanza di elementi pesanti presenti nell'atmosfera solare; per raffronto il Sole possiede una metallicità (Z) di circa Z☉ = 0,0172 ± 0,002. Quindi, in termini di abbondanza, appena lo 0,54% di Vega consiste di elementi più pesanti dell'elio. Questa metallicità insolitamente bassa rende Vega una stella di tipo Lambda Bootis.Il rapporto tra idrogeno ed elio osservato per Vega è 0,030 ± 0,005, circa il 60% di quello del Sole; questa differenza potrebbe essere dovuta alla mancanza di una zona convettiva poco al di sotto della fotosfera (essa infatti è ubicata, all'interno di Vega, a ridosso del nucleo): il trasferimento dell'energia avviene infatti prevalentemente mediante irraggiamento, il che potrebbe essere all'origine anche di un'anomala diffusione degli elementi all'interno della stella.
Le rilevazioni più precise disponibili sul moto spaziale di Vega indicano che la sua velocità radiale, ovvero la componente del moto stellare orientata nella direzione di vista della Terra, è −13,9 ± 0,9 km/s; il segno negativo indica che la sua luce risulta spostata verso il blu, e quindi che la stella è in avvicinamento al sistema solare.
Il moto proprio, ovvero la componente del moto trasversale rispetto alla linea di vista, fa sì che Vega si sposti rispetto allo sfondo delle stelle più distanti. Precise misurazioni della sua posizione hanno permesso di calcolare un movimento di 202,04 ± 0,63 milliarcosecondi all'anno (mas/anno) in ascensione retta e 287,47 ± 0,54 mas/anno in declinazione; il movimento netto della stella è di 327,78 milliarcosecondi all'anno, equivalente ad uno spostamento di un grado ogni 11 000 anni.
Nel sistema di coordinate galattiche le componenti della velocità della stella sono U = −13,9 ± 0,9, V= −6,3 ± 0,8 e W = −7,7 ± 0,3, dove U indica la velocità rispetto al centro galattico, V rispetto al senso di rotazione galattico e W rispetto al polo nord galattico, con una velocità netta di 17 km/s. La componente radiale, nella direzione del Sole, è −13,9 km/s e la velocità trasversale è di 9,9 km/s.
Il raffronto dei dati astrometrici di Vega e di altre stelle hanno mostrato che essa fa parte di un'associazione stellare, l'associazione di Castore, che comprende 16 stelle tra cui Zubenelgenubi (α Lib), Alderamin (α Cep), Castore (α Gem) e Fomalhaut (α PsA). Le componenti dell'associazione si muovono quasi in parallelo con velocità simili (attorno a 16,5 km/s); questa caratteristica implicherebbe una comune origine del gruppo come ammasso aperto da una nube molecolare gigante, il quale nel corso dei milioni di anni si è disperso dando luogo all'attuale associazione. L'età stimata di questo gruppo è circa 200 ± 100 milioni di anni, in linea con l'età media dei membri dell'associazione.
Vega dista attualmente 25,3 anni luce dal Sole; da questa distanza l'astro appare come la quinta stella più brillante del cielo. Tuttavia, il suo progressivo avvicinamento al sistema solare la porterà, entro i prossimi 200 000 anni, ad aumentare piuttosto rapidamente la sua luminosità apparente; Sirio è l'attuale stella più brillante del cielo (con una magnitudine di −1,46) e resterà tale ancora per i prossimi 60 000 anni, durante i quali aumenterà la propria luminosità (fino quasi a sfiorare la magnitudine −1,7) per poi andare incontro a un progressivo affievolimento; più in fretta ancora aumenterà la luminosità di Altair, che passerà da un attuale valore di 0,77 a −0,53 in 140 000 anni, per poi decadere altrettanto rapidamente. Arturo si trova attualmente al punto più vicino a noi, dunque in futuro la sua luminosità diminuirà, come quella di Canopo, che fino a 90 000 anni fa era la stella più brillante del cielo. L'attuale stella più vicina a noi è α Centauri, la quale continuerà ad avvicinarsi e ad aumentare in luminosità per i prossimi 25 000 anni, trascorsi i quali l'astro inizierà ad allontanarsi dal sistema solare e a diminuire in luminosità apparente.Le simulazioni suggeriscono che la combinazione del suo moto in avvicinamento e il contemporaneo allontanamento e il conseguente affievolimento di alcune delle stelle più brillanti dell'epoca attuale, renderanno Vega, per il periodo compreso tra 210 000 e 480 000 anni, la stella più brillante del cielo; Vega raggiungerà una magnitudine di picco pari a −0,81 entro 290 000 anni, periodo di tempo necessario perché giunga alla distanza minima di 17 anni luce dal sistema solare. In seguito, la stella si allontanerà, diminuendo progressivamente la sua luminosità apparente fino a raggiungere, nel giro di alcuni milioni di anni, una distanza tale da renderla invisibile ad occhio nudo.La tabella sottostante indica i dati delle magnitudini apparenti delle stelle esaminate nel grafico, con un campionamento di 25 000 anni; il grassetto indica la stella più luminosa nel periodo indicato.
Vega è stata utilizzata a lungo come "stella modello" per calibrare i telescopi ed altri strumenti osservativi e come riferimento per la misurazione di alcuni parametri comuni a tutte le stelle, quali magnitudine, luminosità, temperatura effettiva, indice di colore e spettro.La brillantezza di una stella osservata dalla Terra viene espressa tramite una scala logaritmica standard, la magnitudine: si tratta di un valore numerico che decresce all'aumentare della luminosità della stella. Nel cielo notturno le stelle più deboli che possono essere percepite ad occhio nudo sono circa di magnitudine 6, mentre le stelle più brillanti hanno valori di magnitudine negativi. Per standardizzare la scala delle magnitudini, gli astronomi hanno scelto Vega per rappresentare la magnitudine 0; per molti anni quindi la stella fu utilizzata per calibrare le scale di luminosità nella fotometria.
Attualmente il valore di magnitudine zero viene tuttavia definito in termini di flusso, poiché risulta di maggiore comodità: Vega infatti non è sempre visibile per effettuare direttamente le calibrazioni.Il sistema fotometrico UBV misura la magnitudine delle stelle mediante filtri ultravioletti, blu e gialli che corrispondono ai valori U, B e V. Vega è una delle sei stelle utilizzate per stabilire i valori medi per questo sistema fotometrico al momento della sua introduzione negli anni cinquanta. La magnitudine media per queste stelle fu definita come U − B = B − V = 0, essendo la medesima per le controparti gialle, blu e ultraviolette dello spettro elettromagnetico. Vega ha quindi uno spettro elettromagnetico relativamente piatto nella regione visibile (350nm<λ<850 nm), in quanto la radiazione che emette ha una densità di flusso di 2000-4000 jansky (Jy). Tuttavia si è notato che la densità di flusso di Vega diminuisce rapidamente nella regione dell'infrarosso, con un valore di circa 100 Jy ad una lunghezza d'onda di 5000 nm (5 micrometri – µm –).La scoperta della sua rapida rotazione potrebbe mettere in discussione molti dei dati formulati assumendo per la stella una simmetria sferica; l'affinamento di queste conoscenze, insieme allo sviluppo di nuovi modelli fisici, permette un miglioramento degli strumenti di calibrazione.
Una delle prime scoperte compiute dal satellite IRAS (InfraRed Astronomy Satellite) fu, nel 1983, quella di un eccesso di emissione di radiazione infrarossa da parte di Vega. Misurato alle lunghezze d'onda di 25, 60 e 100 µm, la sua origine è stata circoscritta ad una regione di spazio centrata sulla stella il cui raggio era pari a circa 10 secondi d'arco ("); in base alla distanza stimata della stella, si è dedotto che questo raggio corrispondesse ad un'area di circa 80 unità astronomiche (UA) centrata su di essa. Le prime ipotesi formulate sostenevano che questa radiazione provenisse da un campo di materia orbitante attorno alla stella, che rifletteva sotto forma di radiazione infrarossa la luce che riceveva dalla Vega. Inizialmente si riteneva che questo disco circumstellare fosse costituito da polveri di dimensioni millimetriche; infatti, se le particelle fossero state più piccole, esse sarebbero state spazzate via facilmente dal vento e dalla radiazione della stella, o risucchiate verso di essa a causa dell'effetto Poynting-Robertson.Ulteriori misure, effettuate alla lunghezza d'onda di 193 µm, hanno mostrato un flusso radiativo inferiore a quello previsto dall'ipotesi delle particelle millimetriche, il che suggeriva che le particelle dovessero avere dimensioni ben più modeste, dell'ordine di 100 µm o inferiori. Questo implicava che, per mantenere un simile quantitativo di polveri in orbita, data la loro volatilità, dovesse essere presente una fonte che provvedesse al ricambio di tali materiali. Uno dei meccanismi proposti, ma in seguito scartati, per mantenere costante il livello delle polveri prevedeva la presenza di un disco di materia fusa in procinto di formare un pianeta. I modelli formulati in merito alla distribuzione delle polveri indicavano una disposizione a disco circolare, con un raggio di 120 UA, all'interno del quale era presente una lacuna di raggio non inferiore a 80 UA.Le analisi spettroscopiche hanno mostrato che le polveri del disco di Vega sono composte prevalentemente da grafite ed altri allotropi amorfi del carbonio, con una piccola percentuale (~5%) di silicati, in particolare olivine e forsteriti.Vega è il prototipo di una classe di stelle di sequenza principale che presentano tutte un particolare eccesso di emissione infrarossa, dovuto alla presenza in orbita di un disco di polveri; tali stelle, dette stelle di tipo Vega o, in lingua inglese, Vega-like, rivestono particolare importanza in quanto il loro studio potrebbe fornire importanti indicazioni sull'origine del sistema solare.
Nel 2005 il telescopio spaziale Spitzer della NASA ha ripreso delle immagini ad alta risoluzione a diverse lunghezze d'onda dell'infrarosso delle polveri attorno a Vega; a seconda della lunghezza d'onda (λ) presa in considerazione si è notato che le polveri presentano una differente estensione: a λ=24 µm il disco di polveri si estende per 43" (oltre 330 UA), a λ=70 µm per 70" (543 UA) e a λ=160 µm per 105" (815 UA). Le indagini condotte su queste immagini hanno rivelato che il disco si presenta pressoché circolare e privo di addensamenti di materia, e che sarebbe costituito da particelle di dimensioni variabili tra 1 e 50 µm. La massa totale delle polveri è stata stimata in circa 3 × 10−3 volte la massa della Terra. La produzione di tali polveri sarebbe dovuta alle molteplici collisioni che si verificherebbero tra gli asteroidi di una popolazione analoga a quella presente nella fascia di Kuiper del sistema solare; quindi quello in orbita attorno a Vega sarebbe in realtà da considerarsi più un disco di detriti che non un disco protoplanetario, come è stato ipotizzato in precedenza. Il confine interno del disco, posto a circa a 11" ± 2" (70–102 UA), è delimitato dalla pressione della radiazione emessa dalla stella, che quindi spinge verso l'esterno i detriti generati nelle collisioni all'interno della cintura.
Tuttavia, per spiegare la continua produzione di polveri osservata, il disco avrebbe dovuto possedere una massa iniziale estremamente grande, stimata in centinaia di volte la massa di Giove; un simile valore risulta, ovviamente, spropositato. Per questo motivo si ritiene più probabile che queste polveri siano state prodotte dalla rottura, a seguito di una collisione recente con una cometa o asteroide di dimensioni medio/grandi, di un oggetto di dimensioni paragonabili a quelle di Plutone, ad una distanza di circa 90 UA dalla stella. Il disco di polveri sarebbe quindi molto più giovane rispetto all'età della stella, e si ritiene che verrà spazzato via dal vento stellare entro mille anni se non avverranno altre collisioni in grado di ristabilire la quantità originaria delle polveri perse.
Le osservazioni condotte nell'infrarosso vicino dal CHARA Array nel 2006 hanno rivelato l'esistenza di una seconda banda di polveri più interna, ad una distanza di circa 5–8 UA dalla stella, surriscaldata dalla radiazione stellare sino ad oltre 1500 K. Poiché l'intensa pressione di radiazione della stella sarebbe in grado di spazzar via questa struttura in pochi anni, gli astronomi ritengono che all'interno di essa vi sia un alto tasso di produzione di polveri, dovuto a continue collisioni di corpi cometari o asteroidali. Un simile bombardamento troverebbe una spiegazione ipotizzando la migrazione all'interno del disco maggiore di uno o più pianeti giganti gassosi, i quali avrebbero quindi perturbato le orbite degli asteroidi di questa fascia catapultandoli verso le regioni interne. Queste teorie alimentano l'ipotesi che attorno a Vega possa orbitare quindi un vero e proprio sistema planetario.
Le osservazioni effettuate dal James Clerk Maxwell Telescope (JCMT) nel 1997 hanno rivelato una "regione brillante e allungata" ad una distanza di 70 UA da Vega. Si è ipotizzato che questa struttura potesse essere il risultato di una perturbazione del disco di polveri causata da un pianeta o da un altro oggetto orbitante circondato dalle polveri. Gli astronomi del Joint Astronomy Centre, che gestisce il JCMT, hanno ipotizzato che l'immagine potrebbe mostrare un sistema planetario in formazione. Le ricerche condotte dagli astronomi, sfruttando anche i telescopi Keck, non sono riuscite a rilevare l'eventuale radiazione emessa da possibili pianeti o nane brune in orbita attorno alla stella.In una pubblicazione del 2002 si è ipotizzato che i particolari agglomerati nel disco potessero essere causati da un pianeta di massa paragonabile a quella di Giove, posto su un'orbita altamente eccentrica; le polveri si sarebbero accumulate in orbite in risonanza con questo ipotetico pianeta, dando origine ai conglomerati osservati. Nel 2003 è stata formulata un'altra ipotesi, che prevedeva l'esistenza di un pianeta di massa paragonabile a quella di Nettuno, migrato da una distanza di 40 UA fino a 65 UA in circa 56 milioni di anni, con un'orbita sufficientemente ampia da non perturbare le regioni interne del sistema e permettere quindi la formazione di pianeti rocciosi vicini alla stella. La migrazione avrebbe richiesto l'interazione gravitazionale con un secondo pianeta di massa più elevata posto in un'orbita più interna.Nel 2005, mediante l'utilizzo di un coronografo montato sul telescopio Subaru alle Hawaii, gli astronomi sono riusciti ad affinare le stime sulle dimensioni del probabile pianeta, affermando che avrebbe una massa non superiore alle 5–10 masse gioviane. Anche se un pianeta attorno a Vega non è stato ancora osservato direttamente (come è accaduto, al contrario, nei casi di Fomalhaut o HR 8799, due stelle Vega-like), o comunque confermato mediante altri metodi di individuazione, non può essere esclusa la presenza di un sistema planetario, contenente probabilmente anche degli eventuali pianeti di tipo terrestre in un'orbita più vicina alla stella. L'inclinazione orbitale degli eventuali pianeti sarebbe verosimilmente allineata al piano equatoriale della stella.
Un ipotetico osservatore situato su un eventuale pianeta in orbita attorno a Vega vedrebbe il cielo leggermente diverso da quello osservabile sulla Terra: questo perché le distanze dal sistema solare di molte delle stelle più brillanti visibili dal nostro pianeta differiscono in maniera sostanziale rispetto a quelle che le separano da Vega.
Altair dista da Vega 14,8 anni luce, contro i 16,7 che la separano dal Sole; apparirebbe quindi appena più brillante (con una magnitudine apparente pari a 0,49) che vista dalla Terra. Lo stesso discorso vale per Arturo, che dista dall'astro principale della Lira 32 a.l. (contro i 37 che la distanziano dal sistema solare), e quindi appare nel cielo di Vega come un oggetto di magnitudine −0,33. Sirio e Procione, rispettivamente prima e ottava stella più brillante del cielo terrestre, distano rispettivamente 33 e 34 a.l. da Vega, il che le farebbe apparire come delle modeste stelle di seconda e terza grandezza.Un aspetto curioso riguarda come apparirebbe il Sole se osservato da Vega. Com'è noto, Vega è visibile dal sistema solare in direzione di uno dei suoi poli; se l'asse di rotazione di questo ipotetico pianeta fosse perpendicolare al piano orbitale, e quindi puntasse nella medesima direzione dell'asse stellare, il Sole apparirebbe come la stella polare. Il Sole apparirebbe comunque come un debole astro di magnitudine 4,2, e risulterebbe visibile alle coordinate diametralmente opposte a quelle alle quali Vega risulta visibile dalla Terra (nel sistema di coordinate equatoriali terrestri sarebbero AR=6h 36m 56,3364s — Dec=−38° 47′ 01,291″), che corrispondono alla regione occidentale della costellazione della Colomba. Non lontano dalla nostra stella risulterebbe visibile Sirio, mentre dalla parte opposta brillerebbe Canopo, che apparirebbe lievemente meno brillante rispetto al cielo terrestre.
Il nome originario della stella, Wega (in seguito corrotto in Vega), deriva da una libera traslitterazione della parola araba wāqi (planante), estratta dalla frase النسر الواقع‎ an-nasr al-wāqi‘, "l'avvoltoio planante", che era il nome con cui designarono la stella gli astronomi arabi dell'XI secolo, i quali videro nella Lira la forma di un'aquila (o un altro uccello rapace, probabilmente un avvoltoio) nell'atto di planare. La rappresentazione della costellazione come un avvoltoio non era nuova: era infatti già riconosciuta come tale dagli Egizi e nell'antica India. Il nome comparve per la prima volta in Occidente nelle tavole alfonsine, compilate tra il 1215 e il 1270 per ordine del re di Castiglia Alfonso X, e si affermò nel corso del XIII secolo. In quest'epoca erano molto diffuse diverse varianti del nome originale arabo, in particolare Waghi, Vagieh e Veka.
Intorno a Vega, per via della sua grande brillantezza e della sua posizione nel cielo notturno, si è intessuto un discreto apparato mitologico e religioso-esoterico.
Per gli Assiri la stella si chiamava Dayan-same, il "Giudice dei Cieli", mentre per gli Accadi era Tir-anna, la "Vita del Cielo"; i Babilonesi la conoscevano presumibilmente con nome Dilgan, "il Messaggero della Luce", attribuito anche ad altre stelle.Gli antichi Greci, così come i Romani dopo di loro, ritenevano che la costellazione della Lira rappresentasse lo strumento musicale di Orfeo, costruito da Ermes sfruttando il carapace di una tartaruga come cassa armonica e il budello di una pecora per fabbricare le corde; Vega rappresentava il manico della lira ed era nota col nome di Λύρα (Lyra). Presso i Romani l'astro era noto, oltre che col nome Lyra, anche con i sinonimi Fidis, Fides e Fidicula, tutti indicanti lo strumento di Orfeo; inoltre la data d'inizio della stagione autunnale era stata scelta in modo da coincidere con la data in cui Vega tramontava al sorgere del Sole.La stella è associata al mito di 七夕 (Qi Xi, " I Sette Crepuscoli"), originario della Cina ma molto diffuso, seppur con alcune varianti, anche in Corea e Giappone. Il mito tratta della storia d'amore che lega 織女 (Zhi Nü, "la Tessitrice", che rappresenta Vega) e il marito 牛郎 (Niu Lang, "il Mandriano", ovvero la stella Altair), che si trova insieme ai due figli della coppia (le vicine stelle Tarazed e Alshain); i due coniugi sono costretti a restare separati alle due sponde del 銀河 "Fiume d'Argento" (la Via Lattea). Tuttavia, i due possono incontrarsi per un solo giorno all'anno, la "settima notte della settima luna" (ovvero il settimo giorno del settimo mese del calendario lunisolare cinese, corrispondente nel calendario gregoriano agli inizi del mese di agosto); in questa circostanza le gazze si adoperano per formare con le loro ali un momentaneo ponte che unisca le due rive del fiume, permettendo l'incontro dei due amanti. Da questo mito traggono origine due festività: in Cina il Qi Qiao Jie, mentre in Giappone il Tanabata.Presso i popoli polinesiani Vega era nota come whetu o te tau, la stella dell'anno: infatti il sorgere eliaco della stella, per un certo periodo della storia di queste popolazioni, segnava l'inizio del nuovo anno e il momento in cui il terreno poteva essere preparato per piantare i vegetali coltivati; questa funzione fu in seguito assunta dalle Pleiadi.Nella religione zoroastriana era talvolta associata a Vanant, una divinità minore il cui nome significa "conquistatore".Nell'astrologia medioevale occidentale ed araba Vega era annoverata tra le quindici stelle fisse beheniane, stelle di importanza magica denominate da Agrippa di Nettesheim Behenii (donde il loro nome), dall'arabo bahman che significa radice; i suoi pianeti collegati erano Mercurio e Venere, la pietra preziosa l'olivina e la pianta la santoreggia invernale. Agrippa assegnò inoltre alla stella il simbolo cabalistico  con il nome Vultur cadens ("Avvoltoio cadente"), una traduzione letterale in latino del nome arabo.
La stella ha dato il proprio nome a numerosi manufatti umani, prevalentemente mezzi di trasporto e strumenti scientifici. Vega è stata la prima stella a cui sia stata intitolata, nel 1971, un'automobile, la Chevrolet Vega; alla stella è stato intitolato anche un velivolo, il Lockheed Vega. L'Agenzia Spaziale Europea ha assegnato il nome della stella ad un suo lanciatore, mentre l'Unione Sovietica alle sonde Vega 1 e 2, dalle iniziali delle destinazioni esplorative, il sorvolo di Venere (VEnus) e l'analisi della cometa di Halley (GAlley, nella pronuncia russa).
(EN) E. O. Kendall, Uranography: Or, A Description of the Heavens; Designed for Academics and Schools; Accompanied by an Atlas of the Heavens, Philadelphia, Oxford University Press, 1845.
(EN) B. Arthur, A Short History of Astronomy, New York, Charles Scribner's Sons, 1899.
(EN) J. R. Kippax, The Call of the Stars: A Popular Introduction to a Knowledge of the Starry Skies with their Romance and Legend, G. P. Putnam's Sons, 1919.
(EN) R. Burnham Jr., Burnham's Celestial Handbook: An Observer's Guide to the Guide to the Universe Beyond the Solar System, Courier Dover Publications, 1978, ISBN 0-486-23568-8.
(EN) Andrew L. Chaikin, The New Solar System, a cura di J. K. Beatty e C. C. Petersen, 4ª ed., Cambridge, Inghilterra, Cambridge University Press, 1990, ISBN 0-521-64587-5.
(EN) Robert A. Garfinkle, Star-Hopping: Your Visa to Viewing the Universe, Cambridge University Press, 1997, ISBN 0-521-59889-3.
(EN) Arthur R. Upgren, Night Has a Thousand Eyes: A Naked-Eye Guide to the Sky, Its Science, and Lore, Basic Books, 1998, ISBN 0-306-45790-3.
(EN) Jay M. Pasachoff, A Field Guide to Stars and Planets, 4ª ed., Houghton Mifflin Field Guides, 2000, ISBN 0-395-93431-1.
(EN) John Gribbin e Mary Gribbin, Stardust: Supernovae and Life—The Cosmic Connection, Yale University Press, 2001, ISBN 0-300-09097-8.
 AA.VV, L'Universo - Grande enciclopedia dell'astronomia, Novara, De Agostini, 2002.
(EN) Thanu Padmanabhan, Theoretical Astrophysics, Cambridge University Press, 2002, ISBN 0-521-56241-4.
(EN) D. Clarke, Astronomy: Principles and Practice, CRC Press, 2003, ISBN 0-7503-0917-2.
 J. Gribbin, Enciclopedia di astronomia e cosmologia, Milano, Garzanti, 2005, ISBN 88-11-50517-8.
 W. Owen et al., Atlante illustrato dell'Universo, Milano, Il Viaggiatore, 2006, ISBN 88-365-3679-4.
 J. Lindstrom, Stelle, galassie e misteri cosmici, Trieste, Editoriale Scienza, 2006, ISBN 88-7307-326-3.
(EN) William Tyler Olcott, Star Lore of All Ages: A Collection of Myths, Legends, and Facts Concerning the Constellations of the Northern Hemisphere, G.P. Putnam's sons, 1911.
(EN) Martin Schwarzschild, Structure and Evolution of the Stars, Princeton University Press, 1958, ISBN 0-691-08044-5.
(EN) Martha Evans Martin e Donald Howard Menzel, The Friendly Stars: How to Locate and Identify Them, Dover, Courier Dover Publications, 1964, ISBN 0-486-21099-5.
(EN) Donald D. Clayton, Principles of Stellar Evolution and Nucleosynthesis, University of Chicago Press, 1983, ISBN 0-226-10953-4.
(EN) Suzanne Débarbat, The First Successful Attempts to Determine Stellar Parallaxes in the Light of the Bessel/Struve Correspondances, in Mapping the Sky: Past Heritage and Future Directions, Springer, 1988, ISBN 90-277-2810-0.
(EN) R. J. Tayler, The Stars: Their Structure and Evolution, Cambridge University Press, 1994,  p. 16, ISBN 0-521-45885-4.
(EN) David H. Levy e Janet A. Mattei, Observing Variable Stars, 2ª ed., Cambridge, Cambridge University Press, 1998, ISBN 0-521-62755-9.
(EN) Cliff Pickover, The Stars of Heaven, Oxford, Oxford University Press, 2001, ISBN 0-19-514874-6.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
(EN) Mike Inglis, Observer's Guide to Stellar Evolution: The Birth, Life, and Death of Stars, Springer, 2003, ISBN 1-85233-465-7.
(EN) Maurizio Salaris e Santi Cassisi, Evolution of Stars and Stellar Populations, John Wiley and Sons, 2005,  p. 120, ISBN 0-470-09220-3.
 C. Abbondi, Universo in evoluzione dalla nascita alla morte delle stelle, Sandit, 2007, ISBN 88-89150-32-7.
(EN) Fred Schaaf, The Brightest Stars: Discovering the Universe through the Sky's Most Brilliant Stars, John Wiley & Sons, Incorporated, 2008, ISBN 978-0-471-70410-2.
(EN) Tirion, Rappaport, Lovi, Uranometria 2000.0 - Volume II: The Southern Hemisphere to +6°, Richmond, Virginia, USA, Willmann-Bell, inc., 1987, ISBN 0-943396-15-8.
(EN) Tirion, Sinnott, Sky Atlas 2000.0, 2ª ed., Cambridge, USA, Cambridge University Press, 1998, ISBN 0-933346-90-5.
(EN) Tirion, The Cambridge Star Atlas 2000.0, 3ª ed., Cambridge, USA, Cambridge University Press, 2001, ISBN 0-521-80084-6.
Fomalhaut, una brillante stella di tipo Vega, dotata di una cintura asteroidale e di un pianeta extrasolare
HR 8799, un'altra stella Vega-like, dotata di tre pianeti ed una massiccia cintura asteroidale
 Eleanor Gilchrist, Mark Wyatt, Wayne Holland, Douglas Pierce Price e Julia Maddock, New evidence for Solar-like planetary system around nearby star (Joint Astronomy Centre), 1º dicembre 2003. URL consultato il 4 giugno 2009.
 Gay Yee Hill e Dolores Beasley, Spitzer Sees Dusty Aftermath of Pluto-Sized Collision (NASA/Spitzer Space Telescope), 10 gennaio 2005. URL consultato il 27 giugno 2016.
Vegetables (o Vega-Tables) è un brano musicale composto da Brian Wilson e Van Dyke Parks per il gruppo musicale statunitense The Beach Boys. La canzone venne pubblicata sul loro album del 1967 intitolato Smiley Smile con Al Jardine e Brian Wilson alla voce solista. Successivamente una nuova registrazione della canzone (basata sulla versione originale inedita) venne pubblicata nel 2004 sul disco Brian Wilson Presents Smile, la versione personale di Brian Wilson del famoso album perduto dei Beach Boys. Infine nel 2011 Vega-Tables è stata inserita all'interno del cofanetto The Smile Sessions nella versione originale della canzone ideata per SMiLE (nonché in molte altre versioni alternative e demo), e pubblicata come secondo singolo estratto dall'album.
La canzone, una bizzarra "ode alle verdure", venne originariamente composta e registrata nel 1967 durante le celebri sessioni in studio per l'abortito album SMiLE. Dopo la cancellazione dell'opera, la traccia venne ri-arrangiata e semplificata per l'inclusione nell'album sostituto Smiley Smile, sorte che toccò anche ai brani Heroes and Villains, Wind Chimes, e Wonderful. Nel finale del brano è possibile ascoltare un frammento della versione originale della canzone preparata per SMiLE e rimasta inedita. Una sezione mediana di Vegetables venne scartata e pubblicata separatamente come Mama Says sul successivo album del gruppo, Wild Honey.
Nel 1993, la versione originale di Vegetables lasciata incompleta nel 1967, venne ufficialmente pubblicata per la prima volta, insieme ad altro materiale di Smile, grazie all'inclusione nel cofanetto antologico Good Vibrations: Thirty Years of The Beach Boys.
Tutte le versioni del brano utilizzano il curioso espediente sonoro dello sgranocchiamento di verdure in sottofondo per fornire l'accompagnamento ritmico al brano. Il 10 aprile 1967, durante le sessioni per Smile, Paul McCartney, presente in studio, venne registrato mentre masticava rumorosamente dei gambi di sedano. Come raccontò Al Jardine: «La notte prima di un grosso tour, andai in studio per registrare una traccia vocale [per Vegetables] quando, con mio grande stupore, vi trovai Paul McCartney che lavorava alla console con Brian. E, per breve tempo, i due più influenti gemelli musicali del mondo ebbero l'opportunità di collaborare insieme. Mi ricordo le lunghe attese tra una take e l'altra, e tra strofa e strofa. Brian sembrava stesse perdendo il controllo della situazione. Allora Paul ci parlò dall'interfono e disse qualcosa del tipo: "buona take, Al"».
Versione su SMiLE (1967 - pubblicata in seguito in The Smile Sessions nel 2011)Composizione: Brian Wilson (musica)/Van Dyke Parks (testo)
Produzione: Brian WilsonVersione su Smiley Smile (1967)Composizione: Brian Wilson (musica)/Van Dyke Parks (testo)
Produzione: The Beach BoysVersione su Brian Wilson Presents Smile (2004)Composizione: Brian Wilson (musica)/Van Dyke Parks (testo)
Il brano è stato reinterpretato da Jan and Dean (con il titolo Laughing Gravy) su singolo nel 1968.Terry Scott Taylor nell'album tributo a Brian Wilson Making God Smile: An Artists' Tribute to the Songs of Beach Boy Brian Wilson del 2002.Il gruppo canadese The Old Soul nel 2005, con un testo lievemente differente. Questa cover include anche un frammento di Mama Says, rendendo il brano più simile alla versione originale di SMiLE.Anche se non propriamente una cover di Vegetables, la canzone Receptacle for the Respectable presente sull'album Rings Around the World dei Super Furry Animals contiene il campionamento del rumore di Paul McCartney che mastica sedano e carote.

Le gare di vela della classe 49er maschile dei Giochi della XXXI Olimpiade si sono volte dal 12 al 18 agosto 2016 nella baia di Guanabara, con arrivo e partenza presso Marina da Glória.

Vela Molecular Ridge (letteralmente "Cresta Molecolare delle Vele", noto anche con la sigla VMR) è un vasto complesso di nubi molecolari giganti visibile in direzione della costellazione australe delle Vele. Le nubi principali della regione sono identificate con le lettere A, B, C e D e appartengono in realtà a due complessi distinti: le nubi A, C e D si trovano a una distanza media di circa 700-1000 parsec (2300-3300 anni luce) e sono legate all'associazione OB Vela R2, mentre la nube B è situata a una distanza superiore, fino a 2000 parsec (6500 anni luce) di distanza, e appare fisicamente connessa all'estesa associazione Vela OB1.Parte del gas delle nubi appare ionizzato dalla radiazione ultravioletta di alcune fra le stelle più massicce ad esse associate, costituendo delle regioni H II di grande estensione, come Gum 14 (RCW 27) e Gum 20 (RCW 36); la presenza di fenomeni di formazione stellare attivi è testimoniata dalla scoperta di diverse associazioni di stelle T Tauri, in particolare nella nube VMR D, come pure dalla presenza di numerosi ammassi aperti fortemente oscurati e profondamente immersi nei gas e osservabili alla lunghezza d'onda dell'infrarosso.Le stelle più luminose e calde dell'associazione Vela R2 illuminano alcuni filamenti di gas, che brillano così di una luce bluastra, caratteristica tipica delle nebulose a riflessione; fra queste vi è la ben nota NGC 2626, appartenente alla nube VMR D, che comprende al suo interno alcune stelle con emissioni Hα e il celebre oggetto di Herbig-Haro HH 132.
Il Vela Molecular Ridge appare come una sequenza di nebulose luminose e oscure, poste sul lato nordoccidentale delle Vele; la sequenza principale di nebulose che lo compongono si individua pochi gradi a nordovest della stella λ Velorum, mentre alcune ramificazioni oscure si estendono anche a sud di questa, raggiungendo le zone centrali della costellazione. Le componenti nebulose del sistema non sono osservabili né ad occhio nudo né con strumenti amatoriali, dal momento che sono tendenzialmente molto deboli. L'unica nube facilmente individuabile è NGC 2626, una nebulosa a riflessione compresa nella regione più occidentale del complesso; può essere individuata con strumenti di potenza medio-elevata muniti di filtri. Le componenti stellari, al contrario, sono parzialmente visibili anche a occhio nudo e concorrono a formare un ricco campo stellare, caratteristico della parte nordoccidentale delle Vele; in particolare, l'area di cielo visibile fra λ Velorum e γ Velorum è occupata dall'associazione stellare Vela OB1, fisicamente legata al Vela Molecular Ridge.Questo complesso si trova a declinazioni fortemente australi, comprese fra i -40° e i -50°; ciò comporta che la sua osservazione dalle regioni dell'emisfero boreale ne risulti assai penalizzata. Dalle latitudini corrispondenti all'Europa centrale non è praticamente mai osservabile, mentre alla latitudine 40°N, ossia quella che attraversa il Mar Mediterraneo e la parte centrale degli Stati Uniti d'America, la visibilità risulta molto penalizzata a causa della bassa elevazione sopra l'orizzonte meridionale. Nella fascia tropicale boreale, al contrario, la visibilità è buona, mentre è ottimale da tutto l'emisfero australe.Il periodo migliore per la sua osservazione nel cielo della sera ricade nei mesi compresi fra dicembre e aprile; dall'emisfero sud la costellazione delle Vele, assieme alle altre componenti della Nave Argo, domina i cieli dell'estate, assieme alle brillanti stelle Sirio e Canopo.
La Via Lattea in direzione del Vela Molecular Ridge presenta una sovrapposizione di oggetti e strutture, tutte allineate grosso modo con il piano galattico; situazioni di questo genere possono tendenzialmente ostacolare l'osservazione delle grandi regioni nebulose, a causa dell'elevato disturbo delle forti radiazioni di fondo. L'oggetto dominante in questa direzione è la grande Nebulosa di Gum, che si estende per circa 30° occupando anche la parte meridionale della costellazione della Poppa; si tratta di una grande bolla in espansione generata probabilmente dall'esplosione di una o più supernovae, una delle quali potrebbe essere stata in origine una compagna fisica della stella Naos (ζ Puppis). La distanza della nube è di circa 450 parsec. Sovrapposta a questa e alle nubi del Vela Molecular Ridge si osservano i deboli filamenti della famosa Nebulosa delle Vele, un resto di supernova situato a circa 300 parsec dal Sole e posto dunque in primo piano anche rispetto alla stessa Nebulosa di Gum.
Il complesso del Vela Molecular Ridge si trova al di là di questa nebulosa, a una distanza compresa fra 700 e 1000 parsec dal Sole; esso si trova sul bordo interno del Braccio di Orione, allineato con la Nebulosa di Gum e in corrispondenza dell'associazione Vela OB1. A circa 500 parsec di distanza dalle nubi centrali del complesso si trova l'associazione Cr 121, visibile in direzione del Cane Maggiore; quest'associazione è legata fisicamente a Canis Major OB1, un'estesa associazione OB originatasi dalla regione che ospita la nube nota come Nebulosa Gabbiano. A Cr 121 è legata una gigantesca superbolla in espansione, denominata GSH 238+00+09, generata probabilmente dall'esplosione di almeno una trentina di supernovae, probabilmente situate proprio all'interno di quest'associazione; la potente onda d'urto che si è generata avrebbe investito alcune delle regioni circostanti poste entro un raggio di 500 parsec da essa, come la Nebulosa di Gum, il Complesso di Monoceros R2 e probabilmente anche il grande Complesso di Orione.Le regioni più remote del Vela Molecular Ridge si trovano a circa 1800-2000 parsec di distanza dal Sole, in cui sono comprese le nubi denominate VMR B e Gum 21; l'ambiente galattico è il medesimo in cui si trova anche il famoso resto di supernova Puppis A. A 1500 parsec dal Sole, ma in corrispondenza del bordo esterno del Braccio di Orione, si trova la grande regione di Sh2-310, in cui si è formato il massiccio ammasso aperto NGC 2362.
Il Vela Molecular Ridge è un complesso nebuloso composto da più nubi molecolari giganti, disposte a formare una sorta di concatenazione orientata in senso nordovest-sudest. Il nome del complesso è stato assegnato in uno studio del 1991 che analizzava le emissioni al CO; questa struttura appare divisa in quattro regioni principali, identificate con le lettere A, B, C e D. Queste nubi, ad eccezione della B, presentano una massa pari a circa 300.000 M⊙ e una distanza attorno ai 700-1000 parsec; la nube B invece ha una massa di circa un milione di M⊙ e, nonostante si trovi a fare apparentemente parte della concatenazione, viene a trovarsi a una distanza molto maggiore, attorno ai 2000 parsec, e fa probabilmente parte di un complesso differente e indipendente rispetto agli altri tre.Le due strutture più luminose e meglio osservabili sono VMR C e VMR D, le più occidentali del Vela Molecular Ridge, visibili poco a nord dei tenui filamenti della Nebulosa delle Vele; all'interno di queste nubi molecolari giganti sono state identificate, tramite studi sulle emissioni al C18O, 27 nubi minori, la più massiccia delle quali, in direzione di VMR C, possiede una massa pari a 44.000 M⊙, mentre le più piccole variano dalle 100 alle 1000 M⊙. Ognuna di queste nubi possiede al suo interno delle sorgenti infrarosse, coincidenti con altrettante protostelle; delle sorgenti osservate, 32 giacciono all'interno di queste nubi minori, mentre 45 appaiono disperse al loro esterno, indice che queste sorgenti sono maggiormente concentrate all'interno dei piccoli addensamenti nebulosi, in cui avviene anche la gran parte dei fenomeni di formazione stellare del complesso.Alle quattro nubi maggiori del Vela Molecular Ridge sono associati una ventina di giovani ammassi aperti, di cui almeno 14 facenti parte dei complessi posti a 700 parsec (A, C e D): fra questi, spiccano i ben noti NGC 2547, composto da circa 700 stelle di cui alcune molto giovani, e Cr 197, visibile in direzione della nube VMR D e composto da 25 stelle giovanissime. Le componenti nebulose più brillanti del complesso A-C-D sono catalogate come Gum 14 (RCW 27), in cui è compresa la stessa NGC 2626, e Gum 15 (RCW 32); la prima, legata in particolare alla nube VMR D, appare ionizzata dalla gigante blu HD 73882, facente parte della giovane associazione nota come Ru 64, cui si aggiungono HD 73285 e HD 73500, entrambe di classe spettrale B e legate fisicamente all'associazione. Gum 15 invece è ionizzata dalle componenti dell'ammasso Cr 197 e in particolare dalla stella azzurra HD 74804. La regione di formazione stellare che assieme costituiscono è indicata con la sigla SFR 265.00-2.00. Altri studi tuttavia indicano per Gum 15 una distanza di appena 424 parsec.La nube VMR B, situata a circa 2000 parsec in una zona remota e periferica del Braccio di Orione, è legata all'associazione Vela OB1 e alle regioni H II Gum 21 e Gum 18 (RCW 35). Gum 21 probabilmente fa parte di un'estesa nebulosa a forma di anello che circonda la stella di Wolf-Rayet WR 14, mentre Gum 18, ionizzata dalla stella blu CD-43 4690, viene invece a trovarsi in mezzo all'associazione Vela OB1.Secondo alcuni scienziati, la sequenza dei fenomeni di formazione stellare nella nube VMR D ha avuto origine in una regione localizzata nella parte sudoccidentale del complesso, in cui si osservano le componenti più massicce e delle prime classi spettrali (O e B) e alcune nubi molecolari disperse; questa regione è situata in corrispondenza della parte meridionale della nube D e ha ospitato i primi fenomeni generativi da 10 milioni a 1 milione di anni fa. Successivamente i fenomeni, sia a causa dell'espansione di una bolla causata dal vento stellare delle giovani stelle calde, sia probabilmente a causa della stessa azione della radiazione di queste stelle, si sono estesi alle regioni Gum 14 e forse Gum 17, dove si osservano diverse popolazioni di stelle T Tauri. Tali fenomeni si sono infine estesi alla nube C e in particolare a Gum 20 e l'associazione Vela R2, la cui età è stimata fra poche centinaia di migliaia di anni e pochi milioni di anni.
Le nubi del Vela Molecular Ridge sono dei siti in cui hanno luogo degli intensi processi di formazione stellare, come testimoniato dalla presenza di numerose sorgenti IRAS, le cui caratteristiche spettrali sono affini a quelle degli oggetti stellari giovani, nonché dalla presenza di alcuni giovani ammassi ancora avvolti in profondità nei gas; la concentrazione maggiore di queste sorgenti è localizzata nella nube C. Si ritiene che queste sorgenti infrarosse, distribuite specialmente all'interno delle piccole nubi molecolari più dense poste nei quattro complessi maggiori, siano associate in particolare a delle protostelle di Classe I, principalmente stelle T Tauri.
La nube A del Vela Molecular Ridge occupa la posizione più sudorientale del sistema, a sud di λ Velorum; delle sorgenti infrarosse coincidenti con stelle di Classe I, solo 5 si trovano all'interno di questa nube, che appare dunque come quella meno attiva dal punto di vista della formazione stellare. La nube luminosa più cospicua appartenente al VMR A è catalogata come RCW 41; essa si presenta di aspetto irregolare e contiene al suo interno il giovane ammasso [DBS2003] 36, composto da 62 stelle massicce di classe spettrale B visibili all'infrarosso. La principale sorgente legata all'ammasso è IRAS 09149-4743, identificata anche come sorgente di onde radio e talvolta indicata come associata a un maser CO: si tratta di una stella molto calda di classe spettrale B, che è anche una delle principali responsabili della ionizzazione dei gas della nube. Quest'oggetto è situato nel corpo centrale dell'ammasso. A questo si aggiunge una seconda stella, situata in un sotto-ammasso facente parte del precedente.All'interno della nube vi è anche una regione H II ultracompatta del diametro di 6,5', al cui interno si trova un maser ad acqua ed uno a metanolo; in particolare quest'ultimo è un importante rivelatore della presenza di fenomeni di formazione di stelle di grande massa, essendo un oggetto caratteristico delle nubi di gas ionizzato ultracompatte in cui hanno luogo questo genere di fenomeni.RCW 41 è il corpo principale della regione di formazione stellare catalogata come SFR 270.26+0.80 e indicata nel catalogo Avedisova del 2002 con la sigla Avedisova 2224.
La nube B del Vela Molecular Ridge è una struttura indipendente dalle altre, situata a circa 2000 parsec in una regione remota e periferica del Braccio di Orione; in essa sono contenute 7 delle sorgenti infrarosse associate a oggetti di Classe I, nessuna delle quali è stata studiata in modo dettagliato. Le principali nubi luminose facenti parte di questa nube sono catalogate come Gum 24 e Gum 25 (RCW 39 e RCW 40).
Gum 24 è una nebulosa poco studiata; la sua distanza è stata stimata in circa 1700 parsec, ossia in corrispondenza dell'associazione Vela OB1, ma permangono delle incertezze, al punto che altre stime la collocano fino a 3000 parsec di distanza, ossia in una zona intermedia fra la parte più remota del Braccio di Perseo e quello del Sagittario-Carena, oltre l'estremità del Braccio di Orione. La principale responsabile della ionizzazione dei suoi gas potrebbe essere la supergigante blu HD 78344, sebbene non vi siano delle certezze in merito. Fra le prove dell'attività di formazione stellare in questa nube vi è la presenza di un maser ad acqua, situato a sudest della zona centrale della nebulosa, a cui sembra essere associata IRAS 09017−4814, una delle 7 sorgenti di radiazione infrarossa note nella nube, probabilmente una giovane stella luminosa e fortemente oscurata dalle polveri che la circondano.La distanza di Gum 25 (catalogata anche come BBW224) pare essere invece più certa, dal momento che diversi studiosi concordano nell'indicarla a circa 1800 parsec, dunque alla stessa distanza di VMR B. La principale fonte della ionizzazione dei suoi gas è una stella blu di sequenza principale di classe O9V catalogata come CD -48 4352, facente parte dell'associazione Vela OB1; attorno alla nube è presente una grande struttura di polveri ad anello, in cui sono inclusi alcuni agglomerati più densi e luminosi in cui è in atto un processo di collasso gravitazionale, che porterà alla generazione di nuove stelle. La nube ospita anche un giovane ammasso profondamente immerso nei gas, catalogato col numero 251 in un catalogo edito nel 2003.
La nube C del Vela Molecular Ridge si osserva a nord della parte più orientale della Nebulosa di Gum, a circa 1000 parsec di distanza; nella sua direzione si osserva la nebulosa Gum 17 (RCW 33), la quale però potrebbe non essere connessa alla regione del Vela Molecular Ridge. La fase evolutiva di questa struttura è leggermente minore rispetto alla vicina VMR D e mostra i segni di una recente attività di formazione stellare; al suo interno sono state scoperte alcune sorgenti infrarosse profondamente annidate in dense nubi molecolari, che mostrano delle emissioni al C18O. Tre di esse coincidono con altrettanti oggetti stellari giovani di Classe I di massa intermedia, compresa fra 2 e 10 M⊙; cui si aggiungono 28 probabili protostelle di massa medio-piccola e cinque giovani ammassi molto compatti immersi in dense nebulosità. Questi ammassi possiedono rispettivamente un numero compreso fra 10 e 350 stelle giovanissime, in tutti i casi racchiuse entro un diametro di appena un parsec o anche meno.Gum 20 (RCW 36) è di gran lunga l'oggetto più notevole della regione, in cui sono vigorosamente attivi dei fenomeni di formazione stellare; contiene al suo interno un ammasso completamente oscurato dai gas e visibile all'infrarosso, catalogato come RCW 36 IR (IRS 34 o [BDB2003] G265.14+01.45), con oltre 350 componenti stellari concentrate entro poco più di 1' di diametro, equivalenti ad appena 1,5 parsec. Si tratta di uno degli ammassi aperti in formazione più concentrati che si conoscano entro un raggio di 1000 parsec dal Sole; fra le sue componenti vi sono un gran numero di stelle di grande massa, concentrate in massima parte al centro dell'ammasso, che presenta quindi segregazione di massa. L'età stimata per quest'oggetto è di circa 2-3 milioni di anni. Fra le sue componenti più massicce e luminose ve ne sono due, situate verso il suo centro, che sono state ritenute le fonti più probabili di ionizzazione dei gas dell'intera nebulosa. Secondo alcuni modelli, la formazione stellare in questa regione sarebbe stata causata dalla collisione fra due nubi molecolari minori poste all'interno della grande nube G265.1+1.5.Una struttura oggetto di studi è la nebulosa a riflessione BBW 192E, associata alla sorgente IRS 26; questa nube bipolare, dall'aspetto simile a un'elica, è situata in direzione della nube Gum 17, sebbene sia slegata da essa, essendo posta a una diversa distanza. Sul bordo più orientale della nube si trova una sorgente infrarossa coincidente con una stella di media massa, probabilmente una stella Ae/Be di Herbig. La nube ospita anche un piccolo ammasso profondamente annidato nei gas della regione.Secondo alcuni studi, fra le nubi illuminate facenti parte del VMR C vi sarebbe anche la piccola Gum 19 (RCW 34), illuminata ed eccitata dalla radiazione ultravioletta della stella V391 Velorum, una variabile Orione situata all'interno della nebulosa a riflessione vdBH 25b; questa stella avrebbe una classe spettrale O8.5V e causa un potente fronte di ionizzazione. Secondo altri invece Gum 19 sarebbe a circa 3000 parsec di distanza, ben al di là di ogni altra struttura riconducibile al Vela Molecular Ridge, e la stella responsabile della sua ionizzazione sarebbe una supergigante blu di classe Ib.
La nube D del Vela Molecular Ridge appare come la più evoluta e le sue strutture minori appaiono tendenzialmente più piccole rispetto al VMR C; si tratta della sezione più nordoccidentale del complesso, vicino al confine con la costellazione della Poppa. A questa nube sono associate due regioni H II molto estese, catalogate come Gum 14 (RCW 27) e Gum 17 (RCW 33); la reale posizione di quest'ultima, in particolare, è oggetto di discussioni: secondo alcuni studi essa sarebbe associata alla gigante blu HD 75759, situata a circa 1000 parsec di distanza e associata al VMR D, assieme ad altre stelle responsabili anch'esse della ionizzazione dei suoi gas, come HD 75724. La regione di formazione stellare a cui viene associata è indicata come Avedisova 2169 nell'omonimo catalogo edito nel 2002; a questa regione appartiene anche la nube Gum 15 (RCW 32), associata all'ammasso Cr 197. La presenza di un gruppo di stelle T Tauri coincidenti con le sorgenti IRAS identificate come stelle giovani di Classe I ha fatto suggerire ad alcuni studiosi la sigla Vela T2 per identificare il gruppo di giovani stelle associato a Gum 17.Secondo altri studi invece, Gum 17 sarebbe associata al giovane ammasso aperto Tr 10, la cui distanza si aggira però attorno ai 420 parsec; se così fosse, non farebbe parte del complesso del Vela Molecular Ridge, ma si troverebbe a circa 500 parsec da esso in direzione del Sole, a una distanza paragonabile a quella della Nebulosa di Gum e all'associazione Vela OB2 e all'ammasso Cr 173.Uno degli oggetti più notevoli della nube D è Gum 14 (RCW 27); si presenta come la più occidentale delle nebulose del Vela Molecular Ridge, in direzione della parte orientale dell'associazione stellare Puppis R2, associata a del gas illuminato dalle componenti maggiori della stessa associazione. La stella maggiormente responsabile della ionizzazione dei gas della regione è la gigante blu HD 73882, una binaria a eclisse nota anche come NX Velorum legata al grande ammasso Ru 64, assieme ad altre stelle giganti come HD 73285 e HD 73500; l'estesa popolazione di stelle T Tauri, composta da una quindicina di membri, è stata invece identificata con la sigla Vela T1. A questa nube sono associate anche diverse nebulose a riflessione illuminate da giovani stelle blu, come vdBH 18 e vdBH 20, facenti parte della vicina associazione Puppis R2; la più nota e brillante è però NGC 2626 (vdBH 17), situata sul bordo sudoccidentale di Gum 14: questa nube, illuminata dalla stella HD 73882, ospita al suo interno alcune stelle con deboli emissioni Hα e tre addensamenti nebulosi, fra i quali il ben noto HH 132A, un brillante oggetto HH. Quest'oggetto probabilmente riceve energia dalla vicina sorgente IRAS 08337−4028. I due bozzoli luminosi HH132B e C sono invece stati classificati come nebulose a riflessione di luminosità variabile; nei pressi dell'oggetto si trova anche un'altra sorgente infrarossa, catalogata come IRAS 08339−4029, che potrebbe essere associata, nonostante la separazione di 1', alla variabile EM Velorum, forse una stella Ae/Be di Herbig.
La nube D ospita anche alcuni ammassi aperti fortemente oscurati e visibili all'infrarosso; fra questi spicca LLN92 63, relativamente povero e poco concentrato e coincidente con la sorgente IRAS 08393−4041, cui è associata una nube al cui interno si trova un maser ad acqua, indizio che nella regione sono attivi fenomeni di formazione di stelle di massa medio-grande. A questo si aggiunge LLN92 16, un ammasso di circa 140 membri associato alla sorgente IRAS 08438−4340, e LLN92 17, legato a IRAS 08448−4343 e diviso in due sottoammassi.
In direzione del VMR B si osserva una piccola nube ionizzata al cui interno si trova una sorgente di radiazione infrarossa, catalogata come IRAS 09002−4732; questa sorgente coincide con una regione H II ultracompatta, G268.42-0.85, nella cui direzione è stato individuato un maser ad acqua con una velocità radiale fortemente negativa, probabilmente attribuibile alla presenza di un getto orientato verso di noi. A nordest di questa sorgente si trova un ammasso molto compatto di sorgenti infrarosse. In base all'osservazione di questo e di altre sorgenti simili situate nei paraggi, sono stati stimati dei valori di distanza compresi fra 1400 e 1800 parsec, collocandola così in una zona intermedia fra la nube VMR C e VMR B, in coincidenza dell'associazione Vela OB1.
L'ammasso centrale è composto da una sessantina di componenti stellari di pre-sequenza principale fortemente oscurate dalle polveri della nube, segno evidente della recente presenza di intensi fenomeni di formazione stellare, fra le quali spicca una stella massiccia di classe spettrale O9; la densità di queste stelle aumenta sensibilmente in direzione della regione H II ultracompatta, che appare illuminata e ionizzata dalla stella più massiccia dell'ammasso stesso, coincidente con la sorgente IRAS. Secondo un altro studio che prende in considerazione le analisi spettroscopiche delle sorgenti infrarosse di questa regione, la distanza della nube e dell'ammasso connesso sarebbe di appena 700 parsec; questo valore la colloca nello stesso ambiente galattico della nube VMR C, escludendo di fatto ogni relazione col VMR B.
Un'associazione OB è un'associazione stellare di recente formazione che contiene decine di stelle massicce di classe spettrale O e B, ossia blu e molto calde; si formano assieme nelle nubi molecolari giganti, il cui gas residuo, una volta che le stelle sono formate, viene spazzato via dal forte vento stellare. Entro pochi milioni di anni, gran parte delle stelle più luminose dell'associazione esplodono come supernovae, mentre le stelle più piccole sopravvivono per molto più tempo, avendo una massa inferiore. Si crede che la gran parte delle stelle della nostra Galassia siano in origine appartenute ad associazioni OB. Paradossalmente, si possono conoscere più facilmente le associazioni OB di altre galassie piuttosto che della nostra, a causa della presenza delle nubi oscure che mascherano la gran parte degli oggetti interni alla Via Lattea.Le associazioni OB connesse al Vela Molecular Ridge sono separate da quasi 1000 parsec; la più prossima al Sole è Vela R2, legata ai complessi nebulosi C e D, mentre Vela OB1 si estende in una regione più remota, sovrapponendosi alla nube VMR B.
L'associazione Vela R2, individuata nel 1975, si estende in direzione della nube VMR C per alcuni gradi quadrati e comprende 9 stelle supermassicce di classe spettrale B e magnitudini comprese fra l'ottava e la quattordicesima, con un'età media di circa un milione di anni. La sigla R sta a indicare che l'associazione è legata a delle nebulose a riflessione, fra le quali vdBH 25b, vdBH 27 e vdBH 28; a quest'ultima è associato un gruppo di 8 stelle con deboli emissioni Hα, mentre un altro gruppo con altre 8 stelle simili è legato alla nube vdBH 27. Queste stelle possiedono una massa notevolmente inferiore alle giganti di classe B e appartengono probabilmente alla stessa generazione delle componenti più massicce di Vela R2. Sul bordo sudoccidentale dell'associazione si trova un altro gruppo di 16 stelle Hα, connesso a due oggetti HH, a riprova della giovane età dell'associazione stessa. La distanza di Vela R2 è stata stimata attorno agli 850 parsec, nella stessa regione galattica delle nubi VMR C e VMR D. Nella stessa direzione si osserva un'altra stella, nota come vdBH 25a; questa però non farebbe parte dell'associazione, ma sarebbe fisicamente connessa alla nube Gum 19 (RCW 34), posta a oltre 3000 parsec di distanza.
Vela OB1 è un'estesa associazione OB individuata nel 1978; essa occupa la parte nordoccidentale delle Vele e contiene 15 stelle giganti di classe O e B facilmente individuabili, cui si aggiungono due supergiganti gialle di classe F e altre di massa inferiore. La sua estensione è di circa 6° x 4°, che alla distanza media di 1690 parsec corrispondono a circa 180 x 120 parsec. Le stime della sua distanza infatti variano a seconda delle interpretazioni: tutti gli studiosi concordano sul fatto che quest'associazione è composta da più agglomerati di stelle, i quali secondo alcuni si trovano a 1200, 1700 e 2300 parsec di distanza e pertanto nei pressi della nube VMR B, mentre secondo altri si trovano a 700, 1410 e 1430 parsec, dunque più in prossimità delle nubi VMR A e VMR C. I vari sottogruppi sono stati indicati con le lettere A, B e C, e sono ordinati sia dal più occidentale al più orientale, sia dal più vicino al più lontano. Alle 15 stelle identificate nel 1978 se ne aggiungono 55 altrettanto luminose, ma fortemente oscurate dalle polveri interstellari; fra le componenti dell'associazione potrebbe esserci pure la nota sorgente di raggi X Vela X-1, una pulsar binaria.All'associazione sono legate probabilmente le nebulose Gum 18 e Gum 22, data la loro distanza compatibile, mentre le componenti più luminose sono le giganti blu HD 75211, di classe O e magnitudine 7,55, e CD-47 4551 (LS 1216), una stella con forti linee di emissione di magnitudine 8,45.
(EN) Robert Burnham, Jr, Burnham's Celestial Handbook: Volume Two, New York, Dover Publications, Inc., 1978.
(EN) Thomas T. Arny, Explorations:  An Introduction to Astronomy, 3 updatedª ed., Boston, McGraw-Hill, 2007, ISBN 0-07-321369-1.
 AA.VV, L'Universo - Grande enciclopedia dell'astronomia, Novara, De Agostini, 2002.
 J. Gribbin, Enciclopedia di astronomia e cosmologia, Milano, Garzanti, 2005, ISBN 88-11-50517-8.
 W. Owen, et al, Atlante illustrato dell'Universo, Milano, Il Viaggiatore, 2006, ISBN 88-365-3679-4.
(EN) C. J. Lada, N. D. Kylafits, The Origin of Stars and Planetary Systems, Kluwer Academic Publishers, 1999, ISBN 0-7923-5909-7.
 A. De Blasi, Le stelle: nascita, evoluzione e morte, Bologna, CLUEB, 2002, ISBN 88-491-1832-5.
 C. Abbondi, Universo in evoluzione dalla nascita alla morte delle stelle, Sandit, 2007, ISBN 88-89150-32-7.
Pettersson, B., Young Stars and Dust Clouds in Puppis and Vela, in Handbook of Star Forming Regions, Volume II: The Southern Sky ASP Monograph Publications, vol. 5, dicembre 2008,  p. 43, ISBN 978-1-58381-670-7. (Versione in pdf)
Toshimi Taki, Taki's 8.5 Magnitude Star Atlas, su geocities.jp, 2005. - Atlante celeste liberamente scaricabile in formato PDF.
 Tirion, Rappaport, Lovi, Uranometria 2000.0 - Volume II - The Southern Hemisphere to +6°, Richmond, Virginia, USA, Willmann-Bell, inc., 1987, ISBN 0-943396-15-8.
 Tirion, Sinnott, Sky Atlas 2000.0, 2ª ed., Cambridge, USA, Cambridge University Press, 1998, ISBN 0-933346-90-5.
 Tirion, The Cambridge Star Atlas 2000.0, 3ª ed., Cambridge, USA, Cambridge University Press, 2001, ISBN 0-521-80084-6.

Venanzio Onorio Clemenziano Fortunato (Duplavilis, odierna Valdobbiadene, 530 – Poitiers, 607) è stato un celebre autore di poesie in lingua latina, biografo di santi, vescovo; è venerato come santo dalla Chiesa cattolica.
L'agiografia narra che fu colpito da una malattia agli occhi, dalla quale ebbe un'improvvisa quanto inspiegabile guarigione, dopo essersi unto con l'olio di una lampada che ardeva davanti a un'immagine di san Martino di Tours.
Nel 565, recatosi in Gallia per un pellegrinaggio di ringraziamento a Tours, conobbe a Poitiers la principessa di Turingia Radegonda, figlia di Bertario, che era in ritiro nel monastero da lei fondato e retto dalla figlia adottiva, la badessa Agnese; nel 567 si stabilì in quella città.
Venanzio scrisse numerosi poemi dedicati alle due donne, e, in seguito all'incontro spirituale con la vita monastica, divenne sacerdote.
Alla morte di Radegonda e di Agnese, si spostò in altre città del regno dei Franchi, per poi tornare  nel 599 come vescovo a Poitiers, dove morì probabilmente nel 607.
La sua opera letteraria comprende circa trecento composizioni, in alcune delle quali racconta le esperienze dei suoi viaggi, con gli incontri con persone e luoghi diversi. Nel De excidio Thuringiae narra le vicende della dinastia di Radegonda.
Altre opere hanno un carattere prettamente religioso, come i poemi e gli inni sacri alla Croce di Cristo, scritti per l'arrivo al monastero di Poitiers di una reliquia donata dall'imperatore Giustino II. Tra questi inni, il Pange lingua ed il Vexilla regis prodeunt in seguito furono introdotti nella liturgia. È a lui attribuito anche l'inno pasquale Salve festa dies.
Scrisse un'agiografia in versi in onore di san Martino, il poema in quattro libri De vita sancti Martini. Altre biografie in prosa riguardano la vita di vescovi, tra le quali quella di san Paterno di Avranches, e le agiografie di vari santi e di Radegonda, la regina che sarà proclamata santa.
Venanzio compose un famoso poemetto in ringraziamento al vescovo di Autun, Syagirius, che aveva riscattato il figlio di un concittadino di Fortunato, fatto prigioniero e reso schiavo nel corso di una scorreria di truppe borgognone, avvenuta nella regione di Tours e Poitiers forse nel 585. Il poemetto, destinato ad essere scolpito sul muro della sede episcopale di Autun, è un acrostico in lingua latina. Il poema è composto di trentatré versi, tanti quanti gli anni della vita di Cristo, e ciascun verso contiene trentatré lettere. La prima, la diciassettesima e l'ultima lettera di ciascun verso, lette dall'alto verso il basso, compongono a loro volta altrettanti versi di acrostico e le lettere, disposte secondo le diagonali del quadrato – in croce – costituiscono altri due versi. Il testo scolpito in pietra si trova oggi presso il Musèe Rolin ad Autun.
Venanzio Fortunato, Opere/1: Carmina, Expositio orationis dominicae, Expositio Symbuli, Appendix carminum , a c. di S. Di Brazzano, Roma 2001.
T. Gacia, Vernalia tempora mundo...Wenancjusz Fortunat i jego poezje liryczne, Lublin 2014, pagg. 231, ISBN 978-83-79-71-143-7
Monvmenta Germaniae Historica, edidit Societas Aperiendis Fontibvs Rerum Germanicarvm Medii Aevi, Avctorum Antiqvissorum Tomi IV pars prior, Berolini apud Weidmannos 1881: Venanti Honori Clementiani Fortvnati Presbyteri Italici Opera Poetica, recensvit et emendavit Fridericvs Leo
Monvmenta Germaniae Historica, edidit Societas Aperiendis Fontibvs Rerum Germanicarvm Medii Aevi, Avctorum Antiqvissorum Tomi IV pars posterior, Berolini apud Weidmannos 1885: Venanti Honori Clementiani Fortvnati Presbyteri Italici Opera Pedestria, recensvit et emendavit Brvno Krvsch
Venere è il secondo pianeta del Sistema solare in ordine di distanza dal Sole con un'orbita quasi circolare che lo porta a compiere una rivoluzione in 224,7 giorni terrestri. Prende il nome dalla dea romana dell'amore e della bellezza e il suo simbolo astronomico è la rappresentazione stilizzata della mano di Venere che sorregge uno specchio (; Unicode: ♀).Con una magnitudine massima di −4,6, è l'oggetto naturale più luminoso nel cielo notturno dopo la Luna e per questo motivo è conosciuto fin dall'antichità. Venere è visibile soltanto poco dopo il tramonto e poco prima dell'alba e per questa ragione è spesso stato chiamato da popoli antichi Stella della Sera o Stella del Mattino, fino a quando Pitagora comprese che si trattava dello stesso oggetto.Classificato come un pianeta terrestre, a volte è definito il "pianeta gemello" della Terra, cui è molto simile per dimensioni e massa. Tuttavia per altri aspetti è piuttosto differente dal nostro pianeta. Infatti l'atmosfera di Venere è costituita principalmente da anidride carbonica ed è molto più densa dell'atmosfera terrestre, con una pressione al livello del suolo pari a 92 atm. La densità e la composizione dell'atmosfera creano un impressionante effetto serra che rende Venere il pianeta più caldo del sistema solare.
Venere è avvolto da uno spesso strato di nubi altamente riflettenti, composte principalmente di acido solforico, che impediscono la visione nello spettro visibile della superficie dallo spazio. Il pianeta non è dotato di satelliti o anelli e ha un campo magnetico più debole di quello terrestre.
Poiché il pianeta si trova vicino al Sole, può essere visto di solito soltanto per poche ore e nelle vicinanze del Sole stesso: durante il giorno la luminosità solare lo rende difficilmente visibile. È invece molto brillante subito dopo il tramonto sull'orizzonte a ovest oppure poco prima dell'alba verso est, compatibilmente con la sua posizione. Ha l'aspetto di una stella lucentissima di colore giallo-biancastro, di gran lunga più brillante di qualsiasi altra stella nel firmamento. L'osservazione al telescopio è migliore quando non è completamente immerso nell'oscurità, ma piuttosto nelle luci del crepuscolo o in pieno giorno, in quanto il contrasto col cielo è minore e consente una migliore percezione dei deboli dettagli e delle ombreggiature dell'atmosfera; inoltre il pianeta in questi casi è più alto sull'orizzonte e la stabilità dell'immagine è migliore, in quanto meno disturbata dal riverbero dell'atmosfera terrestre. Particolarmente utile nell'osservazione telescopica di Venere è l'uso di filtri colorati per selezionare la luce a diverse lunghezze d'onda o di filtri neutri e polarizzatori per ottimizzare la quantità di luce nelle osservazioni crepuscolari, permettendo di evidenziare maggiormente le tenui caratteristiche dell'atmosfera venusiana.L'orbita del pianeta è interna a quella della Terra, quindi lo si vede muoversi alternativamente a est e a ovest del Sole. La sua elongazione (distanza angolare tra un pianeta e il Sole) può variare tra un valore massimo a ovest e un valore massimo a est, e può arrivare fino a 47°. Le variazioni della sua elongazione massima sono dovute più alla variazione della distanza tra Terra e Sole che alla forma dell'orbita di Venere e quando l'elongazione è ampia Venere può restare visibile per diverse ore. Periodicamente passa davanti o dietro al Sole entrando quindi in congiunzione: quando il passaggio avviene dietro si ha una congiunzione superiore, mentre quando avviene davanti si ha una congiunzione inferiore e la faccia illuminata del pianeta non è visibile dalla Terra in nessun momento del giorno. Il diametro angolare di Venere durante una congiunzione inferiore è di circa 66 secondi d'arco.L'eclittica sull'orizzonte è un fattore molto importante per la visibilità di Venere. Nell'emisfero boreale l'inclinazione è massima dopo il tramonto nel periodo dell'equinozio di primavera oppure prima dell'alba nel periodo dell'equinozio d'autunno. È importante anche l'angolo formato dalla sua orbita e l'eclittica: infatti Venere può avvicinarsi alla Terra fino a 40 milioni di chilometri e raggiungere un'inclinazione di circa 8° sull'eclittica con un forte effetto sulla sua visibilità.A parte il Sole, la Luna e con difficoltà Giove, Venere è l'unico corpo celeste che è visibile a occhio nudo anche di giorno, sia pure a condizione che la sua elongazione dal Sole non sia troppo piccola e che il cielo sia abbastanza terso.
Similmente alla Luna, la porzione di superficie visibile dalla Terra non risulta completamente illuminata e la variazione di illuminazione nel corso dell'orbita genera delle fasi. Al variare delle fasi varia anche il diametro apparente e la luminosità percepita da un osservatore sulla Terra. La fase piena, durante la quale la faccia del pianeta rivolta verso la Terra è completamente illuminata, si verifica quando Venere si trova in congiunzione superiore col Sole e non è osservabile dal nostro pianeta. Alla congiunzione inferiore corrisponde il massimo valore del diametro apparente di Venere, pari a 66 secondi d'arco, e la sua fase nuova, con la faccia del pianeta rivolta verso la Terra quasi completamente in ombra.
Il percorso effettuato da Venere e osservato dalla Terra ha una forma molto particolare dovuta alla risonanza orbitale di circa 13:8. Sotto questa risonanza il percorso descrive una figura simile a un pentagramma in funzione di direzione e distanza, pentagramma che si ripete ogni 8 anni, ovvero 13 orbite complete di Venere: il rapporto 8/13 è approssimativamente 0,6154 mentre il periodo di rivoluzione di venere è 0,6152 anni, da qui la risonanza. Questa leggera differenza fa sì che dopo 8 anni il pentagramma successivo sia ruotato rispetto al precedente di 2,55°.
Conosciuto probabilmente già nella preistoria, Venere fu osservato poi da tutte le culture antiche come quella dei babilonesi che lo chiamarono Ištar, in onore della dea dell'amore, dell'erotismo e della guerra. Egizi, Greci, Maya e Romani distinguevano invece le apparizioni mattutine e serali in due corpi distinti, chiamandolo stella del mattino o stella della sera: Lucifero quando appariva prima dell'alba e Vespero quando appariva a ovest al calar del Sole. Per via del suo splendore in molte culture, tra cui quella Maya, Venere rappresentava due divinità gemelle, in cui venivano rispettivamente identificati Quetzalcoatl nella Stella del Mattino e Xolotl nella Stella della Sera. Era inoltre l'astro più studiato nei suoi movimenti in cielo. Per gli Inca rappresentava Chasca, dea dell'aurora dai lunghi capelli ricci, considerata il paggio del Sole poiché non si discostava mai troppo da esso.Fu Galileo Galilei il primo a studiare Venere, osservandolo con il suo cannocchiale. Egli riuscì ad osservare le fasi e notò che queste erano simili a quelle della Luna, dimostrando la correttezza della teoria eliocentrica predetta qualche decennio prima dall'astronomo polacco Niccolò Copernico che sosteneva che Venere era posto tra la Terra e il Sole e ruotava attorno a quest'ultimo. A maggior sostegno della teoria c'era anche l'osservazione di Galileo della variazione del diametro angolare di Venere durante le sue diverse fasi a seconda della sua distanza dalla Terra. Tuttavia, come usavano al tempo molti dotti quando ancora non erano completamente sicuri delle loro scoperte, Galileo inviò a Giuliano de' Medici a Praga l'11 Dicembre 1610 che lo comunicò subito a Keplero, l'anagramma in latino "Haec immatura a me frustra leguntur oy" ("Queste cose premature sono da me dette invano") che si risolveva in seguito come: "Mater Amorum aemulatur Cinthyae figuras" ovvero "La madre degli amori (Venere) imita le forme di Cinzia (la Luna)". Nel 1677 Edmond Halley suggerì di misurare la distanza Terra-Sole con osservazioni da diversi luoghi della Terra, in particolare in occasione dei transiti di Venere. Successive spedizioni in vari luoghi del mondo permisero di misurare la parallasse del Sole in 8,85 secondi d'arco. I transiti storici di Venere furono particolarmente importanti al riguardo; inoltre il transito del 1761 permise all'astronomo russo Michail Lomonosov di ipotizzare la presenza di un'atmosfera su Venere.
Lo spesso strato di nubi e l'alta luminosità del pianeta hanno costituito un serio ostacolo nell'individuazione del periodo di rotazione del pianeta. Cassini e Francesco Bianchini osservarono Venere e mentre il primo ipotizzò un periodo di 24 ore, Bianchini teorizzò un periodo di 24 giorni. Tuttavia William Herschel si accorse che il pianeta era ricoperto da uno spesso strato di nubi e che il periodo di rotazione non poteva dunque essere determinato con sicurezza. Così rimase un enigma anche se nel XVIII secolo molti astronomi pensavano che esso fosse di 24 ore, assumendo corrette le osservazioni di Cassini. Giovanni Schiaparelli fu il primo a sollevare nuove obiezioni a questa ipotesi ipotizzando che, come Mercurio, anche Venere fosse in rotazione sincrona, "bloccato" dal Sole. Schiapparelli infatti concluse i suoi studi l'11 agosto 1878 scrivendo: "Addio bella Afrodite, ormai la tua rotazione non sarà più un segreto".Nel 1932, W. Adams e T. Dunham mediante osservazioni spettroscopiche nell'infrarosso scoprirono linee di assorbimento del carbonio che permisero di ipotizzare che l'anidride carbonica fosse predominante nell'atmosfera venusiana.Nel 1961, durante una congiunzione, il periodo di rotazione di Venere fu misurato con il radiotelescopio di Goldstone, in California, anche se fu confermato definitivamente il suo moto retrogrado solo nel 1964. Intanto nel 1962 il Mariner 2 aveva raggiunto con successo il pianeta, inviando i primi dati su temperatura superficiale e composizione atmosferica.
Un transito di Venere è un evento molto raro e avviene quando il pianeta si interpone fra la Terra e il Sole, oscurandone una piccola parte del disco. Solo gli ultimi due transiti, quelli del 2004 e del 2012, sono avvenuti successivamente all'acquisizione di conoscenze sul pianeta grazie all'esplorazione in loco con sonde spaziali e sono stati osservati con strumenti scientifici moderni. Nella storia dell'astronomia moderna e contemporanea i transiti di Venere sono considerati molto importanti sotto diversi punti di vista, tra cui quello della esatta misurazione dell'unità astronomica, la distanza tra la Terra e il Sole. I transiti avvengono a coppie, con un intervallo di otto anni tra i transiti di ciascuna coppia e intervalli di 121,5 e 105,5 anni tra coppie successive.C'è qualche menzione di transiti di Venere sul Sole in epoche antiche, come quella dello scienziato persiano Avicenna che riporta di aver osservato Venere nel 1032 come una macchia che passava sopra il Sole, concludendo che il pianeta fosse più vicino al Sole di quanto lo sia la Terra. Anche l'astronomo arabo Ibn Bajja menzionò transiti di Mercurio e Venere sul Sole nel XII secolo; tuttavia studi storici di Bernard R. Goldstein e altri nel XX secolo escludono che questi transiti possano essere stati effettivamente osservati ad occhio nudo, concludendo che i due astronomi molto probabilmente osservarono delle macchie solari.
La prima previsione di un transito di Venere fu di Keplero nel 1631, anche se nessuno all'epoca riuscì ad osservarlo perché non visibile dall'Europa. Keplero non aveva previsto il transito che avvenne 8 anni dopo, cosa che fece il giovane astronomo britannico Jeremiah Horrocks, che nel 1639 osservò per primo un transito di Venere davanti al Sole. Da Horrocks in poi sono stati osservati solo altri sei transiti nel corso della storia, tra cui quello del 1761 che permise la scoperta dell'esistenza di un'atmosfera su Venere.
In quegli anni però lo studio dei transiti era volto alla stima della distanza Terra-Sole, su suggerimento di Halley che agli inizi del XVIII secolo aveva rivolto un appello agli astronomi più giovani dell'epoca, astronomi che avrebbero potuto essere ancora in vita in occasione dei successivi transiti del 1761 e del 1769. Molti astronomi di diverse nazionalità raggiunsero le località, sparse per il mondo e a volte difficli da raggiungere, da dove sarebbero stati visibili i transiti previsti. Particolarmente sfortunato fu l'astronomo francese Guillaume Le Gentil, che dopo aver perso il transito del 1761 osservabile dall'India perché a bordo di una nave in movimento, perse anche quello di otto anni dopo perché quel giorno il cielo si rannuvolò. Tornato in Francia ebbe anche la brutta sorpresa di trovarvi la moglie risposata mentre lui era stato dato per morto dalle autorità. Il famoso navigatore britannico James Cook intraprese nel 1768 il suo primo viaggio diretto a Tahiti perché incaricato dalla Royal Society di studiare un transito di Venere. Nel 1771 Jérôme Lalande, un altro astronomo francese, utilizzando i dati dei transiti precedenti stimò in 153 milioni di chilometri la distanza della Terra dal Sole, distanza poi corretta nel secolo successivo da Simon Newcomb in 149,67 milioni di km grazie alle osservazioni dei transiti del 1874 e del 1882.I transiti di Venere in epoca contemporanea destano un nuovo interesse perché costituiscono un valido elemento di confronto per i metodi di individuazione di pianeti extrasolari.
La storia delle esplorazioni spaziali verso Venere nasce nel 1961 con la missione sovietica Venera 1 che effettuò il fly-by del pianeta senza però riuscire a trasmettere alcun dato. Il programma Venera continuò fino al 1983 con 16 missioni di successo.È oggi noto che Venere possieda una superficie rovente su cui insiste un'atmosfera corrosiva con un'altissima pressione, ma in passato questi dati erano sconosciuti e ciò lasciò campo aperto a qualsiasi ipotesi. Carl Sagan teorizzò che Venere fosse coperta da un oceano non di acqua, ma di idrocarburi. Altri studiosi ritenevano che il pianeta fosse ricoperto da paludi mentre altri ancora ipotizzavano un mondo desertico. Gli scienziati sovietici delle missioni Venera erano così propensi ad aspettarsi un oceano che sulla sonda Venera 4, lanciata nel 1967, installarono un morsetto fatto di zucchero bianco raffinato che a contatto con l'acqua (o un altro fluido dotato della giusta composizione e temperatura) si sarebbe sciolto facendo scattare l'antenna che con questo stratagemma si sarebbe salvata dall'affondamento della sonda. Su Venere la sonda Venera 4 non solo non trovò un oceano, ma non raggiunse neppure la superficie. Smise infatti di trasmettere quando la pressione atmosferica superò le 15 atmosfere, soltanto una frazione delle 93 atmosfere presenti sulla superficie del pianeta.Comunque si trattava di un risultato straordinario: per la prima volta un veicolo costruito dall'uomo aveva comunicato dati relativi all'analisi delle condizioni di un ambiente extraterrestre. I sovietici studiarono quindi una sonda più resistente. Il gruppo di Anatolij Perminov ipotizzò dapprima che la sonda dovesse resistere a una pressione di 60 atmosfere, quindi di 100 e infine di 150 atmosfere. Per tre anni il gruppo di Perminov testò le sonde in condizioni estreme e, per simulare l'atmosfera di Venere, costruì la più grande pentola di Papin, una pentola a pressione gigantesca, del mondo in cui le sonde venivano immesse finché non si schiacciavano o fondevano.
Venera 7 fu costruita per sopportare una pressione di 180 atmosfere e lanciata il 17 agosto 1970; il 15 dicembre dello stesso anno trasmise il segnale tanto atteso. La prima sonda costruita dall'uomo era atterrata su un altro pianeta e aveva comunicato con la Terra. Nel 1975 i sovietici inviarono le sonde gemelle Venera 9 e 10 equipaggiate con un disco frenante per la discesa nell'atmosfera e di ammortizzatori per l'atterraggio. Le sonde trasmisero immagini in bianco e nero della superficie di Venere mentre le sonde Venera 13 e 14 rimandarono le prime immagini a colori di quel mondo.
La NASA iniziò il suo programma di esplorazione spaziale verso Venere nel 1962 con il programma Mariner: tre sonde riuscirono con successo ad effettuare un fly-by del pianeta e trasmettere i dati alla Terra. Nel 1978 nell'ambito del progetto Pioneer Venus per lo studio dell'atmosfera venusiana gli statunitensi lanciarono diverse sonde separate verso Venere. Negli anni ottanta i sovietici proseguirono invece con le sonde Venera: le Venera 15 e 16 lanciate nel 1983 e dotate di Radar ad apertura sintetica mapparono l'emisfero nord del pianeta rimanendo in orbita attorno ad esso. Nel 1985 i sovietici lanciarono anche le sonde Vega 1 e 2 che rilasciarono moduli sulla superficie prima di andare verso l'incontro con la cometa di Halley, l'altro oggetto di studi di quelle missioni. Vega 2 atterrò nella regione Aphrodite raccogliendo un campione di roccia contenente anortosite - troctolite, materiale raro sulla Terra, ma presente negli altopiani lunari.Nel 1989 la NASA, utilizzando lo Space Shuttle, lanciò verso Venere la Sonda Magellano, dotata di un radar che permise una mappa quasi completa del pianeta con una risoluzione nettamente migliore di quella delle precedenti missioni, lavorando per ben 4 anni prima della caduta e della conseguente distruzione nell'atmosfera venusiana, anche se qualche frammento potrebbe essere arrivato sulla superficie.
Negli ultimi decenni, per risparmiare combustibile, Venere è stato spesso usato come fionda gravitazionale per missioni dirette verso altri pianeti del sistema solare. Fu il caso della sonda Galileo, diretta verso Giove e le sue lune, e la missione Cassini-Huygens, diretta all'esplorazione del sistema di Saturno, che effettuò due fly-by con Venere tra il 1998 e il 1999 prima di dirigersi verso le regioni esterne del sistema solare. Nel 2004 il pianeta venne usato due volte come fionda gravitazionale dalla sonda MESSENGER per dirigersi all'interno del sistema solare verso Mercurio.Venus Express, lanciata nel 2006, ha eseguito una mappatura completa della superficie e sebbene fosse inizialmente prevista una durata della missione di due anni, essa è stata estesa fino al dicembre del 2014. In otto anni la sonda ha fornito prove dell'esistenza passata di oceani, evidenze di fulmini nell'atmosfera e ha individuato un gigantesco doppio vortice polare al polo sud. Inoltre ha individuato la presenza del gruppo ossidrilico nell'atmosfera e di un sottile strato di ozono.Nel 2010 l'agenzia spaziale giapponese dimostrò la fattibilità di raggiungere Venere dalla Terra usando solo una vela solare come sistema di propulsione: a giugno lanciò la sonda IKAROS che raggiunse Venere in sei mesi. La sonda non trasportava nessuno strumento scientifico per l'osservazione del pianeta.Il 26 novembre del 2013 la NASA ha lanciato il Venus Spectral Rocket Experiment (VeSpR), un telescopio suborbitale per lo studio dell'atmosfera di Venere nell'ultravioletto, osservazione non possibile dalla superficie della Terra in quanto l'atmosfera terrestre assorbe la maggior parte dei raggi UV, con lo scopo di individuare la quantità di atomi di idrogeno e deuterio rimasti nell'atmosfera venusiana.
Planet-C, o Venus Climate Orbiter, è una sonda giapponese che, seguendo la tradizione nipponica, è stata ribattezzata dopo il lancio col nome di Akatsuki ed è stata lanciata il 20 maggio 2010 dal centro spaziale di Tanegashima. Sarebbe dovuta entrare in orbita attorno a Venere nel dicembre del 2010 con lo scopo di studiare la dinamica dell'atmosfera venusiana, ma a causa di un problema col computer di bordo la manovra fallì. Non avendo subito gravi danni la sonda è riuscita a entrare in orbita attorno al pianeta nel dicembre 2015.L'agenzia spaziale indiana, forte del successo della missione Chandrayaan-1 sulla Luna, sta pianificando la missione Indian Venusian orbiter mission, con lancio nel 2020, per lo studio dell'atmosfera del pianeta.Venera-D è un progetto dell'Agenzia Spaziale Russa, progetto che inizialmente prevedeva l'atterraggio di un lander sulla superficie nel 2014. Tuttavia in fase di riprogettazione della missione, dopo i fallimenti delle sonde Phobos, il progetto perse priorità rispetto ad altre missioni all'interno del programma spaziale russo e, dopo il rinvio del lancio al 2024, nell'agosto del 2012 si è deciso di posticipare la missione al 2026.
L'orbita di Venere è quasi circolare, con un'eccentricità orbitale inferiore all'1% e una distanza media dal Sole di 108 milioni di chilometri. Con una velocità orbitale di 35 km/s, Venere impiega 224,7 giorni a compiere una rivoluzione attorno al Sole mentre il periodo sinodico, ossia l'intervallo di tempo per ritornare nella stessa posizione nel cielo terrestre rispetto al Sole, è di 584 giorni. L'inclinazione orbitale rispetto all'eclittica è di 3,39º.La rotazione di Venere, rimasta ignota fino alla seconda metà del XX secolo, avviene secondo il moto retrogrado (in senso orario), cioè al contrario di come avviene per il Sole e per la maggior parte degli altri pianeti del sistema solare. La rotazione è molto lenta, con il giorno sidereo venusiano che dura circa 243 giorni terrestri ed è superiore al periodo di rivoluzione attorno al Sole; la velocità di rotazione all'equatore risulta di appena 6,5 km/h. Alcune ipotesi sostengono che la causa sia da ricercarsi nell'impatto con un asteroide di dimensioni ragguardevoli. All'inizio del 2012, analizzando i dati della sonda Venus Express, si è scoperto che la rotazione di Venere sta ulteriormente rallentando, con un periodo di rotazione che è stato misurato in 243,0185 giorni, 6 minuti e mezzo superiore alla precedente misurazione di 16 anni prima effettuata dalla sonda Magellano.Venere è il pianeta che più si avvicina alla Terra e in occasione delle congiunzioni inferiori la distanza media tra i due corpi è di circa 41 milioni di chilometri. Essendo l'orbita di Venere quasi circolare, il massimo avvicinamento alla Terra avviene quando questa si trova al perielio. In queste occasioni e nei periodi di massima eccentricità orbitale dell'orbita terrestre, la distanza minima di Venere dalla Terra è di 38,2 milioni di chilometri.A causa della rotazione retrograda, il moto apparente del Sole dalla superficie venusiana è opposto a quello osservato dalla Terra: quindi chi si trovasse su Venere vedrebbe l'alba a ovest e il tramonto a est. Nonostante il pianeta impieghi 225 giorni terrestri per compiere una rivoluzione attorno al Sole, tra un'alba e l'altra (giorno solare) trascorrono soltanto 117 giorni terrestri perché mentre Venere ruota su se stesso in senso retrogrado, si sposta anche lungo la propria orbita compiendo il moto di rivoluzione che procede in senso opposto a quello di rotazione. Ne deriva che lo stesso punto della superficie si viene a trovare nella stessa posizione rispetto al Sole ogni 117 giorni terrestri.
Venere è uno dei quattro pianeti terrestri del sistema solare. Questo significa che, come la Terra, è un corpo roccioso. Venere è inoltre molto simile al nostro pianeta anche per dimensioni e massa, tanto che è spesso descritto come il suo "gemello". La sua forma è sferica e, a causa del suo moto lento di rotazione, non presenta il rigonfiamento equatoriale tipico degli altri pianeti.Si stima che abbia attraversato di recente una fase geologicamente attiva con molti vulcani e una superficie relativamente giovane rinnovata completamente negli ultimi 500 milioni di anni da flussi di lava. Il diametro di Venere è inferiore a quello terrestre di soli 650 km e la sua massa è l'81,5% di quella terrestre. A causa di questa differenza di massa sulla superficie di Venere l'accelerazione di gravità è mediamente pari a 0,88 volte quella terrestre. A titolo di esempio, un uomo di 70 kg che misurasse il proprio peso su Venere mediante un dinamometro tarato sull'accelerazione di gravità terrestre registrerebbe un valore pari a circa 62 kg utilizzando come unità di misura i chilogrammi forza.
A dispetto di queste somiglianze, le condizioni sulla superficie venusiana sono molto differenti da quelle terrestri a causa della spessa atmosfera di anidride carbonica, la più densa tra quelle di tutti i pianeti terrestri: infatti l'atmosfera di Venere è costituita per il 96,5% da anidride carbonica, mentre il restante 3,5% è composto soprattutto da azoto. La notevole percentuale di anidride carbonica è dovuta al fatto che Venere non ha un ciclo del carbonio per incorporare nuovamente questo elemento nelle rocce e nelle strutture di superficie, né esistono organismi, come le piante sulla Terra, che la possano assorbire in biomassa. È proprio l'anidride carbonica ad aver generato un fortissimo effetto serra a causa del quale il pianeta è divenuto così caldo che si ritiene che gli antichi oceani di Venere siano evaporati, lasciando un'asciutta superficie desertica con molte formazioni rocciose. Il vapore acqueo si è poi dissociato a causa dell'alta temperatura e dell'assenza di un campo magnetico planetario e il leggero idrogeno è stato diffuso nello spazio interplanetario dal vento solare.La pressione atmosferica sulla superficie del pianeta è pari a 92 volte quella della Terra. Il pianeta è ricoperto da un opaco strato di nuvole di acido solforico, altamente riflettenti, che insieme alle nubi dello strato inferiore impediscono la visione della superficie dallo spazio. Questa impenetrabilità ha creato nel corso dei secoli un alone di mistero riguardo al pianeta e dato origine a molteplici discussioni, perdurate fino a quando i segreti del suolo di Venere furono rivelati dalla planetologia nel ventesimo secolo.La mappatura della sua superficie è stata possibile attraverso i dati forniti dalla sonda Magellano tra il 1990 e il 1991. Ne è risultato un suolo con evidenze di estensivo vulcanismo; anche la presenza di zolfo nell'atmosfera poteva essere un indizio di eruzioni recenti, però l'assenza di flussi lavici accanto alle caldere visibili rimane un problema.
Il pianeta mostra pochi crateri da impatto, il che depone a favore di una superficie relativamente giovane con un'età stimata di 300-600 milioni di anni. La mancata evidenza di attività tettonica viene collegata alla notevole viscosità del materiale che costituisce la crosta, viscosità che ostacola la subduzione; ciò sarebbe determinato dalla mancanza di acqua che fungerebbe altrimenti da lubrificante. Conseguentemente la perdita del calore interno risulta piuttosto limitata, così come il raffreddamento del nucleo per convezione. Infine l'assenza di moti convettivi determina la mancanza di un campo magnetico planetario simile a quello terrestre. Invece si ritiene che il pianeta subisca perdite di calore interno in seguito a importanti eventi periodici di affioramento che rinnovano la superficie.
Anche se vi sono poche informazioni dirette sulla sua struttura interna e sulla geochimica venusiana a causa della mancanza di dati sismici e della mancata conoscenza del suo momento di inerzia, le somiglianze in termini di dimensioni e di densità tra Venere e la Terra suggeriscono che i due pianeti possano avere una struttura interna simile: un nucleo, un mantello e una crosta. Si ritiene che il nucleo venusiano, come quello della Terra, sia almeno parzialmente liquido dal momento che i due pianeti hanno avuto un processo di raffreddamento simile. Le dimensioni leggermente inferiori di Venere suggeriscono che le pressioni al suo interno siano significativamente più basse di quelle terrestri.
La differenza principale tra i due pianeti è l'assenza di tettonica delle placche su Venere, dovuta probabilmente alla diversa composizione della litosfera e del mantello venusiani rispetto a quelli terrestri: l'assenza di acqua porta a una viscosità maggiore e quindi a un maggiore grado di accoppiamento litosfera/mantello. L'omogeneità della crosta di Venere determina una minore dispersione di calore dal pianeta, che presenta un flusso di calore con valori di circa la metà inferiori a quelli terrestri. Questi due motivi impediscono la presenza di un campo magnetico rilevante che sulla Terra è generato dai moti convettivi interni del pianeta.Si ritiene che Venere sia soggetto a periodici episodi di movimenti tettonici per cui la crosta sarebbe subdotta rapidamente nel corso di pochi milioni di anni, con intervalli di alcune centinaia di milioni di anni di relativa stabilità. Questo contrasta fortemente con la condizione più o meno stabile di subduzione e di deriva continentale che si verifica sulla Terra. Tuttavia la differenza è spiegabile con l'assenza su Venere di oceani che agirebbero come lubrificanti nella subduzione. Le rocce superficiali di Venere avrebbero meno di mezzo miliardo di anni poiché l'analisi dei crateri di impatto suggerisce che le dinamiche di superficie avrebbero modificato la superficie stessa, eliminando gli antichi crateri, negli ultimi miliardi di anni.
Le sonde Venera, che si posarono sulla superficie di Venere, ripresero aree costituite principalmente da rocce di basalto. La prima e unica mappatura completa del pianeta è stata ottenuta attraverso la sonda Magellano, operativa tra il 1990 e il 1994. Furono così individuati un migliaio circa di crateri da impatto, un numero basso se confrontato con i dati relativi alla superficie terrestre. La scarsa presenza di crateri e il fatto che essi siano relativamente grandi, oltre i 3 km di diametro, è dovuto alla densa atmosfera venusiana che impedisce l'arrivo in superficie dei meteoriti più piccoli, causandone la disgregazione prima dell'impatto al suolo.Circa l'80% della superficie di Venere è formata da pianure vulcaniche che per il 70% mostrano dorsali da corrugamento, e per il 10% sono proprio lisce. Il resto è costituito da due altopiani definiti continenti, uno nell'emisfero nord e l'altro appena a sud dell'equatore.Il continente più a nord è chiamato Ishtar Terra, dalla dea babilonese dell'amore Ištar, e ha circa le dimensioni dell'Australia. I Monti Maxwell, il più alto massiccio montuoso su Venere, si trovano su Ishtar Terra. La superficie di Venere è, rispetto a quella della Terra e di Marte, generalmente pianeggiante in quanto solo il 10% della superficie si estende oltre i 10 km d'altezza, contro i 20 chilometri che separano invece i fondi oceanici terrestri dalle montagne più alte.
Il continente a sud è chiamato Aphrodite Terra, dalla dea greca dell'amore, e ha circa le dimensioni dell'America meridionale. La maggior parte di questo continente è ricoperta da un intrico di fratture e di faglie.Venere è senza dubbio il pianeta del sistema solare con la maggior quantità di vulcani: ne sono stati individuati in superficie circa 1500 di dimensioni medio-grandi, ma ci potrebbe essere fino a un milione di vulcani minori. Alcune strutture vulcaniche sono peculiari di Venere come quelle chiamate farra (a forma di focaccina) larghe da 20 a 50 km e alte da 100 a 1000 m, fratture radiali a forma di stella chiamate novae, strutture con fratture sia radiali che concentriche chiamate aracnoidi per la loro somiglianza con le tele di ragno e infine le coronae, anelli circolari di fratture a volte circondati da una depressione. Tutte queste strutture hanno un'origine vulcanica.La superficie di Venere appare geologicamente molto giovane, i fenomeni vulcanici sono molto estesi e lo zolfo nell'atmosfera dimostrerebbe, secondo alcuni esperti, l'esistenza di fenomeni vulcanici attivi ancora oggi. Tuttavia questo solleva un enigma: l'assenza di tracce del passaggio di lava che accompagni una caldera tra quelle visibili.
Quasi tutte le strutture di superficie di Venere prendono il nome da figure femminili storiche o mitologiche. Le uniche eccezioni sono rappresentate dai monti Maxwell, il cui nome deriva da James Clerk Maxwell, e da due regioni chiamate Alpha Regio e Beta Regio. Queste tre eccezioni si verificarono prima che l'attuale sistema fosse adottato dall'Unione Astronomica Internazionale, l'ente che controlla la nomenclatura dei pianeti. L'UAI ha anche realizzato una cartografia suddividendo la superficie del pianeta secondo due reticolati, uno adatto ad una rappresentazione in scala 1:10 000 000, che definisce 8 maglie, e uno in scala 1:5 000 000, che definisce 62 maglie per meglio localizzare le peculiarità della superficie.
Molto tempo prima dell'arrivo delle sonde sovietiche sul suolo di Venere erano già state acquisite le prove che il pianeta disponesse di un'atmosfera. Anzitutto, prima e dopo la congiunzione inferiore, il pianeta presenta una "falce" con le estremità angolate in maniera più acuta rispetto al normale angolo teorico di 180º osservabile, ad esempio, nella Luna. Questa era una prima prova dell'esistenza di un'atmosfera, dal momento che il prolungamento delle punte della falce è dovuto alla riflessione della luce solare anche nell'emisfero non esposto al Sole a causa del fenomeno di diffusione, o crepuscolo, provocato dall'atmosfera. Inoltre quando Venere occulta una stella l'occultamento non è istantaneo, ma progressivo: quando il disco del pianeta inizia a sovrapporsi a quello della stella la luce della stella è ancora parzialmente visibile; ciò si verifica perché la luce è in grado di penetrare parzialmente l'atmosfera. Analogamente quando la stella ricompare la luminosità non riappare improvvisamente, come succede nel caso dell'occultamento di una stella da parte della Luna, ma in modo continuo. Fu il transito del 1761 che permise di effettuare la prima osservazione diretta dell'atmosfera di Venere: infatti al telescopio il pianeta, visto davanti al Sole, mostrava un margine non netto, ma sfumato, cioè appariva circondato come da un alone, prova palese dell'esistenza di un'atmosfera.
L'atmosfera di Venere è molto diversa da quella della Terra, sia in composizione sia in densità: è costituita infatti al 96,5% di anidride carbonica e il 3,5% restante è azoto. La massa dell'atmosfera venusiana è circa 93 volte quella dell'atmosfera terrestre, mentre la pressione sulla superficie del pianeta è circa 92 volte quella della Terra, equivalente alla pressione presente a circa mille metri di profondità in un oceano terrestre.La densa atmosfera composta essenzialmente di CO2, insieme alle nubi di anidride solforosa, genera il più forte effetto serra del sistema solare, portando la temperatura della superficie del pianeta a oltre 460 °C. Questo rende la superficie di Venere più calda di quella di Mercurio e quindi di qualunque altro pianeta del sistema solare. Questo sebbene Venere sia due volte più distante dal Sole e riceva quindi solo il 25% dell'irraggiamento ricevuto dal pianeta più interno. A causa dell'assenza di acqua su Venere non vi è umidità sulla superficie, che a causa di temperatura e condizioni atmosferiche è stata spesso descritta come "infernale".Gli studi hanno evidenziato come, all'inizio del sistema solare, l'atmosfera di Venere fosse probabilmente molto più simile a quella terrestre e che vi fosse una presenza abbondante di acqua sulla superficie. Il progressivo aumento della radiazione solare causò un aumento dell'evaporazione e siccome il vapore acqueo è un potente gas serra si innescò un processo di feedback positivo. Questo processo diventò sempre più rapido fino a diventare incontrollabile: come risultato gli oceani di Venere evaporarono completamente e le temperature al suolo raggiunsero valori di 1500 K. In seguito la radiazione solare ha progressivamente fotodissociato il vapore acqueo in idrogeno e ossigeno. L'idrogeno non può essere trattenuto efficacemente da Venere ed è stato progressivamente perso tramite processi di fuga atmosferica, mentre l'ossigeno rimasto si è ricombinato con il carbonio portando alla composizione atmosferica odierna. Sebbene non sia possibile la vita sulla superficie di Venere, alcuni scienziati ipotizzano che essa potrebbe esistere negli strati di nubi a 50-60 chilometri d'altezza, dove i valori di temperatura e pressione atmosferica sono simili a quelli terrestri.
Venere è un mondo con una situazione climatica estrema e invariante. L'inerzia termica e lo spostamento del calore da parte dei venti nella parte più bassa dell'atmosfera fanno sì che la temperatura della superficie di Venere non cambi significativamente tra giorno e notte, nonostante la rotazione estremamente lunga del pianeta: quindi la superficie di Venere è isotermica, cioè mantiene una temperatura costante tra il giorno e la notte e tra l'equatore e i poli. L'inclinazione assiale del pianeta è di 177,36° il che determina l'apparente rotazione inversa del pianeta. L'angolo è comunque molto prossimo a 180° e contribuisce a rendere poco evidenti i cambiamenti stagionali.L'unica variazione di temperatura apprezzabile è con l'altitudine: il punto più freddo della superficie di Venere è nel suo punto più alto, ossia sui Maxwell Montes, con una temperatura di 380 °C, dove la pressione è pari a 45 bar. Nel 1990 la Sonda Magellano effettuando riprese radar rilevò una sostanza molto riflettente che si trovava sulla cima dei picchi montuosi più alti simile nell'aspetto alla neve che si trova sulle montagne della Terra. Questa sostanza potrebbe formarsi in un processo simile a quello che causa la neve sulla Terra, sebbene la sua temperatura sia molto più alta. Essendo troppo volatile per condensare sulla superficie si eleva in forma gassosa verso cime più alte e più fredde su cui cade poi come precipitazione. La natura di questa sostanza non è conosciuta con certezza, ma alcune speculazioni propongono che si possa trattare di tellurio elementare o persino da solfuro di bismuto e da solfuro di piombo (galena).Il tellurio è un metallo raro sulla Terra, ma potrebbe essere abbondante su Venere. Secondo alcuni scienziati il tellurio potrebbe assumere, sui picchi montuosi di Venere dove la temperatura è più bassa rispetto alle altre zone della superficie, la forma di una specie di neve metallica.I venti sulla superficie sono lenti, con una velocità di pochi chilometri all'ora, ma a causa dell'alta densità dell'atmosfera esercitano una notevole forza contro gli ostacoli e sono in grado di spostare polvere e pietre sulla superficie. Basterebbe solo questo a rappresentare un ostacolo al movimento di un uomo sulla superficie anche se il calore e la pressione non fossero già un problema. Invece nello strato più alto delle nubi i venti soffiano fino a 300 km/h e sferzano l'intero pianeta con un periodo di 4-5 giorni. Questi venti si muovono a velocità che sono fino a 60 volte la velocità di rotazione del pianeta, mentre sulla terra i venti più forti soffiano solo al 10% o 20% della velocità di rotazione terrestre.
Al di sopra dello strato denso di CO2 si trovano spesse nubi costituite prevalentemente da anidride solforosa e da goccioline di acido solforico. Queste nuvole riflettono nello spazio circa il 60% della luce solare e impediscono l'osservazione diretta della superficie di Venere nello spettro visibile. A causa dello strato di nubi, sebbene Venere sia più vicino al Sole di quanto lo sia la Terra, la superficie venusiana non ne è altrettanto riscaldata o illuminata. A mezzogiorno la luminosità di superficie corrisponde grosso modo a quella osservabile sulla Terra in una giornata molto nuvolosa. Le nubi coprono l'intero pianeta e sono quindi più simili a una spessa coltre di nebbia che alle nuvole terrestri. Per questo motivo un ipotetico osservatore che si trovasse sulla superficie non sarebbe mai in grado di vedere direttamente il Sole, ma potrebbe soltanto intravederne la luminosità. In assenza dell'effetto serra causato dall'anidride carbonica dell'atmosfera la temperatura sulla superficie di Venere sarebbe abbastanza simile a quella terrestre.Le nubi di Venere sono soggette a frequenti scariche elettriche (fulmini) e la loro composizione ne favorisce la formazione più frequentemente che sulla Terra. L'esistenza di fulmini è stata controversa fin da quando le sonde sovietiche Venera avevano osservato scariche elettriche nella parte bassa dell'atmosfera che si succedevano con cadenze che sembravano decine o centinaia di volte più frequenti dei lampi sulla Terra. Gli scienziati sovietici chiamarono questo fenomeno "il drago elettrico di Venere". In seguito, nel 2006 e nel 2007, la sonda Venus Express osservò chiaramente un'onda elettromagnetica di elettroni, comprovando che un fulmine si era appena scaricato. La sua apparenza intermittente indicava una traccia associata con attività climatica. Il tasso di fulmini è, secondo le stime più prudenti, almeno la metà di quello sulla Terra.
Nel 1967 Venera 4 ha scoperto che Venere possiede un campo magnetico molto più debole di quello terrestre. Questo campo magnetico viene generato da un'interazione tra la ionosfera e il vento solare, contrariamente a quanto avviene nel caso del nostro pianeta il cui campo nasce dall'effetto dinamo delle correnti convettive all'interno del mantello. Il campo venusiano si dimostra essere troppo debole per fornire una adeguata protezione dal vento solare. A 200 km dalla superficie, dove il campo raggiunge il suo massimo, l'intensità varia tra i 20 e i 70 nT, a seconda dell'intensità del vento solare; per confronto sulla Terra l'intensità varia tra circa 25 000 e 65 000 nT. Le particelle dell'alta atmosfera vengono continuamente strappate al campo gravitazionale del pianeta per disperdersi nello spazio.La mancanza di un campo magnetico intrinseco a Venere è un dato sorprendente, visto che è simile alla Terra per dimensioni, e inizialmente si era previsto anche per questo pianeta un effetto dinamo all'interno del mantello. Una dinamo richiede tre cose: un liquido conduttivo, la rotazione del nucleo e la convezione. Il nucleo è ipotizzato elettricamente conduttivo e, nonostante la lentezza della rotazione, le simulazioni mostrano che questa sarebbe sufficiente per produrre una dinamo. Questo implica che la dinamo manca a causa dell'assenza di convezione. Sulla Terra la convezione si verifica nel mantello a causa della temperatura inferiore di questo rispetto a quella del nucleo. Su Venere un evento di rifacimento globale può avere interrotto la tettonica a zolle e quindi eliminato le correnti convettive. Ciò ha causato l'innalzamento della temperatura del mantello e ridotto così il flusso di calore proveniente dal nucleo. Come risultato non c'è una geodinamo interna che può produrre un campo magnetico. Una possibilità è che Venere non abbia un nucleo interno solido e che non ci sia un gradiente di temperatura all'interno in modo che tutta la parte liquida del nucleo sia approssimativamente alla stessa temperatura.
Venere non ha satelliti naturali, sebbene in passato questo dato non fosse certo: tra il 1600 e il 1800 più di un astronomo affermò di averne osservati. Il primo fu Francesco Fontana, che credette di aver osservato una o più lune per ben quattro volte tra il 1645 e il 1646. Le osservazioni si ripeterono negli anni a cura di altri astronomi celebri, Cassini, Lagrange, Lambert e altri, calcolando anche l'orbita del satellite e attribuendogli il nome di Neith. Nel 1887 l'accademia belga delle scienze pose fine ad ogni dubbio indagando sulle rilevazioni passate e analizzando i transiti di stelle che avrebbero potuto portare all'errore.Nel 2006 ricercatori del California Institute of Technology hanno sviluppato dei modelli di formazione del sistema solare che suggeriscono che Venere abbia avuto almeno una luna originatasi da un gigantesco evento da impatto, come si ipotizza sia accaduto per la formazione della luna terrestre. Questo satellite si sarebbe inizialmente allontanato per via delle interazioni mareali, allo stesso modo di quanto accade alla Luna, ma un secondo gigantesco impatto avrebbe rallentato, se non invertito la rotazione di Venere, portando la luna venusiana a riavvicinarsi e infine a collidere col pianeta. Alcuni studi hanno osservato che la craterizzazione della superficie venusiana sarebbe consistente con la caduta relativamente recente dei frammenti prodotti dalla disgregazione di un satellite. D'altra parte c'è chi ritiene che i forti effetti mareali del Sole avrebbero destabilizzato eventuali satelliti orbitanti attorno ai pianeti interni, escludendo quindi che Venere possa mai aver avuto un satellite di notevoli dimensioni.
L'asteroide 2002 VE68 mantiene una relazione quasi orbitale col pianeta. 2013 ND15 è l'unico asteroide troiano di Venere noto.
Considerando le sue condizioni estremamente ostili, una colonia sulla superficie di Venere è al di fuori della portata delle nostre attuali tecnologie e anche la sola esplorazione umana sarebbe estremamente ardua: in superficie calore e pressione non hanno permesso a sonde spaziali di funzionare che per brevi periodi. Sebbene esista uno strato atmosferico situato a 50 chilometri d'altezza in corrispondenza del quale la pressione atmosferica e la temperatura sono simili a quelle terrestri, le sue caratteristiche sono meno note di quelle della superficie della Luna o di Marte.In un ipotetico processo di terraformazione del pianeta, per ridurre la temperatura sulla superficie di Venere è stato ipotizzato di poter eliminare l'anidride carbonica dall'atmosfera allo scopo di diminuire l'effetto serra o di introdurre un enorme scudo solare che riduca l'irraggiamento del pianeta. L'acqua invece potrebbe essere prodotta introducendo nell'atmosfera grandi quantità d'idrogeno che si legherebbe all'ossigeno formando appunto acqua.Una delle ipotesi di terraformazione tra le più attuabili consisterebbe nell'introduzione di alghe azzurre nelle parti alte dell'atmosfera tramite una o più sonde. Le alghe azzurre sono tra gli organismi autotrofi più autosufficienti che esistano sulla Terra e in circa 20 000 anni tramite fotosintesi clorofilliana potrebbero portare alla fissazione del carbonio della CO2 atmosferica con conseguente riduzione/scomparsa dell'effetto serra e liberazione di grandi quantità di ossigeno.Una proposta di Geoffrey A. Landis prevede la realizzazione di città galleggianti e habitat aerostatici che dovrebbero approfittare del fatto che l'aria respirabile, costituita da ossigeno e azoto, è più leggera dei gas dell'atmosfera venusiana e produrrebbe una spinta verso l'alto, mantenendo in sospensione una cupola abitata. Come detto mancano però studi sull'alta atmosfera in quanto a quelle altezze la quantità di acido solforico presente è particolarmente dannosa.
Essendo uno degli oggetti più luminosi nel cielo, il pianeta è conosciuto sin dall'antichità e ha avuto un significativo impatto sulla cultura.
È descritto dai Babilonesi in svariati documenti in scrittura cuneiforme, come il testo detto la Tavoletta di Venere di Ammi-Saduqa. I Babilonesi chiamarono il pianeta Ishtar, la dea della mitologia babilonese (connaturata con la dea Inanna dei Sumeri), personificazione dell'amore ma anche della battaglia. Gli Egizi identificavano Venere con due pianeti diversi, e chiamavano la stella del mattino Tioumoutiri e la stella della sera Ouaiti. Allo stesso modo, i Greci distinguevano tra la stella del mattino Φωσφόρος (Phosphoros) e la stella della sera Ἕσπερος (Hesperos); tuttavia, nell'epoca Ellenistica si comprese che si trattava dello stesso pianeta. Hesperos fu tradotto in Latino come Vespero e Phosphoros come Lucifero ("portatore di luce"), termine poetico in seguito utilizzato per l'angelo caduto allontanato dal cielo. Hesperia fu anche uno dei nomi dati dai Greci all'Italia meridionale e il simbolo associato divenne il più antico dei simboli patri italiani, conosciuto come stella d'Italia e raffigurato nel simbolo ufficiale della repubblica italiana.Tra i popoli dell'antichità la stella del mattino venne associata con la divinità di Astarte in Siria, che corrisponde alla divinità greca di Afrodite e alla latina Venere, ne è il motivo il grande fascino della sua luce di stella del mattino che personificava la divinità della bellezza. Il pianeta Venere venne riconosciuto come divinità da molti popoli, tra cui gli indiani; nello gnosticismo Lucifero era il portatore della sophia (sapienza).
Gli Ebrei chiamavano Venere Noga ("luminoso"), Helel ("chiaro"), Ayeleth-ha-Shakhar ("cervo del mattino") e Kochav-ha-'Erev ("stella della sera").Venere era importante per la civiltà Maya, che sviluppò un calendario religioso basato in parte sui suoi movimenti, e si basava sulle fasi di Venere per valutare il tempo propizio per eventi quali le guerre.Il popolo Masai definì Venere Kileken, e ha una tradizione orale, incentrata sul pianeta, denominata "Il bambino orfano".Venere ha un ruolo significativo nelle culture degli australiani aborigeni, come gli Yolngu nell'Australia del Nord. Gli Yolngu si radunavano per aspettare la comparsa di Venere, che chiamavano Barnumbirr, e che, secondo la tradizione, permetteva di comunicare con i propri cari morti.Nell'astrologia occidentale, influenzata dalle connotazioni storiche legate alle divinità dell'amore, si ritiene che Venere influenzi questo aspetto della vita umana.
Durante il periodo dello Stil Novo il pianeta fu anche chiamato Stella Diana, nome che non derivava dalla omonima dea della caccia, ma dal latino dies (giorno), intendendolo così come la stella che annuncia il dì.Nell'astrologia indiana del Veda, Venere è nota come Shukra, ovvero "chiara, pura" in lingua sanscrita. Gli antichi astronomi Cinesi, Coreani, Giapponesi e Vietnamiti chiamavano il pianeta "la stella (o astro) d'oro", collegandolo al metallo nella teoria dei cinque elementi cinesi. Nella spiritualità Lakota Venere è associata con l'ultima fase della vita e con la saggezza.
L'impenetrabile strato di nuvole che ricopre Venere ha dato agli scrittori di fantascienza del passato totale libertà di speculare sulle condizioni della sua superficie. Il pianeta è stato spesso rappresentato come significativamente più caldo della Terra, ma nonostante ciò ancora abitabile dagli uomini. Il genere ha raggiunto il suo picco tra il 1930 e il 1950 circa, quando gli scienziati avevano rivelato alcune caratteristiche di Venere, ma non si era ancora consapevoli delle aspre condizioni della sua superficie.
Già nel 1865 Achille Eyraud scrisse Voyage to Venus, dove una spedizione umana parte con un'astronave dotata di "motore a reazione". Nel romanzo di H. G. Wells La guerra dei mondi del 1898, ripreso poi in versione radiofonica da Orson Welles nel 1938, il narratore ritiene che i marziani potrebbero essere sbarcati su Venere dopo l'invasione fallita alla Terra. Il primo adattamento cinematografico del romanzo, La guerra dei mondi, si apre con una mostra dove il narratore descrive tutti i pianeti del sistema solare, con l'eccezione di Venere. Olaf Stapledon nel suo romanzo del 1930 Infinito narra di una colonizzazione su Venere da parte della razza umana dopo un processo di terraformazione del pianeta per liberare ossigeno dagli oceani di Venere e dopo aver sterminato i venusiani, indigeni del luogo. Il tema della terraformazione di Venere è ripreso anche da Frederik Pohl e Cyril M. Kornbluth nel 1952 nel romanzo I mercanti dello spazio.
Tra i più noti autori di opere su Venere c'è senza dubbio Edgar Rice Burroughs, coi romanzi del ciclo di Venere (Carson di Venere): da I pirati di Venere del 1934 proseguendo con altri 5 romanzi di cui l'ultimo, Il mago di Venere, pubblicato postumo nel 1964. Completamente ambientato su Venere è anche Perelandra (1943), il secondo dei libri della trilogia dello spazio di C. S. Lewis. Robert A. Heinlein ha ambientato su Venere la sua serie Storia futura, ispirato dalla tesi del chimico Svante Arrhenius sulla presenza di una palude fumosa su cui la pioggia cadeva incessantemente. A questa ipotesi si è rifatto anche Ray Bradbury nel racconto breve Pioggia senza fine. Isaac Asimov nel suo romanzo del 1954 Lucky Starr e gli oceani di Venere descrisse invece il pianeta come ricoperto da un immenso oceano ricco di vita acquatica e completamente avvolto dalle nubi, dove erano state costruite delle città sottomarine dotate di illuminazione artificiale.Mentre la conoscenza scientifica di Venere avanzava, svelando le reali condizioni superficiali di Venere, gli autori di fantascienza persero in gran parte l'interesse per il pianeta, intimiditi dalle condizioni infernali della sua superficie. Tuttavia alcuni, come Arthur C. Clarke, cercarono di tenere il passo con le nuove informazioni.
J. R. R. Tolkien narra nel Silmarillion del viaggio di Eärendil con un Silmaril nelle volte del cielo, rappresentazione del pianeta Venere. Maëlström (1988), il secondo romanzo della serie di Venus Prime di Paul Preuss, è ambientato su Venere, mentre in 3001: Odissea finale (1997), ancora di Arthur C. Clarke, narra della terraformazione di Venere da parte della razza umana, con il protagonista incaricato di portare acqua sul pianeta ottenendolo dal ghiaccio dei nuclei cometari.
In campo cinematografico e televisivo sono rari i casi dove Venere è meta di viaggi spaziali o il luogo su cui si svolge un'opera fantascientica e la Luna e Marte gli sono largamente preferiti come scenari, per via delle condizioni superficiali meno estreme. Come per le opere letterarie, è prima del 1965 che Venere viene maggiormente menzionato in campo cinematografico, talvolta ispirandosi alla dea Venere e descrivendo il pianeta come popolato da donne o società matriarcali. Ne sono esempi la parodia Viaggio al pianeta Venere del 1953 dove Gianni e Pinotto, i protagonisti, finiscono con un razzo su Venere, che risulta popolato da sole donne mentre gli uomini sono da tempo banditi, e La regina di Venere dove alcuni astronauti precipitati sul pianeta fanno la conoscenza della spietata regina Yllana. In Soyux 111 Terrore su Venere, il pianeta è la destinazione di un viaggio dopo la scoperta che l'evento di Tunguska del 1908 fu causato dallo schianto di un'astronave aliena proveniente da Venere; gli astronauti una volta arrivati in superficie scoprono che la civiltà venusiana si era autodistrutta e che il pianeta era diventato piuttosto ostile. Nel film del 1972 Doomsday Machine, diretto da Lee Sholem, viene organizzato un viaggio verso Venere nel tentativo di salvare la razza umana dalla distruzione dell'umanità.Nell'episodio "Cold Hands, Warm Heart" della seconda stagione della serie televisiva The Outer Limits il futuro Capitano Kirk dell'astronave Enterprise, interpretato da William Shatner, dopo essere stato in orbita attorno a Venere torna sulla Terra dove sperimenta strani sogni nei quale vede un alieno fuori dalla navicella. Nell'universo fantascientifico di Star Trek, Venere, così come le conoscenze delle sonde spaziali avevano rivelato, era un pianeta di classe N che nel XXIV secolo era sede di stazioni di terraformazione. Venere era anche meta per voli di addestramento degli studenti dell'accademia della Flotta Stellare, come peraltro testimonia Chakotay nell'episodio Futuro anteriore nella terza stagione di Star Trek: Voyager, Chakotay era stato due mesi su Venere per imparare a guidare una navetta in mezzo a tempeste atmosferiche.Il tema della terraformazione viene ripreso anche nell'anime Venus Wars, basato sull'omonimo manga di Yoshikazu Yasuhiko. L'esplorazione, in chiave più prettamente scientifica, viene mostrata nella serie televisiva Space Odyssey: Voyage to the Planets prodotta dalla BBC nel 2004, dove il pianeta è la prima destinazione del vascello scientifico interplatenario Pegasus. Il cosmonauta Ivan Grigor'ev diviene il primo umano a mettere piede sul pianeta nel corso di un breve atterraggio che ha la durata programmata di una sola ora a causa delle condizioni ambientali ostili.
(EN) Isaac Asimov, Lucky Starr e gli oceani di Venere, traduzione di Lidia Lax e Diana Georgiacodis - copertina di Karel Thole, collana Oscar Fantascienza n° 74, Arnoldo Mondadori Editore, 1989, ISBN 88-04-31999-2.
 Nicoletta Bazzano, Donna Italia. L'allegoria della Penisola dall'antichità ai giorni nostri, Costabissara, Angelo Colla Editore, 2011. URL consultato il 22 gennaio 2018.
 Stephen Wesley Bougher, Donald M. Hunten e Roger J. Phillips, Venus II--geology, Geophysics, Atmosphere, and Solar Wind Environment, vol. 1, The University of Arizona Press, 1997.
(EN) William Frederick Denning, Jupiter, in Telescopic Work for Starlight Evenings, New York, Cambridge University Press, 2010  [1891], ISBN 978-1-108-01413-7. URL consultato il 31 agosto 2012.
(EN) Martyn J. Fogg, Terraforming: Engineering Planetary Environments, Warrendale, SAE International, 1995, ISBN 1-56091-609-5.
(EN) Charles Frankel, Volcanoes of the Solar System, Cambridge University Press, 1996, ISBN 0-521-47770-0.
 Angelo Gianni e Luciano Satta, DIR Dizionario Italiano Ragionato, Tristano Bolelli, prima, Firenze, G. D'Anna - Sintesi, gennaio 1988,  p. 1971.
(EN) Bernard R. Goldstein, Theory and observation in ancient and medieval astronomy, Variorum Reprints, 1985, ISBN 978-0-86078-163-9.
(EN) Faure Gunter e Teresa M. Mensing, Introduction to planetary science: the geological perspective, Springer eBook collection, Springer, 2007, ISBN 1-4020-5233-2.
 Joachim Herrmann, Atlante di astronomia, Milano, Mondadori, 1975, ISBN 256-0-037-07458-3.
(EN) Paul Hodge, Higher Than Everest: An Adventurer's Guide to the Solar System, Cambridge University Press, 2001, ISBN 978-0-521-65133-2.
(EN) Mark Z. Jacobson, Air Pollution and Global Warming: History, Science, and Solutions, Cambridge University Press, 2012, ISBN 978-1-107-69115-5.
(EN) John S. Lewis, Physics and Chemistry of the Solar System, 2nd, Academic Press, 2004, ISBN 0-12-446744-X.
(EN) Rosaly M. C. Lopes e Tracy K. P. Gregg, Volcanic worlds: exploring the Solar System's volcanoes, Springer, 2004, ISBN 3-540-00431-9.
(EN) J. G. Luhmann e C. T. Russell, Venus: Magnetic Field and Magnetosphe, a cura di J. H. Shirley and R. W. Fainbridge, ISBN 978-1-4020-4520-2.
(EN) G. E. McGill, E. R. Stofan e S. E. Smrekar, Venus tectonics, in T. R. Watters e R. A. Schultz (a cura di), Planetary Tectonics, Cambridge University Press, 2010, ISBN 978-0-521-76573-2.
(EN) Carl Sagan, Tobias Owen e H.J. Smith, Planetary Atmospheres, Springer Science & Business Media, 1969, ISBN 978-94-010-3063-2. URL consultato il 9 novembre 2017.
(EN) Olaf Stapledon, Last and First Men, Methuen, 1930, ISBN 978-1-85798-806-2.
(EN) J.M. Vaquero e M. Vázquez, The Sun Recorded Through History, Springer, 2009, ISBN 978-0-387-92790-9.
(EN) Frank H. Winter, Rockets Into Space, Harvard University Press, 1990, ISBN 978-0-674-77660-9.
(EN) C. Young, The Magellan Venus Explorer's Guide, JPL Publication 90-24, California, Jet Propulsion Laboratory, agosto 1990.
 Venere, su archive.oapd.inaf.it. URL consultato il 15 novembre 2017 (archiviato dall'url originale il 24 ottobre 2017).

I Veneti, a volte indicati anche come Venetici, antichi Veneti o Paleoveneti per distinguerli dagli odierni abitanti del Veneto, furono una popolazione indoeuropea, che si stanziò nell'Italia nord-orientale dopo la metà del II millennio a.C. e sviluppò una propria originale civiltà nel corso del millennio successivo.
Caso unico tra i popoli dell'epoca nell'Italia settentrionale, si può stabilire l'identità tra la popolazione e la cultura veneta; cioè agli antichi Veneti è possibile attribuire una precisa cultura materiale e artistica, sviluppatasi nel loro territorio di stanziamento, la Venezia. Questa facies culturale si sviluppò durante un lungo periodo, per tutto il I millennio a.C., anche se nel tempo subì diverse influenze. Di questa popolazione e identità la documentazione archeologica è particolarmente ricca.I Veneti si stanziarono inizialmente nell'area tra il Lago di Garda ed i Colli Euganei; in seguito si espansero fino a raggiungere confini simili a quelli del Veneto attuale, anche se bisogna considerare che la linea di costa del Mar Adriatico era più arretrata rispetto ad oggi. Secondo i ritrovamenti archeologici (che concordano anche con le fonti scritte), i confini occidentali del loro territorio correvano lungo il Lago di Garda, quelli meridionali seguivano una linea che parte dal fiume Tartaro, segue il Po e raggiunge Adria, lungo il ramo estinto del Po di Adria, mentre quelli orientali giungevano fino al Tagliamento.
Oltre tale fiume erano insediate genti di ceppo illirico, anche se fino all'Isonzo la presenza veneta era tanto forte, che si può parlare di popolazione veneto-illirica. I confini settentrionali erano invece meno definiti e omogenei; il territorio veneto risaliva soprattutto i fiumi Adige, Brenta e Piave verso le Alpi, che fungevano comunque da confine naturale. La presenza veneta sulle Alpi è attestata soprattutto nelle Dolomiti del Cadore, a Lagole.
Ai Veneti ci si riferisce anche con i termini "Venetici", "Heneti" o "Eneti" (in greco antico Ἐνετοί). Sebbene nella storiografia, sia antica sia moderna, si impieghi correntemente il termine "Veneti" in opere di carattere non specialistico si ricorre talvolta al prefisso "paleo-" (="antico" > "Paleoveneti"), alla perifrasi "Veneti adriatici" o all'espressione "Venetici" per distinguere il popolo dell'antichità dagli attuali abitanti della regione italiana del Veneto.Il nome "Veneti" ricorre frequentemente nelle fonti classiche. Erodoto ricorda gli "Eneti" tra le tribù illiriche; Cesare scrive di avere sottomesso i "Veneti" dell'Armorica, gli unici tra i popoli della Gallia a padroneggiare l'arte nautica; Tacito e Plinio il Vecchio localizzano i "Venedi" lungo il corso della Vistola confinanti con i Bastarni, i Finni e i Sarmati mentre Claudio Tolomeo chiama Venedicus sinus il Golfo di Danzica; Pomponio Mela cita il lago di Costanza come Venetus lacus; infine "Venetulani" sono un popolo laziale scomparso citato ancora da Plinio il Vecchio.
La frequenza di questo etnonimo in diverse aree europee non va però spiegata con ipotetici legami storici e linguistici tra i diversi popoli che ne hanno fatto uso, quanto piuttosto con un'uguale derivazione, più volte ripetuta in modo indipendente, dalla medesima radice indoeuropea *wen ("amare"). I "Veneti" (*wenetoi) sarebbero pertanto gli "amati", o forse gli "amabili", gli "amichevoli".
La storia dei Veneti si può dividere in due periodi: uno antico, che va dalle origini fino al V secolo a.C., in cui è più evidente l'originalità culturale veneta, e uno più recente che va fino al I secolo d.C., che vede prima un influsso celtico, e poi una lenta assimilazione romana.
Nel periodo antico vi erano rapporti culturali con gli Etruschi sin dalla fase villanoviana, con la Grecia e l'Oriente. Nel periodo più recente i Veneti vennero a contatto prevalentemente a occidente con i Galli: a ovest si stanziarono i Galli Cenomani (con cui si sarebbero alleati, insieme ai Romani), a sud i Boi (con cui invece furono sovente in guerra) e a nord-est i Carni, ad est e a sud-est rimasero prevalentemente in contatto con le popolazioni illiriche. Anche all'interno del Veneto vi fu qualche stanziamento di Galli, anche se in minima entità, probabilmente non sempre di tipo pacifico. L'influsso culturale celtico diventò comunque via via importante, e la cultura veneta lentamente mutò e si adeguò ai tempi; sempre importante si mantenne il rapporto con le popolazioni balcaniche di oltre Adriatico come quelle illiriche, con cui i Veneti venivano facilmente confusi dagli storici greci e che furono considerati parenti stretti dei Veneti fino al primo Novecento. Successivamente divenne decisivo il contatto con la civiltà romana, anche per i reiterati rapporti di alleanza che legarono i Veneti ai Romani e per la tradizionale ipotesi di parentela tra Veneti e Latini. La cultura veneta venne assimilata in quella romana già in età tardo repubblicana, anche se alcune specificità venete permasero, presumibilmente, nelle zone marginali anche in tarda età imperiale.
Nell'età del Bronzo fra il 1350 e il 1150 a.C. i villaggi terramaricoli delle basse pianure venete entrano in vasti circuiti commerciali che coinvolgono le coste del Baltico, l'area danubiano-carpatica, l'Egeo e il Mediterraneo orientale. Nelle pianure del Veneto meridionale fra il 1150 e il 900 a.C. sorge il grande centro preurbano di Frattesina, crocevia di traffici fra il Baltico, le Alpi Orientali e Cipro, con sistema socio-economico fortemente gerarchizzato; quindi si sviluppano Villamarzana, e poi Montagnana.
Nell'età del Ferro, intorno all'800 a.C., sono abbandonati alcuni grandi centri del Veneto meridionale; parallelamente sono fondate Este e Padova. Fra l'800 e il 600 a.C. i centri egemoni sono dominati da potenti gruppi dell'aristocrazia. Sorgono le prime grandi necropoli ai margini delle città. Nella media età del Ferro fra il 600 e il 400 a.C. le potenti città-stato venete hanno territori ben definiti; le aree collinari e montane sono invece organizzate in distretti di tipo "cantonale". Le città-stato di pianura hanno sistemi viari ortogonali simili a quelli dell'Etruria padana. Este ha importanti rapporti con il mondo etrusco, Padova con il mare e la frontiera nord-orientale.
Ad Altino, nella laguna di Venezia, ad Adria e a Spina i Veneti incontrano mercanti etruschi e greci. I patavini nel 302 a.C. furono attaccati da una flotta spartana condotta da Cleonimo, riuscendo però a respingerla in mare, non prima però di averle inferto gravi perdite.Nella tarda età del Ferro fra il 400 e il 200 a.C. popolazioni celtiche invadono l'Italia settentrionale e parte del litorale adriatico. I Veneti alleati dei Romani partecipano nel 222 a.C. alla battaglia di Clastidium contro Insubri, Boi e Gesati (tribù dei Galli). Poi avviene un pacifico ingresso del mondo veneto nell'orbita politica e culturale di Roma.
Secondo la storiografia romana, i Veneti sarebbero stati una popolazione proveniente dalla Paflagonia, regione dell'Asia Minore sul Mar Nero. Essi furono da lì espulsi, e per questo parteciparono alla Guerra di Troia, dove l'anziano saggio Antenore implorò i troiani stessi di restituire Elena ai Greci. A Troia morì anche Pilemene, il comandante degli Eneti (venivano così chiamati), che, rimasti senza patria e senza guida, si rivolsero ad Antenore. Dopo varie vicende, questi li condusse ad approdare sulle coste occidentali del Mar Adriatico settentrionale. Qui la popolazione scacciò gli Euganei, una popolazione locale che si rifugiò nelle valli alpine e di cui oggi non rimangono tracce rilevanti.
Nel racconto di Virgilio, Antenore viene addirittura presentato come fondatore di Padova. Ai Veneti viene associato pure Diomede, eroe divinizzato, il quale avrebbe fondato, oltre a Spina, anche l'importante città portuale di Adria che, pur avendo origini venete, è più conosciuto come emporio greco, come centro etrusco e successivamente gallico.
Strabone invece riporta un'ipotesi diversa, ovvero che i Veneti fossero una popolazione celtica: questo, perché egli era a conoscenza dell'esistenza di una popolazione portante lo stesso nome, i Veneti dell'Armorica (l'odierna Bretagna).
Se l'ipotesi che vede nei Veneti una popolazione orientale, frazionata e dispersa dopo un'ampia diaspora, è abbastanza realistica, non lo è affatto l'ubicazione della loro patria originaria in un'area di cultura greca, e nemmeno la narrazione di uno spostamento via mare.
Per lungo tempo, la storiografia moderna ha accettato l'ipotesi, ispirata ad Erodoto, di una filiazione illirica dei Veneti, che sarebbero quindi stati il ramo più occidentale di quell'insieme di popolazioni indoeuropee. Nelle sue Storie, lo storico greco parla degli Ἐνετοί come di una parte del popolo illirico, stanziata presso l'Adriatico. La tesi dell'illiricità dei Veneti, sostenuta principalmente da Carl Pauli a fine XIX secolo, continuò a essere largamente condivisa anche quando, nella prima metà del XX secolo, Vittore Pisani e Hans Krahe dimostrarono che Erodoto si riferiva in realtà a una tribù illirica stanziata nella Penisola balcanica, e non in area italica.Ricerche su materiale linguistico hanno portato ad escludere una filiazione illirica per i Veneti, secondo quanto proposto già negli anni quaranta dallo stesso Krahe. Dopo un'iniziale proposta di legare la lingua venetica alle lingue italiche osco-umbre, ha in seguito trovato maggior credito il riconoscimento del venetico come parte della famiglia latino-falisca, comprendente anche il latino. Su questo punto, tuttavia, l'indagine dell'indoeuropeistica è ancora aperta come riconosce prudentemente, ad esempio, Francisco Villar.
La ricerca moderna, in questo modo, si è trovata in sostanziale accordo con quanto sostenuto già dalla storiografia latina: i Veneti condividono con i Latini una comune origine protostorica, anche se non attraverso quel comune legame con l'Antica Grecia (e con Troia in particolare) postulato dai Romani mediante il mito di Antenore. L'insieme indoeuropeo veneto-latino si era formato come gruppo a sé in un'area dell'Europa centrale, probabilmente ubicato entro i confini dell'odierna Germania e parte di un vasto continuum indoeuropeo esteso nell'Europa centro-orientale fin dagli inizi del III millennio a.C. Da qui mosse verso sud nel corso del II millennio a.C., probabilmente intorno al XV secolo a.C.; mentre una parte di queste genti proseguì fino all'odierno Lazio (i Latini), il gruppo che avrebbe dato origine ai Veneti si insediò a nord del Golfo di Venezia e lì si attestò definitivamente.
I migranti che giunsero nell'area veneta dalle regioni nord-orientali erano più probabilmente piccoli gruppi di colonizzatori, piuttosto che un'ingente massa di popolazione. Al di là delle questioni sulla loro origine, i Veneti erano di cultura articolata, abili guerrieri e commercianti arrivati. È probabile che i nuovi colonizzatori si siano sovrapposti alla popolazione nativa (gli Euganei preindoeuropei).
I Veneti crearono una cultura unitaria che ebbe il suo massimo sviluppo tra l'VIII e il II secolo a.C., una cultura nettamente differenziata rispetto alle altre dell'Italia protostorica. Peculiarità di questa popolazione, presente in tutto il territorio in cui erano stanziati, erano soprattutto le produzioni bronzee e fittili, le forti credenze religiose, le espressioni artistiche, l'agricoltura, armature e vestiti, lo strutturarsi di nuclei prima protourbani e quindi urbani e l'allevamento di bestiame.
La regione cispadana era abitata nel III secolo a.C. da numerose popolazioni bellicose: in particolare dai Galli, che a partire dal secolo precedente avevano fatto irruzione nella regione. In contrasto con loro, i Romani si rivolsero, per ottenere aiuto, ai Veneti, poiché li ritenevano consanguinei per via della leggenda di Antenore. Romani e Veneti stabilirono quindi rapporti di amicizia e di alleanza (già nel 283 a.C. il Senato romano aveva stretto un patto con i Veneti ed i Galli Cenomani per rallentare l'invasione gallica). Probabilmente i contatti avevano avuto inizio più anticamente, già nel 390 a.C.: quando i Galli Senoni di Brenno occuparono la stessa Roma, fu forse proprio grazie ad un'azione diversiva dei Veneti che potrebbero essere stati costretti a venire a patti con i Romani.Nel 225 a.C. i Romani mandarono ambasciatori presso i Veneti ed i Galli Cenomani per stringere un'alleanza contro i Galli Boi e gli Insubri, che minacciavano le frontiere romane, ed essi rimasero dalla parte romana anche durante la Seconda guerra punica, mentre tutte le altre popolazioni galliche si erano schierate con Cartagine. Al termine della guerra, per poter completare la sottomissione della Gallia cisalpina (Galli e Liguri non accettavano la supremazia romana), Roma cominciò una vera e propria guerra di conquista, sempre sostenuta da Veneti e Cenomani. È probabile che in questo momento storico i Veneti fossero legati ai Romani tramite amicitia, diversamente dai Galli legati a Roma dal foedus: questo legame era utilizzato soprattutto negli Stati ellenistici, e prevedeva la neutralità, che poteva diventare alleanza solo in via eccezionale.I Veneti non appaiono come un popolo bellicoso e non furono coinvolti in battaglie o guerre importanti. Tuttavia non furono isolati, anzi intrattennero rapporti commerciali e culturali con la vicina Etruria e mutuarono certe caratteristiche artistico-sociali dai mercanti greci delle colonie. Ebbero con Roma rapporti amichevoli e si giovarono dell'aiuto della città laziale per allontanare la minaccia costituita dall'invasione dei Galli: in cambio di protezione, permisero ai Romani di stabilirsi pacificamente nel loro territorio e, in definitiva, di colonizzarlo costruendo strade, ponti e villaggi. Il Veneto non venne quindi conquistato con la forza dai Romani, ma fu inglobato pacificamente e, con il tempo, la cultura veneta si perse e venne sostituita (in parte assimilata) dalle usanze di Roma.
I Veneti si stanziarono dapprima in piccoli villaggi, principalmente tra l'Adige e il Lago di Garda, ma anche nelle zone prealpine della Valbelluna, essendo allora la pianura Padana ricoperta da boschi e zone paludose. Una delle maggiori necropoli venete, perfettamente conservata, si trova infatti a Mel, tra Belluno e Feltre. I centri abitati sorgevano lungo i corsi d'acqua su dossi sabbiosi (dato che la sabbia è molto permeabile e si asciugava velocemente) e sulle colline. I centri abitati erano costituiti di poche capanne rettangolari raggruppate e collegate le une alle altre; quando il villaggio si espandeva, si costruivano abitazioni con più ambienti, e con parti riservate ad attività artigiane.
Le case erano formate da pareti con uno scheletro in legno, che veniva solitamente ricoperto di argilla, mentre la base era in pietra, in modo da ridurre l'umidità. I pavimenti erano di argilla battuta, mentre il tetto era di paglia. Il cuore delle abitazioni era il focolare, realizzato da una base di argilla sulla quale erano stesi frammenti di ceramiche e ciottoli (in modo che trattenessero il calore, agendo da isolante); attorno a esso si raggruppava la famiglia. I centri maggiori erano dotati anche di porti: non solo quelli lungo la costa, ma anche quelli situati lungo fiumi con sufficiente portata d'acqua. In quest'ultimo caso veniva scavata una rete di canali, consentendo così l'attracco di barche.Sempre attorno ai centri più grossi i Veneti iniziarono il disboscamento delle foreste, e si organizzarono in centri abitati sempre più grossi, soprattutto lungo i fiumi Adige, Brenta e Piave. Le maggiori città furono Este, Altino, Padova, Montebelluna, Oppeano e Gazzo Veronese.Le abitazioni sorte in aree montane erano differenti rispetto a quelle costruite in pianura o collina: si trattava di case seminterrate, con fondamenta in pietra ed elevazione in legno, esposte preferibilmente verso sud, in modo da ricevere la maggior quantità possibile di luce e calore.
Forti erano i contatti commerciali con il mondo greco, sia diretto sia mediato dai popoli dell'Italia meridionale, con l'Etruria e con le realtà vicino-orientali. Raffinati bronzetti giungevano dall'Etruria e dalla Grecia, perle colorate in pasta vitrea dalla zona del Caucaso, i pendenti in faience testimoniano contatti con l'Egitto, i manufatti in ceramica (daunia, ionica, attica a figure nere e rosse) con ricchi apparati figurativi mostrano come le coste dell'alto Adriatico fossero frequentate da naviganti provenienti dai più lontani lidi del Mediterraneo.
Dai reperti archeologici, tra i quali abbondano le rappresentazioni di sacerdoti, capi e notabili, si può inferire che i Veneti portavano grandi mantelli di lana pesante, che venivano appoggiati sulle spalle. Sotto il mantello, donne e uomini portavano una tunica di stoffa (più leggera rispetto al mantello), con maniche che potevano essere lunghe o corte, simili a quelle portate da Romani ed Etruschi. Nelle donne la tunica era spesso trattenuta da un cinturone (il quale veniva utilizzato anche dagli uomini e dai ragazzi), da cui, nella parte inferiore, si formavano delle pieghe. In alcuni casi esse vi sovrapponevano dei grembiuli. Le donne portavano anche, in testa o sulle spalle, uno scialle (o mantellina), simile a quello utilizzato in Veneto (soprattutto a Venezia e nella fascia montana) fino al Novecento. I Veneti portavano anche i cappelli, segni di distinzione e dalla tesa larga e rialzati sui bordi, stivali, utilizzati soprattutto per cavalcare, e calzature a punta. Dalle immagini pervenuteci si può vedere come era usanza maschile radersi il capo.
Sono arrivati sino ad oggi anche numerosi ornamenti del vestiario, come spilloni, pendagli, fibule, collane, braccialetti e orecchini, realizzati anche con materiali preziosi come oro, argento, corallo, ambra e perle.
I guerrieri portavano inizialmente scudi rotondi simili a quelli degli opliti greci, elmi a calotta bassa e con una cresta, e venivano spesso rappresentati con lance a punta larga. Successivamente si diffusero grandi spade, scudi di forma ovoidale ed elmi simili a quelli utilizzati dai Galli.
Non vi sono molte notizie scritte circa la religione veneta, ma sono stati ritrovati numerosi luoghi di culto, necropoli e materiale votivo. I luoghi di culto non erano quasi mai situati in edifici chiusi, ma i riti si svolgevano solitamente in boschi sacri, in luogo libero da vegetazione e circondato da grandi alberi. All'interno si svolgevano processioni con canti e danze sacre, e all'interno di piccole edicole in legno vi erano rappresentazioni sacre. La quantità dei siti fa presumere l'esistenza di una classe sacerdotale, il cui compito era l'accensione dei fuochi sacri e i sacrifici animali, oltre a quello di scrivere (la scrittura era un privilegio di pochi).Nelle necropoli venete si possono distinguere i doni modesti dei ceti meno abbienti e quelli dei più ricchi, i quali venivano depositati insieme alle spoglie come corredo funebre. Il corpo del defunto veniva cremato e le ceneri erano poste in apposite urne e, durante la sepoltura, si offrivano alle divinità cibo e bevande (si praticava, dunque, il rito del banchetto funebre). Si è a conoscenza della presenza del culto degli elementi naturali, e in particolare dell'acqua medicamentaria (o per lo meno ritenuta tale), mediante la quale la divinità interveniva dando la guarigione: la cerimonia prevedeva la richiesta di guarigione da parte del malato, una processione e quindi vi erano le offerte a qualche idolo.Ad Este è stata rinvenuta una lamina da cui si può ricavare il nome di una divinità: Reitia, dea guaritrice, della natura, protettrice delle nascite e dea della fertilità. Essa viene rappresentata con i tipici abiti veneti e con in mano la chiave per aprire la porta dell'aldilà.
Nei territori abitati dai Veneti sono state rinvenute molte sortes, tavolette di ossi di animali con iscrizioni, gettati dagli indovini per trarne gli auspici (ad esempio a Magrè di Schio, ad Asolo, sul Monte Summano in provincia di Vicenza).
La lingua dei Veneti, detta dai linguisti lingua venetica o semplicemente lingua veneta, è documentata da iscrizioni risalenti a un arco di tempo compreso tra il VI e il I secolo a.C. e redatte prima in un alfabeto etruscoide (dal quale differiva per varie aggiunte, per esempio quella della vocale /o/), poi in alfabeto latino (entrambi derivati da quello greco). Questa lingua è di classificazione incerta; tuttavia, condivide numerosi tratti fonetici e morfologici con il latino, tanto da condurre Giacomo Devoto e diversi altri studiosi a ipotizzare una parentela genetica tra i due idiomi, giunti in Italia nel corso di uno stesso movimento migratorio di elementi indoeuropei dall'Europa centrale o centro-orientale. L'introduzione della scrittura con un alfabeto etrusco settentrionale risale ad un'epoca intorno al 600 a.C.
Peculiaria dei Veneti era la cosiddetta "arte delle situle". Queste situle venivano create tramite la lavorazione del bronzo in lamine, che venivano modellate e ricongiunte a formare non solo situle, ma anche più in generale vasi, coperchi, cinture e foderi di pugnali e spade. Le lamine venivano lavorate a sbalzo, ovvero l'artista batteva la lamina dal rovescio, facendo così sollevare al diritto le forme volute, creando un bassorilievo.
Con i Veneti si passò per la prima volta dalla raffigurazione geometrica a quella di figure naturali e umane, come si può vedere nell'importante Situla Benvenuti. Questa situla, della quale manca la parte inferiore (che terminava in un basso piede svasato), era parte del corredo funebre di una tomba femminile, scoperta nella necropoli Benvenuti. Essa è il primo e più importante esempio di situla con raffigurazioni umane. Sono visibili tre fasce in cui sono rappresentate uomini, attività umane (guerra, gare, commercio) e figure mitologiche. Situle, cinturoni, elmi, laminette presentano sulle superfici motivi decorativi legati alla realtà quotidiana, ai commerci, alle attività agricole, alla ritualità, alla guerra insieme con animali fantastici di derivazione orientale.Gli unici precedenti – soltanto per ciò che riguarda la forma – delle situle venetiche sono manufatti orientali e centro-europei. Per quanto riguarda, invece, i soggetti raffigurati, l'unico precedente è il tintinnabulo della Tomba degli ori di Bologna, del VII secolo a.C. Quest'arte nacque probabilmente in ambito veneto, dove si sviluppò per secoli passando da forme più naturali a forme più artificiose, in un certo senso "barocche". Gli ultimi esempi ad oggi conosciuti di questa arte sono le laminette dei donari.Il cavallo, chiamato Ekvo dai Veneti antichi, animale-totem della protostoria dell'Europa, giocò nella loro cultura un ruolo di prim'ordine. Questi animali erano allevati per la loro valenza economica e come simbolo di predominio aristocratico e militare. I cavalli dei Veneti erano noti per la loro abilità nella corsa ed erano spesso riprodotti negli ex voto, nelle aree più sacre. Centinaia di bronzetti a forma di cavallo o di cavaliere su cavallo provengono dai luoghi di culto dei Veneti. Al cavallo erano riservati appositi spazi di sepoltura nelle necropoli. Il cavallo compare in vari manufatti come immagine simbolica o elemento decorativo nonché in alcune sepolture (come quella del Piovego, VI-V sec. a. Cr.) insieme all'uomo che di lui si era preso cura in vita.
Luigi Bossi, Capitolo IX. Notizie particolari degli Orobj, degli Euganei, e dei Veneti, in Della istoria d'Italia antica e moderna (PDF), Milano, presso gli editori G.P. Giegler, G.B. Bianchi e C.o, 1819-1823.
 Giuseppe Micali, s:Storia degli antichi popoli italiani/Capitolo XIX-Capo XIX. Euganei e Veneti, in Storia degli antichi popoli italiani, Firenze, Tipografia all'insegna di Dante, 1832.
 Giuseppe Micali, Capo nono. Degli Orobj, Euganei e Veneti, in L'Italia avanti il dominio dei Romani (PDF), Torino, Unione-tipografico-editrice, 1887.
 Giovan Battista Pellegrini, Aldo Prosdocimi, La lingua venetica, Padova, Istituto di glottologia dell'Università di Padova, 1967. ISBN non esistente
Giovan Battista Pellegrini, Origini - Veneti, Venezie, Venezia: dai Veneti ai Venetici, in Storia di Venezia (1992), Istituto dell'Enciclopedia italiana Treccani
 Aldo Prosdocimi (a cura di), Popoli e civiltà dell'Italia antica, Roma, 1974. ISBN non esistente
 Alessandra Aspes (a cura di), Il Veneto nell'antichità: preistoria e protostoria, Verona, Banca Popolare di Verona, 1984. ISBN non esistente
 Attilio Mastrocinque, Santuari e divinità dei Paleoveneti, Padova, La linea, 1987. ISBN non esistente
 Ezio Buchi e Giuliana Cavalieri Manasse (a cura di), Il Veneto nell'età romana, Verona, Banca Popolare di Verona, 1987. ISBN non esistente
 Annamaria Chieco Bianchi, Michele Tombolani, I Paleoveneti, Padova, Programma, 1988. ISBN non esistente
 Giulia Fogolari e Aldo Luigi Prosdocimi (a cura di), I Veneti antichi: lingua e cultura, Padova, Programma, 1988.
 Annamaria Chieco Bianchi, I Veneti, in Italia, omnium terrarum alumna, Milano, Garzanti-Scheiwiller, 1988.
 Loredana Capuis, I Veneti: società e cultura di un popolo dell'Italia preromana, Milano, Longanesi, 1993, ISBN 88-304-1132-9.
 Francisco Villar, Gli Indoeuropei e le origini dell'Europa, Bologna, Il Mulino, 1997, ISBN 88-15-05708-0.
 Luigi Malnati e Mariolina Gamba (a cura di), I Veneti dai bei cavalli, Treviso, Canova, 2003, ISBN 88-8409-071-7.
(IT, EN) Sito ufficiale del museo archeologico di Mel, con approfondimenti sulla necropoli venetica, su museomel.it. URL consultato il 30 luglio 2009.