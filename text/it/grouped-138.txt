
NorvegiaNome – comune della contea di Telemark Stati Uniti d'AmericaNome – capoluogo della Census Area di Nome (Alaska)
Nome comune: di persona oppure di cosa.Nome (o prenome) – nome dell'individuo, che precede il cognome

La nomenclatura di Venere è il sistema adottato per identificare univocamente strutture sulla superficie di Venere. Come per gli altri corpi planetari, il compito di assegnare i nomi è affidato all'Unione Astronomica Internazionale fin dalla sua fondazione, avvenuta nel 1919.Quasi tutte le strutture su Venere hanno nomi femminili, ci sono solo tre eccezioni battezzate prima che la convenzione attuale fosse stabilita. Esse sono Alpha Regio, Beta Regio e Maxwell Montes, quest'ultimo in onore di James Clerk Maxwell.

Non è la Rai è stato un programma televisivo italiano ideato da Gianni Boncompagni e Irene Ghergo e diretto dallo stesso Boncompagni, andato in onda dal 9 settembre 1991 al 30 giugno 1995 per quattro edizioni. La trasmissione, fenomeno di costume degli anni novanta, andava in onda in diretta dallo studio 1 del Centro Safa Palatino di Roma e protagonisti del varietà erano balletti, giochi telefonici e canzoni, tutti eseguiti da un gruppo di ragazze adolescenti o poco più. La prima edizione del programma è stata condotta da Enrica Bonaccorti, la seconda da Paolo Bonolis e le ultime due da Ambra Angiolini.
Prima trasmissione di intrattenimento a frequenza quotidiana delle reti Fininvest ad impiegare la diretta, ha lanciato personaggi importanti del mondo del teatro, della musica, del cinema e della televisione ed è andato in onda su Canale 5 nella sua prima edizione e per parte della seconda, per poi trovare il massimo successo su Italia 1, dove fu spostato nel gennaio del 1993. Alcune delle protagoniste dello show hanno iniziato lì le loro carriere di attrici, cantanti, conduttrici televisive e attrici comiche, tra cui Laura Freddi, Sabrina Marinangeli, Stella Rotondaro, Pamela Petrarolo, Alessia Mancini, Alessia Merz, Antonella Elia, Romina Mondello, Yvonne Sciò, Antonella Mosetti, Veronika Logan, Nicole Grimaudo, Cristina Quaranta, Sabrina Impacciatore, Claudia Gerini, Lucia Ocone, Emanuela Panatta, Miriana Trevisan, Barbara Gilbo, Alessia Barela, Karin Proia, Veronica Cannizzaro, Annalisa Mandolini, Maria Monsè, Francesca Pettinelli, Angela Di Cosimo, Ilaria Galassi e la stessa Ambra Angiolini.
Ha riscosso molte critiche e altrettanto successo, testimoniato dall'assortito merchandising composto da dischi, diari, album di figurine, quaderni e altro.
Il programma nacque nel 1991 e la prima edizione è andata in onda per tutta la stagione 1991/1992 su Canale 5, dalle 12:50 alle 14:30 a partire dal 9 settembre, con la conduzione di Enrica Bonaccorti e la partecipazione di Antonella Elia ed Yvonne Sciò. La trasmissione ha segnato l'esordio del regista Gianni Boncompagni (che aveva già diretto la Bonaccorti in Pronto, chi gioca?) sulle reti del gruppo Fininvest. Relativamente al titolo egli negò eventuali intenti polemici e affermò di essersi ispirato alla canzone No, non è la Bbc del suo vecchio programma radiofonico Alto gradimento.La scenografia del varietà rappresentava le quattro stagioni (una per ogni lato dello studio, con una piscina posizionata nel lato estivo) ed era arricchita dalla presenza di un folto gruppo di ragazze, inizialmente un'ottantina e quasi tutte provenienti dalle edizioni di Domenica in dirette dallo stesso regista negli anni precedenti. Nei primi tempi queste erano relegate al ruolo di coro o al massimo si esibivano in piccoli intermezzi musicali o in balletti, come la gara More contro bionde in cui due piccoli gruppi composti da alcune di loro, per l'appunto more e bionde (capitanati rispettivamente da Yvonne Sciò ed Antonella Elia), si sfidavano in canzoni e coreografie.Altro elemento distintivo dello studio era la già citata piscina, dove si svolgevano alcuni giochi telefonici e dove alcune ragazze, durante la puntata, si tuffavano e facevano il bagno; a partire dalla terza edizione, tuttavia questa venne mano a mano usata sempre di meno, fino a rimanere solo come un mero arredo scenografico nella quarta e ultima edizione, anche per via delle proteste riguardanti l'abbigliamento sfoggiato dalle ragazze (nel caso dei bagni in piscina erano in costume da bagno).Pochi mesi dopo l'inizio della trasmissione vennero effettuate alcune modifiche alla struttura dello spettacolo: Yvonne Sciò, che inizialmente conduceva una rubrica dedicata ai bambini, abbandonò la trasmissione per dedicarsi esclusivamente al cinema, mentre ad Antonella Elia e Miriana Trevisan venne affidato il compito di animare il Cruciverbone (anche questo un gioco già usato da Boncompagni nelle edizioni di Domenica in da lui dirette), in cui il telespettatore da casa, al telefono con Enrica Bonaccorti, doveva riempire orizzontali e verticali rispondendo alle domande poste. Successivamente gli autori decisero di mettere in luce altre ragazze, che divennero in questo modo personaggi cardine del programma, come accadde a Laura Freddi, che venne fatta notare al pubblico per la somiglianza con l'attrice Kim Basinger e alla quale fu fatto eseguire un casto spogliarello ispirato al film 9 settimane e ½. La stessa Freddi sostituì poi la coppia Elia-Trevisan nel momento del Cruciverbone. Parallelamente, ad Elena Moretti e Sabrina Marinangeli fu data la possibilità di esibirsi interpretando alcune canzoni usando la propria voce, contrariamente ad altre a cui fu data la stessa possibilità, venendo tuttavia supportate da alcune coriste al momento della registrazione dei brani poiché non eccellevano nel canto.
Gran parte dello spettacolo era composto dai giochi telefonici, che spesso accompagnavano i momenti delle telepromozioni; tra i giochi più ricordati è quello del Sette e mezzo, condotto da Antonella Elia insieme alla mini-valletta Martina Melli di appena cinque anni, durante il quale quaranta ragazze reggevano altrettante carte da gioco con cui il concorrente da casa doveva tentare la vittoria.Il programma continuò, tra un cambiamento e l'altro, dapprima intervallato dal neonato TG5 (dal 13 gennaio al 21 febbraio 1992) e poi con una riduzione di circa 30 minuti, dando un'importanza crescente alle ragazze, che divennero così le vere protagoniste dello spettacolo a scapito della conduttrice ufficiale, che a fine stagione fu relegata a condurre solo alcuni giochi. La stessa Bonaccorti, dopo la mancata conferma per l'edizione seguente, annunciò un suo temporaneo ritiro dal mondo della televisione per riposarsi dopo quest'esperienza rivelatasi troppo stressante.
Inoltre, il cast era caratterizzato dalla presenza di soli due uomini: il finto bagnino Bob (all'anagrafe Roberto Tron), entrato nella trasmissione con la partecipazione a una televendita pubblicizzante una marca di scarpe e rimastovi fino all'ultima stagione, e Davide Mengacci, cui era affidato l'angolo della posta.Al termine della stagione, conclusasi il 27 giugno, risultò evidente che il target della trasmissione, inizialmente individuato in quello delle casalinghe, si era gradualmente spostato fino a rivolgersi ad un pubblico nettamente più giovane.Furono inoltre ricavati parecchi spin-off durante questa edizione, come lo sfortunato preserale di Italia 1 Primadonna, condotto da Eva Robin's e Antonello Piroso con la partecipazione di Claudia Gerini, interrotto per bassi ascolti dopo appena due mesi di trasmissione, alcuni speciali in prima serata,, i festeggiamenti di Capodanno di Canale 5 e l'estivo Bulli e pupe, presentato da Paolo Bonolis e in onda in prima serata, in cui vennero introdotte diverse nuove ragazze (tra cui Ambra Angiolini, Francesca Gollini, Alessia Merz, Emanuela Panatta ed Alessia Gioffi) che parteciperanno poi alla successiva edizione della trasmissione; sempre durante l'estate 1992, la trasmissione è andata in onda con un "meglio di" dell'edizione appena terminata, intitolato Non è la Rai estate e proposto da Canale 5 nella medesima collocazione oraria.
Particolarmente ricordata è anche la sigla della prima edizione, ripresa per parte della seconda, dal titolo omonimo al programma e scritta da Cristiano Minellono e Gianni Boncompagni.
Nel settembre del 1992 partì la seconda stagione del varietà, con la conduzione di Paolo Bonolis che sostituì la Bonaccorti in seguito all'esperienza estiva di Bulli e pupe, versione estiva in prima serata del programma. Oltre al presentatore anche la scenografia è stata ripresa dallo show estivo e, in luogo delle quattro stagioni, venne rappresentata unicamente l'estate, caratterizzata da sfondo blu, cielo azzurro, sabbia e palme finte. Il programma tornò in onda sempre su Canale 5, dopo un'estate in cui erano stati mandati in onda i momenti migliori dell'edizione appena conclusa, con il titolo Non è la Rai - Estate.Una delle principali novità fu l'iniziale partecipazione al programma, in un ruolo attivo, del regista e ideatore Boncompagni, che occupava un segmento della puntata interloquendo con un'improbabile Cenerentola interpretata da Riccardo Rossi in alcuni siparietti comici;. Per il resto lo spettacolo proseguì seguendo il modello della stagione precedente, con tanti giochi telefonici, ma lasciando maggiore spazio alle esibizioni canore. L'11 gennaio del 1993 il programma fu soggetto a un drastico cambiamento e traslocò su Italia 1, aumentando di durata e collocandosi nella fascia oraria compresa tra le 14:15 e le 16:00, Nel periodo precedente al passaggio di rete lo share medio era del 17%, con picchi di ascolto di circa 3 milioni di spettatori.La presenza di Bonolis sullo schermo, che tra l'altro suscitò clamore perché aveva allacciato un rapporto sentimentale con Laura Freddi, una delle protagoniste del programma, diventò, per scelta del regista, sempre più limitata (negli ultimi mesi di trasmissione fu di fatto confinato a condurre solamente gli spazi delle réclame) e nel corso della stagione alcune ragazze ottennero la conduzione di interi blocchi del programma. Tra queste giovani spiccarono maggiormente:
Ambra Angiolini che, seduta su una poltrona bianca, conduceva il gioco dello zainetto, in cui il telespettatore che chiamava doveva indovinare dieci oggetti contenuti nello zainetto di Ambra ricordando gli eventuali oggetti già indovinati dai precedenti giocatori;
Francesca Gollini, che presentava sia il gioco della metamorfosi, nel quale i concorrenti dovevano tentare di capire in che personaggio si stava trasformando una fotografia tramite morphing, sia il gioco delle secchiate (inizialmente legato allo sponsor delle caramelle Dietorelle) in cui gli spettatori dovevano scegliere quale delle quattro ragazze scelte a sorteggio avrebbe dovuto provare a tirare una maniglia e aspettarsi o una doccia di caramelle (sostituite in seguito con dei fiori quando il gioco venne slegato dallo sponsor) o, molto più frequentemente, una doccia d'acqua gelata;
Roberta Modigliani, che proponeva un quiz sugli anagrammi con lettere viventi composte da una decina di ragazze della trasmissione (gioco già proposto nell'edizione precedente con la Bonaccorti);
Mary Patti, che su uno sgabello vertiginoso recitava il ruolo della vamp mentre conduceva il gioco del nome della nonna (che dopo mesi di vani tentativi dei concorrenti si scoprì essere un assai improbabile "Mosqu").Successivamente vennero messe in luce anche Alessia Merz, con il gioco del desiderio espresso il giorno del suo diciottesimo compleanno, e Miriana Trevisan, già molto attiva nella prima edizione, che nel suo quiz poneva ai telespettatori il filosofico quesito perché viviamo?.
Durante la stagione venne proposto anche il gioco delle chiavi con la conduzione di due ragazze già molto popolari presso il pubblico del programma, Roberta Carrano ed Ilaria Galassi, nel quale la Galassi, sotto lo sguardo della telecamera, nascondeva un mazzo di chiavi nei posti più disparati dello studio e il telespettatore doveva indirizzare la Carrano utilizzando le parole acqua (se si allontanava dal nascondiglio) o fuoco (se vi si avvicinava) alla ricerca dello stesso in un tempo prestabilito.
In seguito venne tuttavia reso noto che le giovanissime erano guidate tramite un auricolare dal regista, che suggeriva loro ciò che avrebbero dovuto dire.
Durante questa edizione aumentò il numero di esibizioni canore e venne introdotta una finta orchestra permanente, composta da una ventina di ragazze. Fece il suo debutto anche Sabrina Impacciatore che, già scoperta da Boncompagni a Domenica in, ereditò la rubrica della posta da Mengacci. Non è la Rai divenne in questa stagione anche un fenomeno nel mercato: vennero pubblicati i primi due album legati alla trasmissione, il primo dei quali raggiunse il secondo posto della classifica italiana. Vennero inoltre messi in vendita quaderni e t-shirt con i volti dei personaggi più amati dell'edizione in corso.
Vi erano blocchi di trasmissione durante i quali l'intero cast si scatenava sulle note di Please Don't Go, brano musicale del gruppo eurodance Double You, tormentone estivo del 1992. Come per l'anno precedente, il conto alla rovescia per l'anno nuovo di Canale 5 è stato affidato al programma pomeridiano con una puntata speciale in seconda serata, mentre da gennaio ad aprile 1993, nel preserale di Italia 1 e con la conduzione di Orietta Berti andò in onda Rock 'n' Roll, nato come una gara di rock acrobatico e poi trasformato in una costola serale di Non è la Rai condotta dalle ragazze stesse senza più la presenza della Berti. Solo a questa edizione prese parte Valentino, un finto poliziotto particolarmente bravo nei balli acrobatici.
A partire dalla terza stagione, in onda tra il 1993 ed il 1994, il programma non è stato più condotto da un presentatore professionista: il regista decise infatti di affidare il programma alle stesse ragazze che nei due anni precedenti erano riuscite a rubare la scena alla Bonaccorti ed a Bonolis, relegandoli in secondo piano. In particolare la scelta cadde su Ambra Angiolini, che in realtà era guidata tramite un auricolare dal regista stesso, il quale le suggeriva parola per parola il testo che lei doveva ripetere , apprezzata, a detta dello stesso regista, per la sua spigliatezza e capacità di rielaborare prontamente quel che le veniva dettato nel corso della diretta.. 
Gran parte dell'attenzione dei mass media, in questa terza stagione televisiva, era concentrata proprio su Ambra, la ragazzina appena quindicenne (in realtà sedicenne, ma la produzione decise di dichiarare un'età inferiore di un anno) che giocava, come detto sotto il costante suggerimento del regista, a fare la diva durante la trasmissione, capitanando un'agguerritissima schiera di ragazze che ebbero anch'esse la possibilità di esprimersi in giochi, canzoni e sketch di vario tipo all'interno dell'ora e mezzo di trasmissione (l'orario andava dalle 14:30 alle 16:00). Insieme ad Ambra Angiolini, che in quella stagione televisiva fu premiata con il Telegatto come personaggio rivelazione dell'anno, riscosse discreto successo soprattutto Pamela Petrarolo, soprannominata The voice. La Petrarolo, presente fin dalla prima edizione (era una delle ragazze provenienti da Domenica in), dopo aver cantato per una stagione in playback cominciò a registrare i brani da presentare in trasmissione con la sua vera voce ed ebbe anche l'opportunità di incidere per l'etichetta discografica RTI Music un primo disco da solista, Io non vivo senza te, pubblicato nel febbraio del 1994. Lo stesso privilegio fu concesso anche a Francesca Pettinelli, che a fine stagione pubblicò Dance with Francesca per la stessa etichetta.
L'edizione fu ricca di momenti di ilarità grazie agli sketch dell'esordiente comica Lucia Ocone, presente nel cast, che imitava vari personaggi, ed a Sabrina Impacciatore che, oltre a leggere la posta della trasmissione, ruolo che ricopriva già nella precedente edizione, inscenava scenette comiche e dirigeva il dibattito, un blocco del programma in cui le ragazze parlavano di vari argomenti, sia leggeri che impegnati.
Tuttavia questa edizione ricevette anche molte critiche: nacquero le prime accese polemiche sulla natura della trasmissione e i suoi contenuti, che coinvolsero anche movimenti femministi ai quali il programma rispose proponendo l'8 marzo 1994, Giornata Internazionale della Donna, una puntata in cui le protagoniste indossavano abiti da sposa. La stagione vide inoltre l'abbandono improvviso e apparentemente immotivato di una delle ragazze più amate, Miriana Trevisan. Iniziò a spargersi la voce di una presunta rivalità tra Ambra Angiolini, ormai indiscussa protagonista del programma, e Pamela Petrarolo, che in seguito fu smentita da entrambe le parti.
Questa edizione fu l'ultima ricca di giochi, che nella stagione successiva sarebbero stati praticamente eliminati. Tra i più seguiti c'era il primaverile gioco delle secchiate, già presente nell'edizione precedente, il quale risultò uno dei pochi riproposti anche in quella successiva. Altri giochi ricorrenti sono stati quello del diario di Ambra, in cui i concorrenti da casa dovevano indovinare cosa aveva fatto la conduttrice il 15 agosto 1993, e il gioco dei bambini, in realtà solo un'opportunità per i giovanissimi spettatori per parlare con Ambra. È da ricordare anche il Batuca Gum, brano musicale sul quale le ragazze si scatenavano per vari minuti così come l'anno precedente facevano sulle note di Please Don't Go.Particolare scandalo fecero le dichiarazioni di Ambra (sempre sotto il suggerimento tramite auricolare del regista) durante le sue chiacchierate giornaliere con un diavoletto virtuale (che parlava solo a gesti) in pieno clima elettorale nella primavera del 1994, durante la quale affermò che, secondo il diavoletto, Satana tenesse per Achille Occhetto mentre il Padreterno era un sostenitore di Silvio Berlusconi.
Fu una stagione ricca anche di ospiti, tra i quali si annoverano Pippo Baudo, Bruno Vespa, Giuliano Ferrara e Maurizio Costanzo, tutti intervistati da una giovane ma sfrontata Ambra. Inoltre diversi artisti e gruppi musicali si esibirono davanti alle telecamere dello Studio 1 del Centro Palatino tra cui i Take That, i New Kids on the Block, e Giorgia, che duettò con Pamela Petrarolo.Sul piano del merchandising continuò la produzione di numerosi oggetti, come quaderni e diari, raffiguranti le piccole star del programma, vennero pubblicati i dischi Non è la Rai sTREnna e Non è la Rai estate rispettivamente nel dicembre 1993 e giugno 1994 e in particolar modo ebbe successo l'album di figurine che uscì in quell'anno.
Come venne riportato dai media l'anno seguente, il successo della seconda e terza edizione del programma permisero a Italia 1 di più che triplicare le tariffe pubblicitarie richieste nella fascia oraria 14:15-16:00, passando dai 5,5 milioni di lire del 1992 ai 18 milioni del 1993 (somme richieste per 30 secondi di pubblicità); in particolar modo, gli ascolti della trasmissione in queste stagioni si aggiravano tra il 13 e il 14% di share.
La quarta stagione, andata in onda tra il 1994 ed il 1995, iniziò registrando ancora un buon successo, seguito però nelle settimane successive da un lento declino, che fece calare gli ascolti del programma fino all'11% di share perdendo così alcuni punti rispetto alla precedente stagione. Con gran disappunto dei fan della trasmissione, quasi tutte le ragazze vennero sostituite da un centinaio di nuove leve, molte delle quali particolarmente giovani (un'età media di 14 anni), selezionate durante l'estate in un mega casting svoltosi a Cinecittà che coinvolse circa 3.000 aspiranti intrattenitrici.Francesca Gollini lasciò la trasmissione perché decise di intraprendere la carriera di cantante, incidendo un singolo dance intitolato Only imagination, con lo pseudonimo Cat Francy.
Pamela Petrarolo sostituì Marina Cinti nel ruolo di coreografa del programma, coadiuvata da altre due ragazze, Chiara Caputo e Federica Addari, mentre tra gli autori ha fatto la sua comparsa Peppi Nocera, che ha partecipato alla composizione di alcune canzoni. Nel primo periodo della trasmissione la sigla di apertura fu una versione modificata dell'aria La calunnia è un venticello da Il barbiere di Siviglia, cantata da Ambra vestita da don Basilio, contenente alcuni attacchi verso la stampa, da alcuni ritenuta una sigla creata per appoggiare le critiche che l'allora presidente del consiglio dei ministri Berlusconi aveva rivolto ai media su carta nei mesi precedenti.Francesca Pettinelli, che nella precedente edizione aveva conquistato parecchio spazio, abbandonò il programma poco dopo il suo inizio, e sei anni dopo, nello speciale celebrativo Non era la Rai, motivò la sua scelta affermando che non le piaceva più l'ambiente che si stava creando, e perché le nuove colleghe erano troppo giovani per non avere una fortissima rivalità tra loro.
Venne dato ampio spazio alla moda, con sfilate e competizioni tra alcuni giovani stilisti emergenti, le cui modelle erano le stesse ragazze del programma (le prime sono state Ilaria Galassi ed Antonella Mosetti, che nella prima settimana furono le uniche a sfilare), mentre sparirono quasi del tutto i giochi, che trovarono spazio solo nei primi mesi, con il gioco di Ambra la maga magra, e negli ultimi, quando, con l'arrivo della primavera, furono montate di nuovo le docce per lo storico gioco delle secchiate.
Tra le altre novità di quest'edizione ci furono la classifica dei brani da discoteca più ballati nel fine settimana appena trascorso, l'introduzione di una passerella, che divideva in due settori le sedie rosse che ospitavano l'intero cast e che hanno caratterizzato lo studio dalla seconda edizione (unica variazione della scenografia), l'apertura degli studi alle comitive scolastiche in primavera, che partecipavano così al programma, ed un torneo in cui le ragazze si sfidavano a colpi di barzellette.
Come nella stagione precedente, anche questa edizione vide molti ospiti musicali, tra i quali il primo ad essere invitato fu Marco Masini, che cantò la canzone Cuccioli.
Ad inizio stagione venne proposto un televoto (a quel tempo un'autentica novità in Italia, effettuato con un sistema chiamato Diapason) per eleggere la ragazza più popolare del programma, che risultò essere la siciliana Nicole Grimaudo (con circa 150.000 voti su 572.000 totali), debuttante in quell'edizione, seguita da Alessia Merz e Alessia Mancini (anch'essa al debutto in quell'annata).
Il televoto (gratuito) venne ripetuto anche in seguito, arrivando a superare il milione di telefonate giornaliere, situazione che sembrava contraddire i cali d'ascolto registrati dall'Auditel nei primi mesi della trasmissione.Il resto dell'edizione si sviluppò senza particolari sconvolgimenti della scaletta, che, a partire dal gennaio del 1995, per alcune settimane si arricchì della rubrica Non è la Rai Cult, occasione per mostrare vecchi spezzoni video ripresi sia dalle precedenti stagioni del programma, sia dagli speciali e dagli spin-off degli anni passati. Furono presentate anche delle coreografie su basi dance o pop di grandi successi musicali (come Vogue di Madonna) preparate da Pamela Petrarolo, che durante questa edizione pubblicò il suo secondo album Niente di importante, composto da inediti italiani melodici.
La Fininvest propose a Boncompagni un nuovo contratto per Non è la Rai anche per la stagione successiva, 1995/96, ma legò il contratto ai risultati Auditel che avrebbe ottenuto. Boncompagni si rifiutò di firmare un contratto con una simile clausola, sancendo così la chiusura definitiva del programma il 30 giugno 1995. Quel giorno si assistette a un finale con le lacrime sulle note di T'appartengo, la canzone di Ambra Angiolini contenuta nel suo primo album dal titolo omonimo pubblicato proprio all'inizio di questa stagione (in cui cominciò a cantare con la sua vera voce), di cui fu in seguito pubblicata anche la versione in lingua spagnola, Te pertenezco, che ebbe un ottimo successo di vendite in Spagna ed in Sudamerica. Sempre nell'ultima puntata alcune delle ragazze più note degli anni precedenti tornarono sul palco, riproponendo per l'occasione alcuni brani più caratteristici delle passate edizioni. Durante l'ultima puntata, oltre alle esibizioni delle "vecchie glorie" del programma, ebbe luogo anche la finale del concorso della stilista del secolo tramite televoto. Lo stesso giorno si sarebbe celebrato, qualche ora più tardi, il matrimonio di Antonella Mosetti con Alessandro Nuccetelli: l'evento fu filmato dalle telecamere della Fininvest per essere mandato poi in onda a fine luglio con il titolo Fiori d'arancio a Non è la Rai e presentato da Riccardo Rossi.Anche in quest'ultima stagione ci fu un buon merchandising, che non vide però ulteriori introduzioni tra i prodotti distribuiti.
Nella stagione 1995/96 il programma venne sostituito da Generazione X, condotto sempre da Ambra Angiolini, che tuttavia non riuscì ad avere lo stesso successo di Non è la Rai, rimanendo in onda per una sola stagione televisiva.
Le ragazze che parteciparono alle varie edizioni del programma furono diverse centinaia e solo una parte di esse riusciva a farsi notare, come interprete di canzoni, come conduttrice di giochi o come ospite d'onore nelle serate che venivano organizzate nelle discoteche.
Tra quelle che presero parte alle prime edizioni, oltre a chi aveva già avuto in passato delle esperienze televisive (principalmente la Domenica In di Boncompagni) o cinematografiche, vi erano anche alcune vincitrici del concorso di bellezza Miss Teenager: Claudia Gerini (vincitrice nel 1985), Barbara Lelli (1987) e Monia Arizzi (1988).In un'intervista del dicembre 2007 a La Stampa Boncompagni (in quel periodo presente sul piccolo schermo su LA7 con il programma Bombay) ha rivendicato anche la multietnicità delle ragazze del programma, essendo presenti nel cast giovani di etnia asiatica, africana e sudamericana, anche in ruoli di primo piano.Come scritto inizialmente, alcune delle partecipanti al programma continuarono la carriera nel mondo dello spettacolo, seppur con risultati altalenanti. Molte divennero vallette o conduttrici di programmi sia sulle reti Mediaset sia su quelle Rai, rendendo, da un punto di vista a posteriori, la trasmissione di Boncompagni una specie di vivaio da cui poi sarebbero provenute showgirl tra le più popolari del decennio successivo.
Striscia la notizia, per esempio, ebbe come coppie di veline per le stagioni 1994/95 e 1995/96 rispettivamente Miriana Trevisan/Laura Freddi e Alessia Merz/Cristina Quaranta, tutte provenienti da Non è la Rai e destinate negli anni successivi a partecipare nei ruoli più disparati a numerose produzioni televisive.
Nella stagione successiva 1996/97 doveva essere nuovamente presente come velina bionda una ragazza del programma, Ilaria Galassi, ma pochi giorni prima dell'inizio della trasmissione dovette rinunciare a causa di un incidente, comparendo solo più avanti in alcune telepromozioni e nella versione estiva del programma, Doppio lustro, nel 1998. Nel 1997/98 Alessia Mancini venne scelta come velina mora; confermata anche per l'anno successivo dovette rinunciare per motivi di salute, per poi rientrare nel piccolo schermo nel 1999 con il quiz preserale di Canale 5 Passaparola.
Emanuela Panatta, che già a Non è la Rai si era distinta per le doti di ballerina, entrò prima a far parte di diversi corpi di ballo di trasmissioni della Rai, per poi condurre per due stagioni un programma per ragazzi su TMC 2 in cui venivano trasmessi i cartoni di Cartoon Network. Scelta nel 1998 come prima ballerina da Boncompagni per la trasmissione di Rai 2 La crociera, condotta da Nancy Brilli (per alcuni versi simile come impostazione a Non è la Rai, ma cancellato dopo una sola puntata a causa degli ascolti inferiori alle aspettative della rete), si dedicò in seguito quasi esclusivamente al teatro. Lavorarono nuovamente con Boncompagni anche Lucia Ocone e Sabrina Impacciatore nel fortunato varietà comico Macao, in onda sempre su Rai 2 e condotto da Alba Parietti, che contribuì a dar loro la possibilità di recitare negli anni seguenti in diverse fiction e film e di partecipare a programmi comici, tra cui i vari Mai dire... della Gialappa's Band e Ciro, il figlio di Target.
Altre ragazze, come Romina Mondello, Claudia Gerini (entrambe con esperienze precedenti alla trasmissione legate ai concorsi di bellezza), Nicole Grimaudo, Veronika Logan, Karin Proia ed Alessia Barela diverranno apprezzate attrici, mentre Ambra Angiolini, considerata simbolo del programma per il suo ruolo di conduttrice, si rivelerà un personaggio poliedrico in grado di passare dalla recitazione, al canto, alla conduzione televisiva e radiofonica ed al doppiaggio, ottenendo numerosi riconoscimenti.
Eleonora Cecere, un'altra delle ragazze a cui veniva dato più spazio durante il programma, aveva già avuto alcune esperienze come attrice, nel 1987, a soli nove anni, in La famiglia di Ettore Scola e nell'Intervista di Federico Fellini e, nel 1991, in La carne di Marco Ferreri. Dopo Non è la Rai è stata protagonista di alcuni fotoromanzi Lancio e, per un breve periodo, ha fatto parte del corpo di ballo di Domenica in, per poi formare con altre tre ex ragazze di Non è la Rai un gruppo musicale, le Dolci Manie, rimaste per una stagione come ospiti fisse al Tappeto Volante, programma quotidiano condotto da Luciano Rispoli su Telemontecarlo. Terminata questa esperienza, la Cecere ha proseguito la sua carriera nel mondo dello spettacolo come cantante solista e brevemente come conduttrice televisiva nell'emittente laziale T9, oltre ad essere apparsa come ballerina in alcune trasmissioni della Rai.
Roberta Carrano, un'altra delle ragazze più popolari della trasmissione (ha partecipato a tutte e quattro le edizioni), dopo la fine di Non è la Rai ha preso parte ad alcuni film indipendenti ed ha lavorato a Rai International, conducendone alcuni programmi; in seguito ha però preferito abbandonare il mondo dello spettacolo, dedicandosi alla gestione di un mobilificio di Roma.
Tra le ragazze che proseguirono la carriera nel mondo dello spettacolo, seppur con fortune alterne, anche Alessia Gioffi, entrata nel cast tramite lo spin-off Bulli e pupe e nota nel programma come Terminator, per via del modo di ballare particolarmente energico e caotico. Dopo Non è la Rai fece parte del corpo di ballo del varietà di Rai 1 Numero Uno condotto da Pippo Baudo, per poi condurre alcune trasmissioni su televisioni locali e satellitari, oltre a recitare in spot televisivi. Nel 1997 interpreta il singolo Snoopy Twist, dedicato all'omonimo Beagle che compare nei fumetti e nei cartoni dei Peanuts: il video musicale della canzone verrà usato in quel periodo da Junior Tv per introdurre il Charlie Brown and Snoopy Show. Dopo aver sentito una forte chiamata interiore di fede ha iniziato a dedicarsi alla cura di poveri senzatetto e persone anziane sole, donando la sua immutata energia con grande affetto e condividendo le sue emozionanti esperienze sociali e divertenti spezzati di vita quotidiana in una pagina social su Facebook.
Tra coloro che avevano seguito Boncompagni nel passaggio da Domenica in a Non è la Rai spiccavano anche Sabrina Marinangeli (corista di numerose trasmissioni e occasionalmente conduttrice), Pamela Petrarolo (cantante e attrice teatrale) e Francesca Pettinelli (cantante).
Di seguito, un elenco delle ragazze che ebbero maggior risalto nelle diverse edizioni:
Buona parte del programma era basata sull'esibizione di numerose ragazze che in playback interpretavano delle canzoni, di norma arrangiate dal musicista Stefano Magnanensi, con l'ausilio di voci prestate da alcune vocalist; tuttavia, ad alcune era stato concesso di incidere le canzoni con la propria voce. Le canzoni erano, generalmente, grandi successi musicali dei decenni precedenti (anche se non sono mancati dei medley con canzoni anni trenta e quaranta) e tra i brani più cantati e proposti nello show si ricordano La pelle nera e Strapazzami di coccole. Meno spesso venivano scritti dei brani appositamente per quel contesto, come Tutta tua e Ailoviù, mentre nella quarta edizione alcuni di quelli scartati dal primo album da solista di Ambra, come Il telefonino, Non sono lolita e Too Bad, scritte dall'autore Peppi Nocera, furono riassegnate ad altre ragazze e curiosamente incise dalla cantante che nei precedenti anni aveva dato la voce alle interpretazioni della Angiolini, Alessia Marinangeli. Erano infatti presenti numerose coriste, ma di solito le ragazze che interpretavano più canzoni avevano una cantante ricorrente, come appunto la Marinangeli per Ambra o Loredana Maiuri per Moira Marinucci e Marzia Aquilani.Talvolta venivano preparati dei duetti o canzoni di gruppo; alcune cantavano sempre in coppia, come Virginia Presciutti, che si faceva chiamare Virginia Wolf (storpiando il cognome della famosa scrittrice) e Francesca Pettinelli, Shaila Risolo e Valentina Abitini o Barbara Lelli e Letizia Catinari, mentre occasionali duetti si ebbero tra coloro che risultavano essere amiche nell'ambito della trasmissione, come Antonella Mosetti e Ilaria Galassi che cantarono insieme The Sound of Silence e Una fetta di limone o Moira Marinucci e Marzia Aquilani in una reinterpretazione di Drive My Car dei Beatles.Un tipico esempio di trio era invece quello composto da Arianna Becchetti, Monia Arizzi e Laura Migliacci, che formavano il trio delle bionde e si esibivano sempre insieme (anche se, fino alla terza edizione, Laura si esibiva anche in duetto con Roberta Carrano).
Molte di queste incisioni venivano usate nelle serate in discoteca dove le piccole stelle della trasmissione presenziavano come ospiti, e vennero inserite nelle sei compilation pubblicate tra il 1993 e il 1995 (solitamente una a dicembre ed una a giugno) e nei dischi delle tre che hanno potuto pubblicare dei dischi personali: Ambra Angiolini, Pamela Petrarolo e Francesca Pettinelli.
Dopo la loro partecipazione alla trasmissione, due ragazze pubblicarono delle incisioni strettamente in collegamento con quest'ultima. Nell'autunno 1994 Mary Patti, che aveva abbandonato il programma pochi mesi prima, pubblicò per l'etichetta New Music un album intitolato Canzoni in libertà contenente brani eseguiti da una cantante professionista, Roberta Granà, sfruttando la sua immagine e il successo regalatole dalla trasmissione. Con la sua voce cantò invece Sofia Sed per un singolo pubblicato nell'estate del 1995, che conteneva la canzone Didin (cover del brano di Rossana Casale presentata a Non è la Rai negli ultimi mesi di trasmissione) e un brano inedito intitolato Decidi con me.
Buona parte del merchandising era basata sulle pubblicazioni musicali, che hanno costituito una vera e propria discografia strettamente collegata alla trasmissione: sono state pubblicate per la RTI Music sei compilation contenenti brani presentati nel varietà (l'ultima era composta da due dischi) e cinque album di tre ragazze (l'album di Ambra è stato pubblicato anche in versione spagnola e diffuso nei paesi iberici e dell'America del Sud). Durante il programma era spesso evidenziata, con fini promozionali, la presenza delle canzoni eseguite sulle compilation in vendita e gli stessi CD sono stati a volte premio per i giochi telefonici. Durante le esibizioni di Ambra effettuate nel periodo di lancio di T'appartengo alla cantante veniva sovrapposta una grafica con cornice rossa che ricordava la copertina dell'album.
Nonostante sia noto che le protagoniste del programma interpretavano brani incisi in precedenza da cantanti professioniste, meno risalto ha avuto il fatto che un gruppo non irrilevante di queste si cimentava in sala d'incisione registrando i brani che avrebbero poi reinterpretato in trasmissione.
Le cantanti hanno avuto un ruolo fondamentale nella composizione dello spettacolo, in quanto la stragrande maggioranza delle canzoni presentate venivano incise dalle numerosissime vocalist scelte proprio per quel compito.
Della trasmissione sono stati tratti altri programmi televisivi che sono stati considerati degli spin-off della stessa. Si trattava di versioni serali, serate speciali o programmi stagionali. Gli spin-off sono stati numerosi e hanno avuto quasi tutti lo stesso seguito della trasmissione principale.
1991 - Capodanno con Canale 5, evento di Capodanno di Canale 5 con il cast di Non è la Rai e presentato da Enrica Bonaccorti.
1992 - Serata d'amore per San Valentino, prima serata speciale condotta da Gerry Scotti il 12 febbraio, consisteva in una gara di canzoni d'amore interpretate dalle ragazze della trasmissione, in onda su Canale 5.
1992 - Carnevale con Canale 5, evento in prima serata sul Carnevale con il cast di Non è la Rai, in onda il 2 marzo su Canale 5.
1992 - La notte della bellezza, prima serata speciale condotta da Fabio Testi con il cast di Non è la Rai dedicata alla bellezza, in onda su Canale 5.
1992 - La grande festa di Non è la Rai, speciale in onda il 28 giugno 1992 alle 22.45 su Canale 5 con le immagini del toga party organizzato dalla produzione la sera dell'ultima puntata della prima edizione e interviste realizzate da Giorgio Medail e Michela Vittoria Brambilla.
1992 - Non è la Rai - Estate, versione in "meglio di" della prima edizione della trasmissione andata in onda durante l'estate su Canale 5.
1992 - Capodanno '92, evento di Capodanno di Canale 5 con il cast di Non è la Rai e condotto da Paolo Bonolis.
1993 - Capodanno '93, evento di Capodanno di Italia 1 con il cast di Non è la Rai, condotto da Pamela Petrarolo (che sostituì Ambra Angiolini, influenzata).
1995 - Fiori d'arancio a Non è la Rai, andato in onda il 26 luglio 1995 nel preserale di Italia 1, mostrava il matrimonio di Antonella Mosetti. Condotto da Riccardo Rossi.
Il fenomeno Non è la Rai è anche testimoniato dal fatto che davanti agli studi televisivi in cui veniva realizzata la trasmissione, fin dal mattino ogni giorno si accalcavano centinaia di fan provenienti da tutta Italia, che cercavano di farsi fare autografi, fare delle foto, consegnare lettere o più semplicemente scambiare qualche parola con le piccole star del programma mentre entravano e uscivano dagli studi. Alcuni di essi erano soliti riempire i muri delle strade antistanti il centro Palatino con messaggi indirizzati alle protagoniste del programma. Tra l'altro, molte troupe di televisioni provenienti da tutto il mondo hanno fatto visita allo studio 1 del Centro Palatino di Roma dal quale andava in onda la trasmissione, per studiarla e carpirne i segreti.
Tuttavia, insieme alle varie testimonianze del successo, Non è la Rai ha avuto anche un nutrito gruppo di detrattori che, paradossalmente, contribuirono al successo della stessa perché, anche grazie a loro, se ne parlava continuamente.
Una delle critiche principali rivolte alla trasmissione fu l'esecuzione in playback delle esibizioni canore e l'utilizzo di cantanti professioniste per il doppiaggio delle giovani intrattenitrici; questo, come detto, era verissimo ma non per tutte: è noto che alcune utilizzassero sempre o saltuariamente la propria voce per incidere i brani che avrebbero in seguito eseguito durante la trasmissione, come Pamela Petrarolo e Francesca Pettinelli.Nell'autunno del 1992 il Telefono Azzurro, per bocca del suo presidente e fondatore Ernesto Caffo, criticò pesantemente il programma, soprattutto l'angolo della posta in cui veniva data la possibilità di far incontrare ad alcuni bambini le loro beniamine; secondo Caffo il programma poteva «creare modelli patologici nei ragazzi più fragili facendogli perdere il senso del rapporto tra finzione e realtà». Veniva anche fatto notare da Telefono Azzurro un fenomeno che si stava creando in quei mesi, con utenze telefoniche intestate a famiglie dal cognome uguale a quello delle ragazze del programma che venivano subissate da telefonate dei fan speranzosi di poter contattare qualcuna di loro.Nel 1993, per l'album Gli spari sopra, il rocker italiano Vasco Rossi ha scritto una canzone avente per oggetto la trasmissione e le sue protagoniste, Delusa (che fu uno dei tormentoni musicali dell'estate 1993), in cui criticava in modo aperto la presunta ambiguità del comportamento di Gianni Boncompagni. In risposta a questa canzone, e in generale alle critiche di quel periodo, la sigla utilizzata per gran parte della terza stagione aveva come titolo Affatto deluse e nel testo, oltre ad impiegare questa frase come ritornello, consigliava a chi non era interessato al programma di cambiare emittente o di leggere un quotidiano invece di guardarlo.
Tra le varie polemiche che riguardarono la trasmissione si ricordano anche quella causata da una frase pronunciata da Ambra, che confessò che il diavoletto, una creatura computerizzata con la quale condivideva lo schermo per alcuni blocchi a puntata interpretando i suoi gesti come le veniva suggerito dal regista in auricolare, le aveva detto che Dio era dalla parte di Berlusconi mentre il diavolo stava con Occhetto (battuta suggerita dal regista stesso). Questo avvenne nella primavera 1994 in piena campagna elettorale per le elezioni politiche e catalizzò numerose critiche da più parti, e l'accusa di fare discorsi filoberlusconiani. Questo fatto portò a una maggiore regolamentazione dell'uso della politica all'interno di programmi non informativi.
Ma a prescindere dalle vicende politiche della campagna elettorale, suscitarono clamore anche i discorsi politici fatti da Ambra sempre durante la primavera del 1994. L'8 marzo di quell'anno venne organizzata una manifestazione femminista, davanti agli studi televisivi del Centro Palatino, da alcune studentesse (circa 500) contro l'idea che, a loro parere, la trasmissione proponeva della figura della donna. Per tutta risposta, quel giorno fu mandata in onda una puntata eccezionalmente registrata il giorno prima in cui tutto il cast era vestito con abiti da sposa.L'edizione successiva ai grandi scandali politici si aprì con altre critiche: il fatto che per un breve periodo durante la trasmissione si ballasse la canzone Short Dick Man (letteralmente Uomo dal pene corto) dei 20 Fingers, nell'ambito della classifica dei brani di musica dance più ballati nelle discoteche, attirò sul programma una serie di proteste, a causa del contenuto spinto del motivo musicale.
Di tanto in tanto, comunque, era comune leggere sui giornali, durante lo svolgimento della seconda e della terza edizione (stagioni 1992/93 e 1993/94), proteste di varia natura da parte soprattutto di associazioni di genitori o di esponenti della Chiesa (pesanti critiche furono rivolte anche dal settimanale Famiglia Cristiana), per via dell'immagine da lolita che veniva "ritagliata" sulle ragazze che venivano mostrate durante i balli di gruppo tramite inquadrature e atteggiamenti da alcuni ritenuti provocatoriamente equivoci. A seguito di queste critiche nella quarta stagione gli abiti di alcune di coloro che si esibivano nei momenti di ballo e canto vennero modificati per renderle meno provocanti, pur essendo in generale l'abbigliamento di questa edizione già più castigato rispetto a quello delle edizioni precedenti (dove spesso le partecipanti ai giochi o ai balli di gruppo erano in costume da bagno).
Inoltre, il fatto che alcune partecipanti all'ultima edizione avessero meno di quattordici anni spinse la protesta di alcune mamme che, in seguito a cortei e manifestazioni di dissenso, riuscirono nell'intento di far allontanare dal palcoscenico le più giovani. Tuttavia, il regista decise di non eliminarne la partecipazione al programma, e anzi risaltò la loro presenza facendo loro interpretare una sorta di "sceneggiato" di addio in cui si assisteva alla scena di ventisette ragazze che, tra (finte) lacrime e un sottofondo musicale struggente, abbandonavano lo studio. Tutto questo accadeva ogni giorno alle 15:30, poiché le under 14 non potevano stare in video per più di un'ora al dì.Particolari critiche sono state mosse anche per il fatto che spesso, durante i momenti musicali e in particolare con le canzoni d'amore, alcune di coloro che ascoltavano l'esibizione sedute nelle sedie rosse piangevano. Molti ebbero il sospetto che queste lacrime fossero forzate dalle stesse ragazze per ottenere un'inquadratura, ma durante gli speciali commemorativi della trasmissione alcune di loro hanno smentito questi sospetti, affermando che prima della diretta veniva somministrato del collirio, che agevolava la lacrimazione durante le canzoni struggenti.
Già nella prima edizione avvenne un fatto che suscitò molto clamore: nella puntata del 31 dicembre 1991, durante il gioco del Cruciverbone, una signora di Bassano in Teverina di nome Maria Grazia chiamò per partecipare. Dopo aver risposto bene a quasi tutte le domande (ogni concorrente poteva al massimo indovinare cinque parole), come quinta ed ultima opzione scelse il 96 orizzontale, una parola composta da sette lettere, nessuna delle quali scoperta; Enrica Bonaccorti constatò il fatto che la signora avesse scelto un termine particolarmente difficile da indovinare, ricevendo da questa, che confuse l'affermazione della conduttrice con la definizione dello stesso, la risposta esatta: Eternit. A questo punto la presentatrice si arrabbiò con la concorrente (che venne squalificata), chiedendole come potesse aver indovinato la parola pur non avendo ancora sentito l'indizio e senza lettere che potessero aiutarla, accusandola di aver commesso una truffa. Fininvest sporse denuncia, affermando che avrebbe verificato come potessero essere fuoriuscite le risposte del gioco, e vi fu anche un processo, svoltosi a Viterbo. La concorrente si è in seguito giustificata affermando di essere una sensitiva e di aver sognato la soluzione la notte precedente; nonostante tale spiegazione assai poco plausibile, la donna venne creduta dai giudici ed assolta. In seguito la Bonaccorti rivelò di essere stata rimproverata dai vertici Fininvest per non aver glissato sull'accaduto.
Non è la Rai è stato replicato innumerevoli volte sia nelle ore notturne su Italia 1 (tra il 1999 ed il 2003) che sul canale satellitare Happy Channel, dal marzo 1999. In particolare, su Italia 1 le repliche erano inserite nel palinsesto notturno, inizialmente alle 4 del mattino, ottenendo notevoli risultati d'ascolto in termini di share, nonostante la penalizzante fascia oraria, mentre su Happy Channel coprivano vari orari del palinsesto della rete tematica, per poi assestarsi nel luglio del 2003 alle 15:30. Il programma, in particolare, è stato uno dei più proposti e uno dei pilastri dell'emittente satellitare, andando in onda fino alla chiusura del canale stesso e risultando l'ultimo programma trasmesso dal canale, all'alba del 1º gennaio 2006, data di chiusura del canale per una ridefinizione contrattuale.Dopo cinque anni dall'ultimo ciclo di repliche, dal 4 aprile 2011 le puntate delle ultime due edizioni del programma sono state riproposte su Mediaset Extra, inizialmente in fascia pomeridiana (dove ha ottenuto ottimi risultati di ascolto in confronto alla media dell'emittente, arrivando a toccare una share dell'1%), per poi essere spostato nel preserale. Altre riproposizioni della trasmissione erano collocate in diverse fasce della giornata. Dopo poche settimane si è assestato definitivamente nel palinsesto notturno dell'emittente, mantenendo tale collocazione oraria per diverse stagioni.
Tuttavia non tutte le puntate sono state replicate; Mediaset ha infatti montato la stragrande maggioranza di quelle delle ultime due edizioni e alcune della seconda, tralasciando totalmente la prima edizione durante la quale i momenti di sponsor, che nella replica dovevano essere necessariamente tagliati, componevano la maggior parte della diretta; in seguito a un irrigidimento delle leggi che regolamentavano questo genere di propaganda, gli sponsor furono infatti soppiantati dalle più agili televendite, lasciando maggior spazio al programma.Dopo 25 anni, anche la prima edizione del programma è tornata in onda con le repliche di Non è la Rai estate, speciale antologico trasmesso originariamente nell'estate 1992 e riproposto dal giugno 2016 su Mediaset Extra.
La fama e il culto del programma non si sono conclusi il 30 giugno 1995. Negli anni successivi, oltre a riproporre le vecchie puntate, Mediaset ha prodotto due speciali commemorativi: il primo risale al 2001 ed è intitolato Non era la Rai, mentre il secondo, del 2005, è Non è la Rai speciale.
Le stesse ragazze sono state spesso ospiti di numerosi programmi televisivi, sia singolarmente che in gruppo, per raccontare la loro esperienza e parlare della loro vita dopo Non è la Rai.
Nel dicembre 2006 dieci ex ragazze di Non è la Rai (Pamela Petrarolo, Eleonora Cecere, Angela Di Cosimo, Francesca Pettinelli, le gemelle Eleonora e Nicoletta Costanzo, Shaila Risolo, Ilaria Galassi, Monia Arizzi e Alessia Gioffi) hanno preso parte a Libero, condotto da Alessandro Siani, che fu però interrotto dopo due puntate per i bassi risultati d'ascolto.
Per il 2007, tra l'altro, tredici protagoniste della trasmissione degli anni novanta (Pamela Petrarolo, Eleonora Cecere, Angela Di Cosimo, Francesca Pettinelli, Gaia Camossi, Daniela Giagheddu, le gemelle Eleonora e Nicoletta Costanzo, Sofia Sed, Letizia Boupkouele, Sabrina Marinangeli, Valentina Abitini e Shaila Risolo) hanno posato per un casto calendario benefico, ideato da un sito Internet dedicato al programma, il cui ricavato è stato devoluto all'associazione Save the Children per il sostegno a distanza di un bambino.
La fotografa di questo calendario è Patrizia Abbadi, cugina di Laura Freddi, anche lei facente parte del cast di Non è la Rai e oggi fotografa professionista.Nel 2008 l'esperienza a scopo benefico si è ripetuta con altre tredici ragazze: Francesca Pettinelli, Gaia Camossi, Daniela Giagheddu, Samantha Dell'Acqua, Federica Lotto, Marzia Aquilani, Valentina Abitini, Shaila Risolo, Eleonora Cecere, Barbara Trani, Arianna Becchetti, Alessia Bonetti e Romina Citarella.
Non era la Rai è stato il primo dei due speciali, prodotto da Mediaset nel 2001 in occasione dei 10 anni dalla prima puntata di Non è la Rai. Fortemente voluto dai fan dello spettacolo, aveva l'obiettivo di rintracciare coloro che sono state lanciate nel mondo dello spettacolo dalla trasmissione, svelando piccoli segreti o retroscena a distanza di qualche anno. Erano presenti anche le rubriche Juke Box, spezzoni di brani presentati nel varietà, Faccia a Faccia, dove due tra le protagoniste più amate venivano sottoposte ad un'intervista doppia in stile Le iene, e Il Domandone, in cui veniva posta la stessa domanda a tutte le ragazze che hanno partecipato alla realizzazione di questo show commemorativo, tra cui Ambra Angiolini, Pamela Petrarolo, Miriana Trevisan, Yvonne Sciò, Ilaria Galassi, Roberta Carrano ed Eleonora Cecere.
Era composto da dieci puntate da 30 minuti ciascuna in onda a partire dal 10 settembre 2001. In seguito ai fatti dell'11 settembre di quell'anno, la puntata del 12 non andò in onda e furono riassemblate le rimanenti in episodi da 40 minuti, anticipando l'orario dalle 15:00 alle 14:50.Il programma è stato riproposto tre volte: nei primi giorni del 2002 in occasione del 20º compleanno della rete e nell'estate 2005, sabato 9 e 16 luglio in fascia pomeridiana, in occasione del decennale dal termine di Non è la Rai, ottenendo ottimi ascolti in entrambe le puntate, e il 12 giugno 2016 una lunga maratona su Mediaset Extra in occasione nel Non è la Rai Day.
Non è la Rai speciale è stato prodotto dalla RTI New Media nel 2005 in occasione dei dieci anni dalla conclusione della trasmissione ed è andato in onda in prima serata il 26 settembre 2005 sul canale satellitare Happy Channel, che ne riproponeva le puntate.
Versione più rilassata (per via dell'assenza della pubblicità e dei ritmi meno serrati di una TV satellitare) di Non era la Rai, era più incentrato sulla discussione del programma come "fenomeno" piuttosto che sulla carriera delle protagoniste: sono state analizzate le tappe più importanti della storia del varietà, passando per i quaderni, diari, profumi ed altri gadget ad essa legati. Al programma celebrativo hanno partecipato alcune ragazze del cast, molte delle quali diventate mamme. Le ragazze interpellate per la registrazione di Non è la Rai speciale (della durata di circa 90 minuti) sono state Alessia Gioffi detta Terminator, che per tutta la durata della trasmissione ha cercato per le strade di Roma qualcuno che la riconoscesse, Roberta Modigliani, Alessia Merz, Annalisa Mandolini, Antonella Mosetti, Monia Arizzi, Angela Di Cosimo, Arianna Becchetti, Miriana Trevisan, Stella Rotondaro, Eleonora Cecere, Yvonne Sciò, Emanuela Panatta, Sofia Sed, Laura Freddi, Veronica Cannizzaro, Ambra Angiolini e Pamela Petrarolo.
Hanno partecipato anche Irene Ghergo, autrice del programma e braccio destro di Boncompagni in quel periodo, Corrado Grego, storico produttore della trasmissione nelle sue ultime edizioni, e uno dei cameraman, che hanno raccontato aneddoti riguardanti i retroscena della trasmissione.
I diritti di quest'opera erano ad appannaggio di Sky Italia fino al 2010, come da contratto, mentre Mediaset l'ha ritrasmessa nell'ambito del Non è la Rai Day il 12 giugno 2016.
Il 12 giugno 2016, in occasione dei 25 anni trascorsi dalla messa in onda della prima puntata, Mediaset ha celebrato la trasmissione proponendo una maratona di puntate del programma sulla rete digitale Mediaset Extra - che già in passato aveva proposto la trasmissione - in onda dalle 10.30 del mattino fino all'alba del giorno seguente. Per l'occasione sono state riproposte tre puntate di Non è la Rai estate, un'antologia della prima edizione trasmessa nel 1992 mai più ritrasmesse in televisione dopo l'emissione originale, e alcune puntate delle successive edizioni, tra cui l'ultima del 30 giugno 1995, oltre ai due speciali realizzati in precedenza, Non era la Rai e Non è la Rai Speciale, e una puntata del Maurizio Costanzo Show in versione Uno contro tutti dedicata ad Ambra Angiolini e trasmessa nel 1997. La maratona ha sorprendentemente suscitato un notevole successo di pubblico in particolar modo sui nuovi social media come Twitter, dove la trasmissione è stata tra gli argomenti più discussi della giornata, e attirato l'attenzione della critica televisiva.Sempre nel mese di giugno 2016 è uscita una ristampa in vinile del primo album di Ambra Angiolini, T'appartengo.L'esperimento è stato riproposto l'11 giugno 2017, dalle 10.30 alle 20.20 sempre su Mediaset Extra, con la riproposizione di una puntata del Maurizio Costanzo Show del 2003 dedicata alla trasmissione, la replica dello speciale La grande festa di Non è la Rai del 1992 e la riproposizione di alcune puntate della terza edizione del programma del periodo compreso tra maggio e giugno 1994 mai riproposte in precedenza e intitolate per l'occasione Le puntate perdute.
Nella serata del 31 dicembre 2017 è stato proposto nell'emittente Mediaset Extra il programma Capodanno con Non è la Rai per festeggiare il capodanno e l'arrivo del 2018. La trasmissione comprendeva la riproposizione della puntata del 31 dicembre 1993, condotta da Pamela Petrarolo in luogo di Ambra Angiolini, malata, seguita poi dalla replica integrale di Capodanno con Canale 5, andato originariamente in onda il 31 dicembre 1992 e condotto da Paolo Bonolis. La messa in onda di quest'ultima parte è stata effettuata in modo che la mezzanotte reale e quella della replica corrispondessero, in modo da far sì che il conto alla rovescia mostrato durante il programma corrispondesse a quello reale.
Non è la Rai è considerato uno dei simboli italiani degli anni novanta ed è spesso citato come programma che ha dato i natali alla televisione aperta a protagonisti non necessariamente dotati di particolari capacità artistiche, nonostante il cast del programma fosse composto da ragazze dalla spiccata attitudine alla danza.
Come detto, Vasco Rossi ha polemicamente dedicato alle ragazze della trasmissione la nota canzone Delusa, ma non è stato l'unico brano che comprende nel suo testo citazioni alla trasmissione, come per esempio in Maschio dove sei di Sabrina Salerno (1995) e in Deca Dance di J-Ax (2009), dove il cantante lo assimila ad altri programmi cult dei decenni passati, al pari di Drive In e I ragazzi della 3ª C, anche questi citati nella canzone.
Nel 1995, il regista Paolo Virzì ha inserito nel film Ferie d'agosto una scena nella quale è stato rappresentato il varietà; una delle protagoniste del film partecipa al Cruciverbone, per l'occasione condotto da Cristina Aranci, una delle ragazze di spicco dell'ultima stagione, contornata da numerose sue colleghe.Anche nel film Lamerica, di Gianni Amelio, vi è una scena nella quale si fa riferimento al programma. Alcuni protagonisti del film guardano Non è la Rai: in particolare si possono vedere sullo schermo della televisione alcune ragazze che si esibiscono in una coreografia.
Nella serie TV 1992, in onda su Sky Atlantic, vi sono molte immagini e riferimenti alla trasmissione; va segnalato che tuttavia questi riferimenti sono degli anacronismi, in quanto nella prima puntata della serie, ambientata nel febbraio/marzo 1992, si vede un filmato di Non è la Rai con il logo di Italia 1, quando invece all'epoca il programma andava in onda su Canale 5 (il programma fu spostato su Italia 1 solo nel gennaio del 1993, a metà della seconda edizione). Inoltre tra le ragazze che si vedono vi è Francesca Gollini, entrata nel cast solo nella seconda edizione, in onda dal settembre del 1992, così come è ben visibile la scenografia interamente estiva, anch'essa presente solo a partire dalla seconda stagione del programma.
Il format di Non è la Rai fu acquistato dalla rete televisiva brasiliana SBT, che ne produsse una versione locale, chiamata Fantasia, andata in onda dal 1997 al 2000 e nuovamente dal 2007 al 2008.
Joseph Baroni, Dizionario della televisione, Raffaello Cortina Editore, 2005, ISBN 88-7078-972-1.
 Aldo Grasso (a cura di), Enciclopedia della televisione, 3ª ed., Garzanti Editore, 2008, ISBN 978-88-11-50526-6.
 Lorenzo Lorenzi, Voglio sposare Ambra, Sperling & Kupfer, 1995, ISBN 88-200-2002-5.
 Isabella Panizza, La vera storia di Ambra, Gremese Editore, 1998, ISBN 978-88-7742-174-6.

Non ti scordar mai di me  è l'EP di debutto solista della cantante italiana Giusy Ferreri pubblicato il 27 giugno 2008 poco dopo la sua partecipazione alla prima edizione di X Factor, dove si è classificata al secondo posto.Il singolo estratto dal disco è stato Non ti scordar mai di me, che ha riscosso un grande successo sia nelle vendite che nell'airplay radiofonico. Il brano si è rivelato essere uno dei tormentoni dell'estate 2008.
Nell'aprile 2008 Giusy Ferreri partecipa ai provini per la prima edizione italiana di X Factor, dove viene notata dal giudice della categoria Over 25 Simona Ventura e da Cristiano Malgioglio; diventa la new entry della settima puntata. Durante la finale del programma presenta l'inedito Non ti scordar mai di me, scritto da Roberto Casalino e composto nelle musiche dallo stesso Casalino assieme a Tiziano Ferro.
L'extended play, certificato disco d'oro solo grazie alle vendite delle prenotazioni, esordisce direttamente alla 1ª posizione nella Classifica FIMI Artisti, mantenendo tale posizione per undici settimane consecutive. Secondo il resoconto annuale, stilato dalla rivista musicale Musica e Dischi, Non ti scordar mai di me è risultato essere il quinto ed il quarto album più venduto in Italia nel mercato fisico (oltre 300 000 copie) e digitale (14 093 download digitali).Il 12 gennaio 2009, in occasione della prima puntata della seconda edizione di X Factor, l'EP è stato certificato triplo disco di platino.
Non ti scordar mai di me – 3:29 (testo: Roberto Casalino – musica: Tiziano Ferro, Roberto Casalino)

La notiziabilità (in inglese newsworthiness, vocabolo talvolta utilizzato anche in italiano) è un concetto usato in sociologia della comunicazione che si può definire come "l'attitudine di un evento a essere trasformato in notizia" o "il complesso delle caratteristiche che rendono un evento di particolare interesse per i media".Il neologismo viene utilizzato in ambito giornalistico, massmediologico e divulgativo per indicare il raggiungimento da parte di un fatto o di un avvenimento dei criteri minimi necessari alla sua pubblicazione o diffusione sotto forma di notizia. In genere indica i criteri di valutazione per capire se un'informazione sia divulgabile e pubblicabile in funzione della rilevanza in un dato ambito e dell'interesse suscitato nel pubblico.
La valutazione della notiziabilità degli eventi viene affidata ai cosiddetti "valori notizia", che operano in maniera complementare, in combinazione fra loro. Essi, però, non vengono utilizzati esclusivamente nella fase della selezione della notizia, ma anche nel processo di preparazione degli articoli, suggerendo cosa vada enfatizzato, e persino nella percezione delle notizie da parte dei lettori.Il processo di selezione è molto veloce e dunque richiede criteri flessibili ma facilmente e rapidamente applicabili. Nell'individuazione dei criteri, che possono essere divisi in inclusivi ed esclusivi, bisogna inoltre tener conto della necessità di garantire sempre la quantità necessaria di notizie, secondo il principio di efficienza. Di conseguenza il numero dei criteri è molto ampio e alcune volte una parte di essi può essere in contrasto con altri. Le valutazioni effettive delle singole notizie, però, mutano nel tempo, anche nel volgere di pochi anni: argomenti che in un determinato periodo sono considerati poco rilevanti possono, pur utilizzando i medesimi criteri di scelta, diventare centrali sotto la spinta di fattori esterni come ad esempio l'improvvisa popolarità di un determinato àmbito.Non è infrequente, inoltre, che i principi alla base della notiziabilità tendano ad autoalimentarsi, come può succedere ad esempio per i movimenti che si occupano di un argomento specifico: se questi vengono giudicati "notiziabili", producono materiale molto utile ai mass media, come documenti e studi sull'argomento, figure carismatiche, iniziative con grande partecipazione di pubblico e in alcuni casi scontri di piazza, diventando così ancora più notiziabili In questo caso, i movimenti in questione possono essere elevati al rango di fonti stabili, diventando essi stessi produttori di notizie.La selezione in base ai valori notizia, però, può essere alterata da elementi esterni. Uno di questi è la presenza di inviati e specialisti nelle redazioni: le notizie da loro proposte difficilmente vengono rifiutate. In alcuni casi la "specializzazione", cioè la spiccata attitudine a trattare un determinato àmbito tematico, coinvolge la maggior parte dei giornalisti di una redazione, e dunque la maggior parte dei contenuti prodotti viene consuetamente accettata. Questo argomento viene utilizzato da chi contesta l'esistenza stessa del concetto di notiziabilità (si veda il paragrafo dedicato).
Rispetto al contenuto è possibile individuare due fattori principali che determinano la notiziabilità: l'importanza della notizia e l'interesse del pubblico. Per definire nel dettaglio il primo di questi fattori possono essere considerati quattro aspetti:
Il criterio può essere definito in funzione del livello di potere dei soggetti coinvolti, della loro riconoscibilità da parte del pubblico e, nel caso di partiti o movimenti, della loro consistenza in termini numerici.Secondo Johan Galtung e Mari Holmboe Ruge, i primi studiosi che stilarono un elenco sistematico dei valori-notizia, un evento ha maggiori probabilità di diventare notizia se coinvolge persone o nazioni d'élite. È seguendo questo principio che, come hanno rilevato diversi analisti, argomenti che possono risultare noiosi al pubblico, ma che devono essere portati a sua conoscenza (come ad esempio la politica estera), sono ugualmente notiziabili.Dall'assunto di Galtung e Ruge consegue una maggiore notiziabilità in funzione del livello gerarchico più o meno alto dei soggetti coinvolti. Questo rende più complessa l'applicazione del criterio nell'ambito delle notizie economiche e più in generale negli ambiti diversi da quello istituzionale, unico caso in cui una gerarchia è definita con certezza.
Altro criterio che può determinare la notiziabilità è la capacità di un evento di condizionare positivamente o negativamente gli interessi del Paese al quale il mezzo si rivolge. Galtung e Ruge attribuiscono a un evento maggiore notiziabilità a seconda della significatività rispetto al contesto culturale del pubblico: ad esempio, come rileva il sociologo Herbert Gans, negli Stati Uniti d'America, nel corso della guerra fredda, la gerarchia delle notizie seguiva una scaletta che vedeva in testa gli eventi avvenuti nei Paesi più vicini o in quelli più potenti aderenti alla NATO, seguiti dalle notizie provenienti dagli altri Stati dell'Alleanza Atlantica, dall'Unione Sovietica e dai Paesi del Patto di Varsavia. Chiudevano la scaletta quelli che non rientravano in nessuna delle due categorie: questi ultimi venivano coperti solo in caso di guerre, colpi di stato e grossi disastri.La prossimità fra due Paesi, dunque, può essere definita in funzione di valori geografici, culturali e storico-politici, come annotato dai sociologi Peter Golding e Philip Ross Courtney Elliott, che analizzando i media nigeriani rilevano come a Lagos sia più notiziabile un evento avvenuto a Londra che uno accaduto ad Accra, che geograficamente è molto più vicina. Inoltre, la notiziabilità è condizionata dalla capacità infrastrutturale di un Paese di trasmettere le notizie stesse, anche in termini di disponibilità di fonti e di corrispondenti.In relazione a questo criterio, Oliver Boyd-Barrett e Terhi Rantanen – rispettivamente docenti presso la Bowling Green State University e la London School of Economics – annotano come la prevalenza fra le agenzie di stampa di quelle occidentali condizioni la selezione di notizie in materia di politica estera. Secondo lo studioso di Scienza politica Emidio Diodato, in particolare, la presenza quasi esclusiva in alcuni Paesi africani di Associated Press, Reuters e Agence France-Presse condiziona la raccolta di notizie in quelle nazioni e ne caratterizza i contenuti, che vengono selezionati in base ai modelli culturali dei Paesi di provenienza degli inviati. Questo processo, secondo il linguista Teun Adrianus van Dijk, influenza a cascata i mass media occidentali che non dispongono di altre fonti.
La rilevanza è tanto maggiore quanto più grande è il numero di persone che la notizia coinvolge direttamente. Inoltre, nel caso di eventi negativi, è stato rilevato come questo parametro sia condizionato dalla prossimità dell'accadimento: un disastro che coinvolge un minor numero di persone ma avviene in un luogo geopoliticamente o culturalmente vicino è più notiziabile di un evento analogo accaduto più lontano, secondo una legge definita "di McLurg", dal nome di un giornalista. Qualcuno si è persino spinto fino alla definizione di una proporzione fissa: in un disastro una vittima europea equivale a 28 cinesi, mentre 2 minatori gallesi equivalgono a 100 pakistani.
Questo fattore viene tenuto in considerazione quando gli eventi hanno una durata prolungata. Ad esempio, Gans rileva come alla fase iniziale delle primarie per le elezioni presidenziali statunitensi venga dato ampio rilievo, nonostante il loro esito abbia marginali conseguenze immediate.
Oltre all'importanza della notizia, l'altro fattore relativo al contenuto che determina la notiziabilità è l'interesse del pubblico. Questo fattore deriva dall'immagine del pubblico che i giornalisti hanno e dalla capacità di intrattenerlo insita nella notizia stessa, ad esempio perché essa offre un angolo visuale insolito o contiene un elemento di curiosità che può catturare l'attenzione. Questo criterio è finalizzato a mantenere vivo l'interesse del pubblico nei confronti del notiziario.Gans definisce quattro caratteristiche che la notizia deve avere per rispondere a questo criterio:
Gente comune in situazioni straordinarie o personaggi pubblici in situazioni ordinarie
Se il contenuto è elemento fondamentale per valutare la notiziabilità degli eventi, quasi altrettanta importanza rivestono le caratteristiche del prodotto editoriale destinato a ospitarne il resoconto. Ad essere valutati sono la compatibilità con le procedure interne alla testata, con le capacità tecniche e organizzative e con le caratteristiche proprie di ciascun mezzo. Questi valori, secondo Gans, vengono applicati se la notizia è poco importante o per scegliere fra più eventi a parità di rilevanza rispetto ai contenuti.Fra questi vanno indicati:
Il bilanciamento del notiziarioA questi fattori diversi studiosi aggiungono quelli legati all'"ideologia della notizia".
In primo luogo, diversi studiosi indicano fra i valori notizia la disponibilità di materiale, sottolineando in particolare quattro elementi:
Golding ed Elliott, inoltre, indicano fra i fattori relativi al prodotto la brevità, cioè la predisposizione degli eventi ad essere sintetizzati per essere spiegati senza perdere l'attenzione del pubblico. Il sociologo Mauro Wolf limita però l'applicazione di questo criterio a radio e televisione, indicando una diretta proporzione fra la necessità di avere notizie brevi e la disponibilità di molto materiale notiziabile, per rispettare i limiti di formato dei notiziari.
Un altro valore notizia tenuto in grossa considerazione è la novità (in inglese novelty o recency): la notizia dev'essere il più possibile vicina nel tempo alla sua pubblicazione. Da questo fattore, che si incrocia con la frequenza contemplata fra i criteri relativi al mezzo, determina diverse cornici di tempo a seconda della diversa cadenza periodica della pubblicazione.La novità non viene calcolata in termini assoluti, ma viene valutata dai giornalisti, che assumono come termine di paragone la propria esperienza (ritenendo che una notizia che risulti nuova a loro debba sembrarlo anche al pubblico), permettendo così la pubblicazione, ad esempio, di scoperte scientifiche datate ma mai divulgate al grande pubblico.Da questo valore notizia discende il cosiddetto "tabù della ripetizione": se una vicenda è simile ad altre sarà considerata meno notiziabile, ma sarà pubblicata ugualmente se risponde ad altri criteri di notiziabilità relativi al contenuto. Il criterio della novità, inoltre, può essere bilanciato da quelli relativi alla concorrenza, come rileva Gans analizzando la selezione delle notizie a Newsweek.
Un criterio utilizzato nel giornalismo televisivo è la qualità della notizia, che può essere sintetizzata in cinque elementi:
Il ritmo, cioè la possibilità di alternare contenuti con poca azione con altri più "movimentati", in modo da vivacizzare il complesso
La completezza, cioè la facilità di fornire tutti gli aspetti possibili di una vicenda controversa
La disponibilità di materiale di qualità tecnica almeno pari agli standard minimi
La chiarezza, cioè la possibilità di far comprendere al pubblico concetti complessi, anche a costo di sacrificare l'accuratezzaQuest'ultimo elemento, in particolare, si collega strettamente con quelli relativi al pubblico.
Un fattore ricorrente nella selezione delle notizie è il bilanciamento del notiziario, inteso come tendenza a coprire più ambiti e quindi a tenere desto l'interesse di fasce il più possibile diversificate di pubblico. Questo processo, oltre ad accentuare la frammentazione dell'informazione televisiva, permette l'inserimento nei notiziari di informazioni meno importanti sotto il profilo del contenuto.
Sono possibili due tipi di bilanciamento: quello relativo all'insieme del notiziario – che spinge alla diversificazione delle notizie evitando di dare spazio, ad esempio, solo alla cronaca politica inserendo anche informazioni sull'economia, sulla cronaca nera e sullo sport – e quello più legato alla specificità delle notizie, selezionate in modo da coprire tutto il territorio raggiunto e da riguardare tutte le fasce sociali e d'età. A questi ultimi fattori, nella cronaca politica, va collegato il bilanciamento della copertura dei partiti secondo il principio della par condicio. Quest'ultima pratica, però, secondo il sociologo Robert Hackett, altera la neutralità della cronaca, portando i media a limitarsi a fotografare la realtà sociale secondo l'agenda dettata dalla politica.
Fra i valori relativi al prodotto diversi studiosi annoverano quelli legati alla cosiddetta "ideologia della notizia", che tuttavia altri indicano fra quelli legati al contenuto. Tale principio è sintetizzato da una delle massime più famose sul giornalismo: Bad news is good news ("Le cattive notizie sono buone notizie"). In altre parole è più notiziabile un evento con conseguenze negative, che altera la routine o offre scene cruente. Per questo motivo sono più notiziabili singoli eventi che processi sociali costanti.
Le valutazioni relative al mezzo si incrociano con gli altri valori-notizia e, a seconda dei casi, possono agire a monte o a valle della selezione effettuata in base agli altri criteri relativi al contenuto e al pubblico. I criteri sui quali si basano queste valutazioni possono essere suddivisi in tre macrocategorie:
Il valore della frequenza, definito da Galtung e Ruge come "il lasso di tempo necessario [all'avvenimento] per prendere forma e acquistare significato", "premia" le notizie che raggiungono un epilogo in tempo utile per essere inserite nel notiziario. In altre parole, in base a questo criterio si dà più spazio agli eventi unici o che si concludono in un tempo compatibile con i processi produttivi del mezzo di informazione. Wolf, che limita l'applicazione di questo criterio a radio e televisione, definisce la frequenza come una "distorsione involontaria" della selezione.
Strettamente correlato a quello precedente è il criterio relativo al formato, che impone di selezionare le notizie in funzione del numero di servizi che possono essere trasmessi in un'edizione del notiziario o che possono essere pubblicati in una pagina. Questo criterio porta alla decisione di dare "in breve" (cioè con un testo stringato o, in televisione, senza immagini) le notizie che non si evolvono con un ritmo compatibile con la periodicità del mezzo. Ad esempio negli Stati Uniti d'America le notizie sui possibili negoziati di pace che avrebbero dovuto porre fine alla guerra del Vietnam venivano spesso evitate perché i giornalisti non consideravano probabile un accordo in tempi brevi.In conseguenza di questo valore, una trasformazione del formato del notiziario o della sua impaginazione comporta spesso una diversa modalità di selezione delle notizie.
Ultimo valore-notizia relativo al mezzo è la specificità del materiale, che si traduce nella disponibilità di immagini televisive o fotografie che ritraggono il cuore della vicenda raccontata. Questo criterio contribuisce alla determinazione della lunghezza dell'articolo o del servizio indipendentemente dal suo argomento e diventa sempre più importante con il trascorrere del tempo dall'inizio dell'evento: in altre parole, se in una fase iniziale l'indisponibilità di materiale specifico viene ritenuta tollerabile, col trascorrere del tempo questo fattore diventa dirimente. Viceversa, in alcuni casi, la disponibilità di buon materiale visivo può spingere i giornalisti a enfatizzare o arricchire con ulteriori ricerche la notizia ad esso collegata.Questo criterio viene spesso controbilanciato dagli altri, e in particolare da quelli relativi al contenuto e al pubblico, con un equilibrio non definito con chiarezza dai sociologi.
La concorrenza spinge le testate in due direzioni opposte, eppure contestuali: mentre, per aumentare la diffusione, esse tendono a differenziare contenuti e strategie editoriali, allo stesso tempo, per evitare di perdere copie, si imitano a vicenda, anticipano le possibili mosse dei competitor o si ispirano a modelli riconosciuti come autorevoli. Questo fenomeno incide sugli altri criteri, generando valori che Gans divide in tre categorie principali:
La valorizzazione delle notizie ottenute in esclusiva è un criterio universalmente applicato nel mondo del giornalismo. L'attenzione simultanea di cronisti di diverse testate allo stesso argomento, però, limita gli scoop, spingendo quindi i media a richiedere interviste esclusive o a creare rubriche per differenziarsi. Inoltre, nonostante l'emulazione fra testate concorrenti e il rifiuto dell'innovazione siano fattori specifici (si vedano i paragrafi seguenti), in questo parametro può rientrare la ricerca di punti di vista differenti, come ad esempio è stato rilevato negli studi sulla concorrenza fra le televisioni all news panarabe Al Jazeera e Al Arabiya.
Allo stesso tempo, però, per evitare di "stupire" i lettori o gli ascoltatori con innovazioni eccessive che possano spingerli a ripiegare su media più "prevedibili" e dunque più rassicuranti, spesso le redazioni limitano o eliminano valutazioni "originali", che cioè si discostano dagli schemi tradizionali. Questa tendenza porta testate direttamente concorrenti a scegliere le stesse notizie e a coprirle con una sostanziale omogeneità.
Il rifiuto dell'innovazione, inoltre, può portare a un principio che può essere definito come "emulazione della concorrenza", che può essere tradotta nella tendenza a selezionare le notizie che si presume i competitor possano scegliere, in un gioco di reciproca "imitazione preventiva" che rende ancora più somiglianti le testate concorrenti. Questo principio può anche portare alcuni media a dare copertura a notizie che sono già state fornite dai concorrenti nelle edizioni precedenti.Una conseguenza particolare di questo principio, infine, è la nascita di punti di riferimento professionali da emulare nella selezione delle notizie, chiedendosi cosa farebbe quella testata nella medesima situazione. Per i quotidiani statunitensi questi modelli sono il New York Times e il Washington Post, mentre in Italia in questa categoria possono essere segnalati il Corriere della Sera o La Repubblica.
Quelli relativi al pubblico sono i criteri definiti con minor chiarezza dai sociologi. È lo stesso oggetto a cui si richiamano a essere indefinito: più che al pubblico reale, infatti, essi fanno riferimento all'idea dell'audience che i giornalisti hanno. D'altro canto, come osserva una parte degli studiosi (ad esempio Gans e il sociologo della comunicazione Philip Schlesinger), la volontà dei cronisti di essere autonomi rispetto ai condizionamenti del pubblico ne limita la conoscenza stessa dei gusti di chi li legge o ascolta.La disputa sui contorni di questa categoria si spinge fino alla sovrapposizione dei valori relativi al pubblico con gli altri: Golding ed Elliott, ad esempio, assorbono fra questi criteri la specificità del materiale disponibile, mentre Schlesinger segnala la chiarezza, indicata da altri fra gli elementi costitutivi della qualità, un valore-notizia relativo alle specificità del prodotto editoriale.
Più condivisa è invece l'individuazione fra questi criteri della capacità della notizia di intrattenere il pubblico con storie "che non appesantiscono", cioè facili da comprendere e che non contengano aspetti che colpiscono in maniera negativa l'emotività dello spettatore o del lettore.A questo aspetto può essere collegato un criterio che Wolf definisce "della protezione", sintetizzabile con la scelta di escludere notizie o singoli contenuti che possano urtare lo spettatore o il lettore traumatizzandolo, provocando in lui allarme o violandone il senso del buon gusto. Un esempio può derivare ancora una volta dagli attentati dell'11 settembre 2001: dopo un periodo iniziale durante il quale le immagini dell'impatto del secondo aereo contro la Torre Sud vennero trasmesse a ripetizione, ai giornalisti fu chiesto di evitarne la trasmissione per rispetto nei confronti dei parenti delle vittime.
Gans include fra i criteri relativi al pubblico la divulgazione di notizie "di servizio", cioè rilevanti per la vita quotidiana di chi le legge o ascolta. Anche questo fattore può essere associato a uno di quelli elencati da Golding ed Elliott, "l'importanza della notizia" intesa come attinenza agli interessi specifici del pubblico. In questa categoria possono essere inserite le notizie che riguardano scioperi o quelle sulle innovazioni della ricerca medica.
Sugli altri criteri ascrivibili a questa categoria, invece, non vi è convergenza. Fra questi, ad esempio, vi sono la probabilità che chi legge o ascolta si identifichi con il protagonista della storia o che ne abbia empatia, come per i casi da sindrome da donna bianca scomparsa, e quella che Golding ed Elliott definiscono la "struttura narrativa", cioè l'attitudine della vicenda ad essere raccontata in maniera avvincente.
Sebbene il concetto di notiziabilità trovi ampia condivisione fra i sociologi, nella categoria giornalistica esso trova resistenze che si traducono nella minimizzazione della sua influenza sul processo di selezione delle notizie o nella negazione dell'esistenza stessa di criteri che permettano di definire la rilevanza delle notizie. In alcuni casi, l'esistenza di automatismi è stata interpretata come un attacco all'autonomia decisionale dei giornalisti. Gli argomenti di chi contesta i criteri ipotizzati dai sociologi sono l'indefinibilità del concetto astratto di notizia, l'impossibilità di analizzare in maniera schematica qualcosa di fluido come lo scorrere degli eventi e l'uso esclusivo, nell'individuazione degli eventi a cui dedicare articoli o servizi, di caratteristiche soggettive come le capacità professionali.Un altro degli argomenti a supporto delle critiche al concetto di notiziabilità riguarda l'influenza esercitata da fattori esterni, come la presenza di inviati di prestigio, sulla selezione delle notizie. Un esempio può venire dalla guerra del Vietnam: fino all'offensiva del Têt i media statunitensi seguirono il conflitto facendo ricorso a inviati di minor esperienza, i cui resoconti pessimistici venivano sistematicamente rifiutati o alterati. Successivamente, invece, con l'invio sul fronte dei principali cronisti, come ad esempio Walter Cronkite, fu dato maggior credito ai loro reportage critici e dunque l'approccio dei media mutò radicalmente: per effetto della popolarità e credibilità di Cronkite gli ottimistici bollettini forniti dal governo statunitense lasciarono spazio, nella copertura della guerra, a reportage più pessimistici, come appunto quello scritto da Cronkite dopo l'offensiva del Têt. Secondo alcuni osservatori, fra i quali il portavoce della Casa Bianca Bill Moyers, l'impatto del reportage di Cronkite fu tale da spingere Lyndon Johnson a proporre l'avvio dei negoziati di pace e a non ricandidarsi alla presidenza degli Stati Uniti.
(EN) David Altheide, Creating Reality. How Tv News Distorts Events, Beverly Hills, Sage Publications, 1976, ISBN 978-0-8039-0671-6.
(EN) Manuel Alvarado, Edward Bunscombe, Hazell: The Making of a T.V. Series, Londra, BFI Publishing, 1978,  pagina 251, ISBN 978-0-85170-076-2.
(EN) Frans Bergsma, News Values in Foreign Affairs on Dutch Television, in G. Cleveland Wilhoit e Harold De Bock (a cura di), Mass Communication Review Yearbook, Beverly Hills, Sage Publications, 1978,  pagine 207-222, ISBN 978-0-8039-1186-4.
 Piero Bianucci, Te lo dico con parole tue. La scienza di scrivere per farsi capire, Bologna, Zanichelli, 2008, ISBN 978-88-08-19530-2. URL consultato il 7 luglio 2012.
(EN) Oliver Boyd-Barrett, Terhi Rantanen, The Globalization of News, I edizione, Londra, Sage Publications, novembre 1998, ISBN 0-7619-5386-8.
 Alessio Cornia, Notizie da Bruxelles. Logiche e problemi della costruzione giornalistica dell'Unione Europea, Milano, FrancoAngeli, 2011, ISBN 978-88-568-2673-9. URL consultato il 6 luglio 2012.
 Centro militare di studi strategici, Comunicazione e politica internazionale, a cura di Emilio Diodato, Soveria Mannelli, Rubbettino Editore, 2004, ISBN 978-88-498-0781-3. URL consultato il 7 luglio 2012.
 Umberto Eco, Obbiettività dell'informazione: il dibattito teorico e le trasformazioni della società italiana, in Umberto Eco, Umberto Livolsi, Marino Panozzo (a cura di), Informazione, Milano, Il Saggiatore, 1979.
(EN) Edward Jay Epstein, News from nowhere: television and the news, Chicago, Random House, 1973, ISBN 0-394-46316-1.
 Johan Galtung, Mari Holmboe Ruge, La struttura delle notizie dall'estero, in Paolo Baldi (a cura di), Il giornalismo come professione, Milano, Il Saggiatore, 1980,  pagine 113-133.
(EN) Herbert Gans, Deciding what's news. A Study of CBS evening news, NBC Nightly News, Newsweek and Time, New York, Pantheon Books, 1979, ISBN 978-0-394-74354-7.
(EN) Peter Golding, Philip Ross Courtney Elliott, Making the news, Londra, Longman, 1979, ISBN 978-0-582-50460-8.
(EN) Jackie Harrison, News, Londra, Routledge, 10 novembre 2005, ISBN 978-1-134-36404-6. URL consultato il 5 luglio 2012.
(EN) Gladys Lang, Kurt Lang, Watergate and Explorations of Agenda Setting Building Process, in G. Cleveland Wilhoit (a cura di), Mass Communication Review Yearbook, vol. 2, Beverly Hills, Sage Publications, 1981,  pagine 447-465, ISBN 978-0-8039-1187-1.
(EN) Philip Schlesinger, Putting "reality" together. BBC news, Londra, Routledge, dicembre 1987  [1978], ISBN 0-416-90190-5.
 Augusto Valeriani, Effetto Al Jazeera. Transnazionalismo e ibridizzazioni nei sistemi del giornalismo arabo contemporaneo, Bologna, Odoya, 2010, ISBN 978-88-96026-27-4. URL consultato il 7 luglio 2012.
(EN) Teun Adrianus Van Dijk, News Analysis: Case Studies of International and National News in the Press, Londra, Lawrence Erlbaum Associates, 1988, ISBN 978-0-8058-0064-7.
 Ugo Volli, Il nuovo libro della comunicazione, Milano, Il Saggiatore, 2010, ISBN 88-565-0196-1. URL consultato il 22 ottobre 2011.
 Mauro Wolf, Teorie delle comunicazioni di massa, XVII edizione, Milano, Bompiani, marzo 2000  [maggio 1985], ISBN 88-452-1197-5.
John C. Watson, Journalism Ethics by Court Decree: The Supreme Court on the Proper Practice of Journalism, 1593322666, 9781593322663	LFB Scholarly Publishing	2008

Ambientato nell'omonimo quartiere di Londra, è una commedia che narra la storia d'amore tra una star del cinema (Julia Roberts) e un ragazzo comune (Hugh Grant). L'attore britannico aveva già lavorato nel 1994 con lo sceneggiatore Richard Curtis e il produttore Duncan Kenworthy nel film Quattro matrimoni e un funerale; del cast hanno fatto parte anche il compositore Trevor Jones e lo scenografo Stuart Craig. Nella pellicola appaiono inoltre diversi attori famosi in semplici cameo; tra gli altri Alec Baldwin, Mischa Barton, Matthew Modine, Simon Callow e Omid Djalili.
Il film uscì nel Regno Unito il 21 maggio, mentre in Italia il 22 ottobre; vinse numerosi premi - tra i quali tre Empire Awards del 1999 - e ricevette tre nomination ai Golden Globe 2000. Ben accolto dalla critica, Notting Hill ebbe un'ottima risposta al botteghino guadagnando oltre 360 milioni di dollari in tutto il mondo.
Nel quartiere londinese di Notting Hill, William Thacker è il proprietario di una libreria, specializzata in libri di viaggio. Will è divorziato e abita con uno sciatto coinquilino di nome Spike.
Il protagonista incontra Anna Scott, una star del cinema quando lei entra nel suo negozio. Poco dopo, urtandosi casualmente per strada, Will rovescia del succo d'arancia su di sé e sulla t-shirt dell'attrice; il ragazzo la invita ad andare a casa sua per ripulirsi e Anna accetta. La ragazza si cambia e William cerca di essere gentile con lei, ma lei rifiuta le sue offerte ed esce. Anna però suona di nuovo il campanello, avendo dimenticato una busta nella casa di Thacker; quando sono faccia a faccia di fronte alla porta di casa, Anna improvvisamente lo bacia. L'arrivo di Spike li interrompe bruscamente e l'attrice se ne va, chiedendo riservatezza per quanto avvenuto.
Qualche giorno più tardi, Spike accenna alla telefonata di una ragazza americana di nome Anna, che chiedeva di essere richiamata al Ritz. Will allora la contatta e la donna gli dà appuntamento presso la sua camera d'albergo. Will pregusta già una serata romantica ma, quando la raggiunge in hotel, scopre che nella suite dell'attrice è in corso una rassegna stampa in occasione della presentazione del film Helix, da lei interpretato. Grazie alla sua prontezza di spirito, per poter parlare con l'attrice, Will si fa passare per un corrispondente della rivista Cavalli e segugi. Anna voleva solo scusarsi per il bacio ma William la convince a uscire quella sera per festeggiare il compleanno della sorella di lui, Honey.
La cena si svolge nell'abitazione di Bella e Max, i migliori amici di William (Bella è stata anche una sua ex), e vi partecipa anche Bernie, un altro amico di Will. Anna, che quasi tutti riconoscono immediatamente, si ambienta subito vincendo l'iniziale imbarazzo e mostrandosi con le proprie fragilità. Durante una passeggiata dopo la piacevole cena, i due, entrati in un giardino privato, si baciano per la seconda volta. Al successivo incontro, dopo essere stati al cinema e in un ristorante, Anna invita William nella sua stanza, dove trova il suo fidanzato Jeff.
William prova a uscire con altre ragazze ma continua a pensare ad Anna. Un giorno l'attrice, che Will non vede da alcuni mesi, si presenta in lacrime al portone blu della sua casa, perché la stampa ha pubblicato delle sue immagini osé, scattate quando era giovane; la ragazza rivela inoltre a Will la rottura del suo rapporto con Jeff. La giornata scorre tranquilla; quella notte, Anna raggiunge il ragazzo e la coppia dorme insieme. La mattina, i due trovano decine di fotografi fuori casa, per colpa di Spike che aveva confidato a qualcuno in un bar la presenza della star nella casa di Notting Hill. Arrabbiata per la vicenda, Anna lascia la casa e William rimane amareggiato per la seconda volta.
Molti mesi dopo il loro incontro, William ha la possibilità di contattare l'attrice, attraverso i suoi agenti, ma decide invece di buttare via i loro numeri di telefono. La sera, durante una cena tra amici, rivela inoltre di non voler più essere triste e di non aver più alcun interesse per Anna; quando però Max gli rivela che la ragazza, dopo aver vinto un Oscar, è tornata a Londra per le riprese di un nuovo film, decide nonostante tutto di incontrarla. Il giorno dopo si reca così sul set del film, ad Hampstead Heath, dove, mentre aspetta che l'attrice finisca di girare, ascolta una conversazione che Anna ha con un altro attore, nella quale non mostra alcun sentimento nei confronti del ragazzo londinese. Will, nuovamente deluso, si allontana. Il giorno seguente, l'attrice va nella libreria di Will, per regalargli un dipinto originale di Chagall, La Mariée (aveva notato una copia del quadro nella cucina del ragazzo) e per avere la possibilità di frequentarlo di nuovo;
William, temendo di essere nuovamente messo da parte, sia per il carattere della Scott sia per le differenze sociali che vi sono tra i due, la respinge. La sera stessa, i suoi amici gli fanno capire l'errore commesso nell'aver rifiutato Anna e il gruppo si mette alla ricerca dell'attrice. William riesce a entrare nella conferenza stampa di Anna, che si tiene al Savoy, ed a convincerla a rimanere con lui in Inghilterra.
Anna e William si sposano; nel finale, si vedono i due su una panchina di un parco di Notting Hill, con la ragazza incinta.
William Thacker è un ragazzo inglese, che possiede un modesto negozio di libri di viaggio a Londra. Alquanto timido e goffo, vive in una casa con il portone blu a Notting Hill, che divide con un amico. È divorziato ed è stato fidanzato con Bella. Si innamorerà di Anna Scott, che sposerà e dalla quale avrà un figlio.
Anna Scott è una famosa star di Hollywood. Ha una relazione con l'attore Jeff King, ma si innamorerà di Will, conosciuto per caso nella sua libreria londinese. Alla fine del film, vincerà un premio Oscar.
Honey Thacker è la sorella minore di Will. Lavora in un negozio di dischi, senza grandi successi economici, ed è una grande fan di Anna Scott. Si innamorerà del coinquilino del protagonista, Spike.
Bernie è un amico di Will e un intermediario finanziario senza successo, per cui verrà licenziato.
Spike è un eccentrico pittore gallese che abita insieme a Will, il quale lo descrive come "la persona più stupida della terra".
Max è il miglior amico di Will. Sposato con Bella, ospita la cena di compleanno di Honey. È un pessimo cuoco.
Tony è un architetto amico di Will, che ha aperto, senza successo, un ristorante a Londra.
Lo sceneggiatore Richard Curtis cominciò a concepire il film durante le notti in cui non riusciva a prendere sonno, descrivendo il punto di partenza come "l'idea di una persona molto normale che riesce incredibilmente a uscire con una star e di come questo può modificare le loro vite".
Parlando della sceneggiatura di Notting Hill, il produttore Duncan Kenworthy commentò: «credo che una delle qualità della scrittura di Richard sia la sua visione positiva della vita. Questa può essere un aspetto negativo in una commedia, generando spesso un sorta di strappo dalla realtà ed essere lontana dalle vicende umane. Richard tuttavia non incappa in questo errore. I suoi scritti sembrano sempre ricordare che le persone sono genuine, vulnerabili e speciali, divertenti per quanto sono adorabili, non solo per come si comportano.»Il regista di "Quattro matrimoni" Mike Newell venne chiamato per dirigere il progetto ma rifiutò per poter lavorare a Falso tracciato; Newell disse in seguito che quella da lui presa fu, da un punto di vista commerciale, una cattiva decisione, senza tuttavia aver alcun rimpianto. Kenworthy allora puntò su Roger Michell, già regista di Persuasione, affermando: «aver trovato qualcuno come Roger è proprio come aver trovato il giusto attore per ciascun ruolo. Ha un fiuto eccezionale per la naturalezza dei personaggi». Questa opinione venne ripresa anche dal produttore esecutivo, Eric Fellner, che dice: «l'interesse principale di Roger sono i personaggi. Quando si hanno personaggi veri uniti a una sceneggiatura solida come quella Richard si ottiene qualcosa di molto speciale». Julia Roberts affermò: «Il bello di avere una sceneggiatura veramente buona ed un regista molto intelligente è che vi trovate in una situazione in cui anche la più piccola parte è stata pensata per una persona talentuosa e che anche il più piccolo momento nel film diventa interessante, da ricordare.» Di Michell, l'attrice inoltre apprezzò il suo senso di fiducia e di tranquillità che condivideva con il resto della troupe.La produzione della commedia fu a carico della Polygram Filmed Entertainment e della Working Title Films, entrambe strettamente legate alla Universal Studios, società che si occupò della distribuzione della pellicola. Il budget per la realizzazione del film fu di circa 42 milioni di dollari. La critica cinematografica ha spesso sottolineato le analogie presenti tra Notting Hill e Quattro matrimoni ed un funerale, dovuta anche al fatto che parte della troupe ha preso parte a entrambe le pellicole. Kenworthy rispose: Notting Hill «non è un sequel. Naturalmente le persone hanno delle aspettative e speriamo di mantenere quelle attese, ma, nel momento in cui abbiamo girato il film, non avevamo intenzione di attingere a film precedenti. Si tratta di un'altra commedia romantica, molto diversa da "Quattro matrimoni" che era una storia di grandi eventi sociali senza nessuna persona veramente comune. Notting Hill è invece l'esatto contrario; racconta i dettagli, giorno per giorno, di una storia d'amore, resa speciale dal fatto che vede come protagonisti la donna più famosa del mondo ed un comunissimo ragazzo». Dopo Notting Hill, Roger Michell avrebbe dovuto dirigere Il mandolino del capitano Corelli, e infatti il libro che William legge mentre è seduto sulla panchina del parco, alla fine del film, è proprio l'omonimo romanzo di Louis de Bernières, da cui la pellicola è tratta. Un attacco cardiaco tuttavia costrinse Michell a rinunciare; il posto di regista per quel film andò a John Madden, che aveva già diretto Shakespeare in Love.
Hugh Grant è William Thacker. La decisione di ingaggiare Grant come protagonista fu unanime, data l'alta affinità con Richard Curtis. Michell disse che «Hugh interpreta Richard meglio di chiunque altro e Richard dirige Hugh meglio di chiunque altro» e che Grant è «uno dei pochi attori che riescono a recitare alla perfezione le battute di Curtis, come se fosse un'espressione dei ritmi interiori di Richard; la loro unione autore-scrittore sembra divina. Hugh ha avuto un'abilità fantastica nel recitare una parte che io non vedo interpretata da nessun altro attore». Anche Fellner reputa l'attore londinese «fenomenale per il ruolo di protagonista di Notting Hill». Tra gli altri attori che avrebbero potuto recitare quella parte vi era anche Art Malik.
Julia Roberts è Anna Scott. Roberts fu la "sola ed unica" scelta per il ruolo di Anna, ma Michell e Kenworthy non si aspettavano che avrebbe accettato. L'agente dell'attrice, dopo aver letto la sceneggiatura di Curtis, la definì «la migliore commedia romantica che avesse mai letto». Julia Roberts, leggendo anch'essa il copione, decise di partecipare al progetto, dicendo: «Questa è stata una di quelle sceneggiature che ho letto ed ho subito avuto intenzione di farne parte; è davvero intelligente». Quello che colpì l'attrice statunitense fu il ruolo di Anna e la sua storia d'amore con William, pensando che le due personalità, così differenti ma anche con alcune analogie, come il senso di divertimento e la visione semplice della vita, si completassero. Michell disse poi: «Quello che Julia porta al suo personaggio è l'inevitabile coincidenza tra chi è lei, una fantastica star del cinema, e quello che è Anna Scott, anch'essa una fantastica star del cinema. Però non sta interpretando Julia Roberts, sta interpretando Anna Scott, completamente un'altra persona». Fellner, commentando la scelta dell'attrice statunitense, dice che «ha dimostrato molte volte che lei è la regina della commedia romantica». Quando, nella scena della cena a casa di Max e Bella, Bernie chiede ad Anna Scott quanto avesse guadagnato nel suo ultimo film, lei risponde 15 milioni di dollari; questa è la cifra esatta che l'attrice ha ottenuto come compenso per il suo ruolo in Notting Hill.
Il casting di Hugh Bonneville (Bernie), Tim McInnerny (Max), Gina McKee (Bella), Emma Chambers (Honey Thacker) e Rhys Ifans (Spike) come amici di Will fu «quasi come assemblare una famiglia». Michell spiegò che «quando devi provinare degli attori per formare un gruppo di amici, devi bilanciare le qualità, i caratteri e le sensibilità. Sono come un puzzle che può essere completato in un solo modo e penso che abbiamo trovato una varietà di persone che potrebbero realisticamente vivere nello stesso mondo». Riferendosi a loro, Kenworthy afferma: «Una delle migliori cose del provinare nel Regno Unito è che abbiamo un patrimonio di attori brillanti a cui attingere. Abbiamo cercato persone che sarebbero assolutamente i migliori attori per svolgere i loro ruoli, nel modo più realistico possibile, lasciando che la commedia cresca spontaneamente, indipendentemente dai personaggi, piuttosto che il contrario». Nel pensiero iniziale di Curtis, Honey avrebbe dovuto essere la rivale di Scott in amore e, nel finale del film, Will avrebbe dovuto scegliere lei, invece che l'attrice. Curtis in seguito decise che il ragazzo non poteva semplicemente respingere Anna, così modificò la storia ed il personaggio di Honey, che divenne la sorella minore di Will.Tra gli altri attori che compaiono nella commedia;
Numerosi sono gli attori famosi, tutti non accreditati, che appaiono in un cameo durante il film;
Matthew Modine, appare in un film di Anna, che William e Spike stanno guardando, chiamato Gramercy Park.
Sanjeev Bhaskar è il ragazzo che si riferisce a Meg Ryan come "l'attrice che ha un orgasmo ogni volta che la porti fuori per un caffè", nel ristorante in cui Anna e Will stanno cenando.
Omid Djalili ha la parte del cassiere della caffetteria, che serve a William il succo d'arancia, rovesciato poco dopo addosso a Julia Roberts; in quel periodo stava girando La mummia negli stessi studios, così fu convocato per riempire quella piccola parte.
La scenografia della commedia venne affidata a Stuart Craig, già vincitore di 3 premi Oscar, che, dopo tanti film ambientati nel passato, fu molto interessato a girare una commedia contemporanea, dicendo; «avemmo a che fare con strade con migliaia di persone, dai venditori del mercato, ai negozianti ed ai residenti, cosa che rese davvero difficile girare il film». Curtis scelse Notting Hill dal momento che, abitandovi, conosceva la zona, dicendo che il quartiere «è una straordinaria miscela di culture, è ricco e povero, è portoghese, giamaicano ed inglese, e mi sembrava un posto adeguato e realistico per cui due persone, provenienti da mondi diversi, si sarebbero potute incontrare e avrebbero potuto effettivamente coesistere. Notting Hill è un melting pot e un posto perfetto per girare un film, che consente di girare scene anche in un'area molto popolata». La scelta di girare direttamente nelle strade del quartiere comportò dei problemi. Sia Kenworthy che Michell erano preoccupati del fatto che lasciare girare due attori così popolari come Grant e la Roberts in mezzo alle strade affollate avrebbe potuto attirare centinaia di curiosi e compromettere le riprese. Decisero comunque di filmare diverse scene a Notting Hill, ritenendo la cosa irrinunciabile per la buona riuscita del film. Alla fine, anche grazie alla bravura della troupe e all'operato delle forze di sicurezza, non si ebbe nessun problema.La responsabile delle location, Sue Quinn, ha descritto il suo come un "compito arduo". Per garantire la massima collaborazione da parte dei residenti e degli imprenditori del quartiere, Quinn ed il resto del suo team dovettero scrivere a centinaia di persone della zona, promettendo di donare del denaro al proprio ente di beneficenza preferito, in cambio della loro disponibilità e della loro pazienza; alla fine le organizzazioni che ricevettero dei finanziamenti furono circa duecento. Questa collaborazione permise alla troupe di girare le scene in numerosi luoghi della West London: «Volevamo catturare il vero sapore di Notting Hill, il che significava riprendere le zone più densamente popolate, in particolare Portobello Road, dove era situata la libreria di William», disse Quinn.Le riprese ebbero inizio il 20 aprile 1998 presso gli Ealing Studios, spostandosi poi nella capitale inglese, a Kensington e Chelsea ed in particolare a Notting Hill. Qui la troupe restò per sei settimane, filmando all'Hotel Ritz, dove le riprese nelle aree pubbliche dovevano avvenire di notte, all'Hotel Savoy, che fece da sfondo alla conferenza stampa di Anna Scott, al ristorante Nobu del Metropolitan Hotel e al giardino zen dell'Hempel Hotel, dove sono state girate le scene del ricevimento di nozze. Un'altra location fu la Kenwood House di Hampstead Heath, nel quartiere di Hampstead, nella North London. Altre riprese furono effettuate a Golborne Road ed al Cinema Coronet. Il negozio di libri di William si trova al numero 142 di Portobello Road, ed è in realtà un negozio di oggetti antichi – oggi chiamato proprio Notting Hill. L'originale "The Travel Bookshop" si trova al 13 di Blenheim Crescent, mentre al 91 di Lansdowne Road si trova la casa di Max e Bella. L'abitazione del protagonista, situata al 280 di Westbourne Park Road, era in quel momento di proprietà di Curtis. Dietro la porta blu, c'è una grande casa, non l'appartamento che si vede nel film, ricreato invece negli studios. Il portone venne venduto, tramite la casa d'aste Christie's, per 20.000£, tutte donate in beneficenza. Ora è difficile scorgere l'appartamento in quanto la porta è di colore nero e di fronte c'è una piccola struttura in cui si poggiano le bici. Il giardino privato in cui William ed Anna entrano, scavalcando un cancello, è il Rosmead Gardens, situato a Rosmead Road.
Una delle sequenze finali della commedia, la presentazione di un film della Scott, presentò alcune difficoltà; l'idea di Michell era di filmare presso Leicester Square ma questo non fu inizialmente possibile. La polizia aveva avuto dei problemi con i fan durante la prémière londinese di Titanic e temeva che si sarebbero potuti ripetere anche durante le riprese di Notting Hill. La produzione ricevette comunque il permesso di filmare e terminò la scena in 24 ore. Infine la troupe si ritrovò negli Shepperton Studios, dove vennero girate la maggior parte delle scene degli interni (la casa di Will, il negozio di libri di viaggi e il ristorante di Tony). La commedia venne ufficialmente finita di girare il 1º luglio 1998.
Il film è privo di effetti speciali, ad eccezione della sequenza in cui William passeggia lungo Portobello Road mentre attorno a lui si notano i cambiamenti del passaggio delle stagioni, simulando così il trascorrere del tempo.Per la sua realizzazione vennero ingaggiate due società specializzate in effetti meteorologici, la Effects Associates per la pioggia e la Snow Business International per la neve.
La scena venne girata in un solo giorno e vennero utilizzate quattro differenti sequenze. In post produzione, la Framestore unificò le pellicole al computer, in modo da rendere la scena il più uniforme possibile.
Per accentuare l'effetto, quando venne ripreso Grant vennero inseriti nel contesto alcuni personaggi - una donna, inizialmente incinta, poi con un neonato, una storia d'amore di Honey, prima felicemente abbracciata a uomo che indossa una giacca di pelle, poi in lacrime e arrabbiata vicino allo stesso - o alcune caratteristiche di ogni stagione, come frutta e fiori estivi, un albero di Natale e foglie morte spazzate dal vento.
Degli oltre 210 minuti del filmato finale di Notting Hill, ne furono eliminati circa 90. Le scene che furono tagliate sono:
Una sequenza, presente anche nel trailer del film, in cui William cerca di confessare ai suoi genitori la sua relazione con Anna Scott.
Una scena in cui Bernie cerca una nuova fidanzata per William, a cui viene presentata un'insegnante per cani di nome Caroline.
Una versione più lunga della sequenza in cui William aiuta Anna a ripassare le battute di un suo film; questa scena è stata accorciata perché la parolaccia "fuck" viene utilizzata troppe volte. È stata rimossa anche una piccola scena in cui Spike si finge un ristoratore e serve ai due della pizza al prosciutto, nonostante il fatto che Anna sia vegetariana.
Un'ulteriore sequenza riguarda Spike che risponde al telefono. La persona dall'altro capo dell'apparecchio vorrebbe parlare con William, ma il pittore non gli passa la cornetta perché crede si tratti di un reporter, dicendo: «Mi dispiace Anna, non vuole parlare con te», e riattacca.
Una scena che si svolge durante la cerimonia di nozze. Un giornalista intervista Spike, chiedendogli notizie sulla storia d'amore dei due protagonisti; invece di dargli informazioni su Anna e William, il ragazzo racconta di sé stesso, rivelandogli il suo nome.
Un finale alternativo che si svolge nel ristorante di Tony. Bernie chiede a William come è la vita nella «corsia di sorpasso»; quest'ultimo gli risponde: «è un po' complicata, ma ne vale la pena».
Le musiche originali di Notting Hill vennero composte da Trevor Jones, con l'aiuto, tra gli altri, del chitarrista Clem Clempson, e registrate presso gli Abbey Road Studios di Londra; nella colonna sonora, premiata ai Brit Awards 2000, vennero inserite numerose altre canzoni scritte da altri artisti, come la cover di un brano di Charles Aznavour, She, cantata da Elvis Costello. Inizialmente, nel film doveva essere usata la versione originale del cantautore armeno; per evitare problemi legali, Costello venne poi ingaggiato da Curtis per registrare la reinterpretazione della canzone. Nelle edizioni non-americane del film si possono ascoltare entrambe le versioni: quella di Aznavour a inizio commedia, quella del cantante britannico alla fine.
Ulteriori cover sono state scelte per la colonna sonora di Notting Hill, come How Can You Mend a Broken Heart dei Bee Gees, qui rifatta da Al Green, e I Do (Cherish You), cantata originariamente dall'artista country Mark Wills, reinterpretata dai 98 Degrees. Anche il brano della scena in cui Will passeggia lungo Portobello Road mentre cambiano le stagioni è una cover, Ain't No Sunshine di Bill Withers, qui interpretata da Van Morrison, così come When You Say Nothing at All, cantata da Ronan Keating su una canzone del 1988 di Keith Whitley; la canzone dell'ex-Boyzone raggiunse la prima posizione sia nella Official Singles Chart che nella classifica italiana dei singoli musicali. La colonna sonora del film presenta inoltre una versione remixata di You've Got a Way di Shania Twain, In Our Lifetime dei Texas, From the Heart degli Another Level, scritta da Diane Warren, e Gimme Some Lovin' degli Spencer Davis Group.
Sebbene compaia nelle tracce dell'album originale della colonna sonora, Born to Cry dei Pulp, scritto da Jarvis Cocker e da Richard Hawley, non è presente nella versione finale della commedia. Nel film vi è anche un brano che non compare in Notting Hill: Music from the Motion Picture, Blue Moon di Richard Rodgers e Lorenz Hart (cantata da Bernie e suonata da Tony al pianoforte, nel ristorante dei quest'ultimo). Nell'edizione americana della commedia sono presenti anche altre canzoni, assenti nella versione britannica ed europea, come No Matter What dei Boyzone (che è il brano conclusivo del film in questa edizione, al posto di She), Turn Your Lights Down Low di Bob Marley cantata da Lauryn Hill ed Everything About You di Steve Poltz, al posto di In Our Lifetime e di Born to Cry; quest'ultima è invece presente nella versione giapponese della colonna sonora, insieme ai brani dell'edizione statunitense ed a Filth and Dreams degli Swing Out Sister.
Lo slogan originale di Notting Hill è "Can the most famous film star in the world fall for just an ordinary guy?" ("Può la più famosa star del mondo innamorarsi di un ragazzo comune?"), sottolineando la storia d'amore tra i due protagonisti e le sue peculiarità. Hugh Grant e Julia Roberts compaiono anche nel manifesto ufficiale della pellicola; nell'immagine, in cui lo slogan è visibile in alto a destra, appare una locandina cinematografica con un primo piano di Anna Scott, affissa su un caratteristico muro inglese, con William che vi passeggia davanti. Il poster del film ricorda inoltre le esperienze cinematografiche del cast di Notting Hill, in particolare di Richard Curtis, in film come Mr. Bean - L'ultima catastrofe e Quattro matrimoni e un funerale.
Il trailer ufficiale di Notting Hill, distribuito nelle sale cinematografiche poche settimane prima dell'uscita della pellicola, dura due minuti e nove secondi e si basa sulla versione estesa di Notting Hill; nelle sequenze infatti si possono notare scene non presenti nell'edizione ufficiale del film. Ad esempio, il momento in cui William cerca di dire ai suoi genitori della sua storia con Anna Scott, visibile nel trailer, non è presente nella pellicola ufficiale; la scena compare comunque nei contributi speciali all'interno del DVD.Il breve filmato concentra la sua attenzione sulle differenze socio-economiche tra William ed Anna, lui modesto bibliotecario sfortunato in amore ("He's a very ordinary guy", in italiano "Lui è un ragazzo molto comune"), lei ricca e famosa attrice di Hollywood ("She is not an ordinary girl, she's Anna Scott", in italiano "Non è una ragazza comune, lei è Anna Scott"). Sono mostrate anche alcune sequenze in cui sono presenti gli amici di Will, in particolar modo Spike, con le loro espressioni e le loro reazioni alla conoscenza dell'attrice statunitense. Il trailer pone anche l'attenzione sui luoghi in cui si svolge la vicenda e sull'amore che nasce tra i due protagonisti, mostrando alcune scene significative della loro storia, dal litigio dopo aver visto i fotografi fuori dal portone blu alla conferenza stampa al Savoy, alla conversazione finale nella libreria. Tra le canzoni riprodotte nel trailer vi è Save Tonight degli Eagle-Eye Cherry.
La premiere di Notting Hill si tenne al cinema Odeon di Leicester Square, Londra, il 27 aprile 1999. Tra il maggio e il settembre dello stesso anno, il film venne distribuito in gran parte del mondo; negli Stati Uniti uscì il 28 maggio ed in Italia il 22 ottobre.
Di seguito sono elencate, in ordine cronologico, le date di uscita del film ed il titolo (talvolta modificato) in alcuni stati del mondo.
A causa di numerosi riferimenti al sesso (incluse la masturbazione, l'orgasmo, la prostituzione e un dialogo sul seno femminile), di alcune scene di nudo o semi-nudo, e di alcune volgarità, il film ebbe dei divieti in molti paesi. Sono tuttavia assenti, o poco significative, le scene di violenza.
Il film venne distribuito, nel corso degli anni, in tutti i formati in commercio; la versione in VHS del film è uscita contemporaneamente a quella in DVD, il 9 novembre 1999 negli Stati Uniti, mentre l'edizione in italiano venne distribuita a partire dal 2 febbraio 2000. Vi è un'unica edizione, distribuita dalla Universal Pictures Italia S.R.L., con una video-cassetta, contenente il film a colori ed in italiano. Il DVD del film comprende un solo disco, contenente il film a colori, il trailer cinematografico, alcune note sul quartiere londinese di Notting Hill e sugli altri luoghi delle riprese, diverse informazioni sugli attori, sulla troupe, sul casting e sulla produzione, oltre che alcune scene tagliate. Oltre all'italiano, sono disponibili le edizioni in inglese ed in spagnolo; i sottotitoli sono presenti esclusivamente in queste ultime due versioni. Il formato audio/video è Dolby Digital 5.1 / Wide Screen.
La versione in HD DVD del film è uscita nel continente americano il 28 agosto 2007, esclusivamente in lingua inglese e francese. Vi è un'unica edizione, distribuita dalla Universal Pictures Italia S.R.L., con un solo disco, contenente il film a colori e gli stessi contenuti speciali, disponibili nel DVD. Anche in questa edizione sono disponibili i sottotitoli in inglese e spagnolo.
Il Blu-Ray Disc del film è uscito negli Stati Uniti d'America il 3 dicembre 2010 e la versione in italiano il 18 novembre dello stesso anno. Vi è un'unica edizione, distribuita dalla Universal Pictures Italia S.R.L., con un solo disco, contenente il film a colori, il trailer cinematografico, alcune note sul quartiere di Notting Hill, diverse informazioni sugli attori, sulla troupe, sul casting e sulla produzione ed alcune scene tagliate. Oltre all'italiano, sono disponibili le edizioni in inglese ed in spagnolo; i sottotitoli sono presenti in queste ultime due versioni.
Con un budget di circa 42 milioni di dollari, Notting Hill ne ha guadagnati circa 116 000 000 $ nel mercato interno e oltre 363 000 000 $ in tutto il mondo. Riuscì a vendere più di 22 milioni di biglietti negli Stati Uniti, circa 7,5 milioni nel Regno Unito e quasi 2,5 milioni in Italia. Ha totalizzato 27,7 milioni di dollari durante il suo primo weekend, battendo il record americano della "miglior apertura per una commedia romantica", primato che apparteneva a Il matrimonio del mio migliore amico. Notting Hill guadagnò altri 15 000 000 $ la settimana successiva, cominciando poi a calare. Un mese dopo la sua uscita, Notting Hill perse il suo record per la "migliore apertura di una commedia romantica" a vantaggio di Se scappi ti sposo, interpretato da Richard Gere e dalla stessa Roberts. Fu il 7º film in termini di guadagni assoluti dell'anno, 16º considerando solo il Regno Unito. Fino a quel momento, fu il film britannico che ha guadagnato di più nella storia del cinema; al dicembre 2010, è inoltre il 157º film che ha incassato maggiormente al mondo, il 52º se si conta solo il Regno Unito. Notting Hill è 95º nella classifica dei cento film di tutti i tempi, lista basata sugli ingressi nei cinema britannici.
Il film ebbe generalmente giudizi positivi da parte della critica cinematografica, segnando un 82% di valutazioni positive su Rotten Tomatoes. Oltre 66.000 utenti di Internet Movie Database hanno espresso un giudizio mediamente positivo, con una media di voti pari a 6,9 su 10. Metacritic assegna al film un punteggio di 66 su 100. Jami Bernard del Daily News di New York loda Notting Hill, definendola una "commedia romantica che indulge fantasie e tranquille insicurezze e che ripara i cuori con precisione chirurgica." Anche il critico del San Francisco Chronicle, Bob Graham, apprezza il film sottolineando il tema della dicotomia tra personaggio pubblico e privato ed i problemi che possono avere le celebrità. Derek Elley di Variety lo giudica goffo, troppo lungo di dieci minuti e certamente non il sequel di Quattro matrimoni e un funerale, dandogli comunque un giudizio positivo. Cranky Critic.com lo definisce "profondamente, dannatamente buono" e "un perfetto film per appuntamenti." Su NitrateOnLine.com Elias Savada sostiene che "Notting Hill è capriccioso e luminoso, fresco ed eccentrico", con "episodi accattivanti e personaggi memorabili". Nel suo giudizio sul DVD del film, John J. Puccio nota che "la storia è una fiaba e lo scrittore Richard Curtis conosce molto bene cosa il pubblico ama delle fiabe", definendolo "un dolce film". Desson Howe del Washington Post dà al film una valutazione molto positiva, enfatizzando soprattutto la performance di Rhys Ifans nel ruolo di Spike.Dennis Lim invece critica il film, definendolo "molto simile a "Quattro matrimoni e un funerale, ma solo molto peggiore". Sue Pierman lo giudica "intelligente, divertente, romantico e con reminiscenze di Quattro matrimoni" e che il film "è così soddisfacente che non è necessario cercare il pelo nell'uovo." Roger Ebert loda Notting Hill, dicendo che "il film è luminoso, i dialoghi sono spiritosi ed intelligenti ed è facile per Julia Roberts e Hugh Grant farsi apprezzare." Kenneth Turan lo giudica positivamente, concludendo che "il cuore romantico del film è estraneo ai problemi". Paul Clinton della CNN dice che "Notting Hill è un'altra storia d'amore divertente e commovente". Widgett Walls di Needcoffee.com dà al film "tre tazze di caffè e mezzo" su un massimo di quattro, affermando che "lo spirito del film lo salva dal finale banale e insoddisfacente (anzi, direi quasi irritante)", criticando tuttavia la colonna sonora. Dennis Schwartz giudica negativamente il film, dandogli un voto pari a "C-", dicendo che "il film è una pura e assoluta sciocchezza". Alcuni critici rimproverano Notting Hill per aver dato una "visione dolcemente irrealistica della vita di Londra e dell'eccentricità britannica."
Fabrizio Caleffi di MyMovies sottolinea l'autoironia della Roberts ed i personaggi di contorno, che "sono efficaci, curatissimi e contribuiscono a un successo annunciato". Il giudizio, nonostante la pellicola sia considerata prevedibile, è positivo; il sito conferisce a Notting Hill un punteggio di 3,05 su 5. Il Morandini invece critica il film, definendolo una "prolissa e sfilacciata commedia sentimentale dal ritmo blando", evidenziando tuttavia l'interpretazione di Ifans nel ruolo di Spike. Maria Stella Taccone di ReVision loda la commedia definendola "fresca e piacevole in cui il romanticismo è stemperato dallo humour inglese, ben dosato soprattutto nella caratterizzazione dei personaggi di contorno". Anche L'Unità, attraverso Michele Anselmi, apprezza il film, definendolo "smaltato, ruffiano, a tratti spiritoso", troppo lungo e "una favola all'antica hollywoodiana", paragonando il personaggio di Hugh Grant a un giovane James Stewart.
Mariuccia Ciotta de il manifesto giudica positivamente Notting Hill, che considera un seguito di Quattro matrimoni e un funerale, con una buona storia circondata da ottimi episodi. Irene Bignardi de La Repubblica paragona il film a Vacanze romane ed a Pretty Woman, sottolineando "il gioco dei contrasti e delle coincidenze tra America e Inghilterra, con una versione aggiornata e in rosa dei temi di Henry James". Opinioni generalmente positive provengono anche da Paola Cristalli del Quotidiano Nazionale, anche se la considera "una commedia che deve arrampicarsi sugli specchi per trovare quella pulsazione naturale che dovrebbe appartenerle per diritto di genere." Alcune critiche arrivano invece da Emanuela Martini di Film TV, che afferma che "non gli riesce altrettanto bene la miscela di bizzarria e happy ending, di cinismo britannico e glamour hollywoodiano", giudicando negativamente soprattutto la seconda parte, dove "la commedia si diluisce, dimentica ogni traccia di cattiveria, gira su se stessa, alla ricerca affannosa di un lieto fine improbabile." Anche Maurizio Cabona de Il Giornale sottolinea la somiglianza con Vacanze romane, oltre che la simpatia dei protagonisti. Stefano Lusardi di Ciak esalta la sequenza in cui Grant intervista il cast di Helix, criticando però Curtis per il fatto che "cede assai di più al luogo comune (il ritratto della famiglia strampalata, il prevedibile amico del cuore, il finale trionfante e pubblicitario)", rispetto a Quattro matrimoni. Lietta Tornabuoni de La Stampa definisce il film "uno spettacolo di fuochi d'artificio a risparmio: ogni tanto esplode qualche battuta spiritosa o situazione divertente, ma tra l'una e l'altra occasione del genere intervengono oscure pause piatte", evidenziando anch'essa il personaggio di Spike.
Notting Hill vinse numerosi premi cinematografici, principalmente britannici; conquistò l'"Orange Film of the Year" (il premio del pubblico per il film più popolare) ai BAFTA del 2000 e venne nominato nelle categorie "Alexander Korda per il miglior film britannico" e "miglior attore non protagonista" (Rhys Ifans). Vinse il premio per il "miglior film commedia" ai British Comedy Awards. La colonna sonora del film venne premiata ai Brit Awards, battendo tra gli altri Star Wars: Episodio I - La minaccia fantasma e Fight Club. Guadagnò inoltre tre premi agli Empire Awards 1999, nelle categorie "miglior film britannico", "miglior regista britannico" (Roger Michell) e "miglior attore britannico" (Hugh Grant). Il film ricevette tre candidature ai Golden Globe 2000, come "miglior film commedia o musicale", "miglior attore in un film commedia o musicale" (Hugh Grant) e "migliore attrice in un film commedia o musicale" (Julia Roberts). Ebbe quattro nomination ai Blockbuster Entertainment Awards 2000, nelle categorie "Miglior attore in un film commedia/romantico" (Hugh Grant), "Miglior attrice in un film commedia/romantico" (Julia Roberts), "Miglior attore non protagonista in un film commedia/romantico" (Rhys Ifans) e "Miglior attrice non protagonista in un film commedia/romantico" (Emma Chambers). Grant vinse, alla pari con Keanu Reeves per Matrix, il premio per il "miglior attore protagonista" agli Csapnivalo Awards.
Nomination Miglior attore non protagonista in un film commedia o musicale a Rhys Ifans
Nomination Miglior attore non protagonista in un film commedia/romantico a Rhys Ifans
Nomination Miglior attrice non protagonista in un film commedia/romantico a Emma Chambers
(EN) Richard Curtis, Notting Hill: Level 3, RLA, Penguin Longman Publishing, 2008, ISBN 1-4058-7925-4.
(EN) Barbara Denny, Notting Hill and Holland Park Past, Historical Publications, 1993, ISBN 0-948667-18-4.
(DE) Lars Penning, Julia Roberts, Berlino, Bertz Verlag, 2003, ISBN 3-929470-36-5.
(DE) James Spada, Julia Roberts. Die Biografie, Amburgo, Hoffmann und Campe Verlag, 2004, ISBN 3-455-09436-8.

Il Nottingham Challenger 2007 è stato un torneo di tennis facente parte della categoria ATP Challenger Series nell'ambito dell'ATP Challenger Series 2007. Il torneo si è giocato a Nottingham in Gran Bretagna dal 23 al 29 luglio 2007 su campi in erba.
 Rohan Bopanna /  Aisam-ul-Haq Qureshi hanno battuto in finale  Mustafa Ghouse /  Josh Goodall 6-3, 7-6(5)

Novak Đoković, detto Nole (in serbo cirillico Новак Ђоковић  /ˈnɔvaːk 'ʥɔːkɔviʨ/, talora anche Novak Djoković; Belgrado, 22 maggio 1987), è un tennista serbo, numero 1 della classifica ATP. In virtù dei record e dei titoli conseguiti, dello stile di gioco completo ed efficace su tutte le superfici, è considerato uno dei migliori tennisti della storia. Viene soprannominato The Ðoker (scritto anche The Djoker). Ha occupato la prima posizione del ranking ATP da singolarista per un totale di 264 settimane in carriera, di cui 122 consecutive. Da Wimbledon 2015 al Roland Garros 2016 ha vinto tutti e quattro i tornei dello Slam di fila, anche se non nello stesso anno, compiendo il cosiddetto "Grande Slam virtuale" o “Nole Slam”, impresa che non riusciva dai tempi di Rod Laver (vincitore del Grande Slam solare nel 1969, finora unico dell'Era Open).
È l'unico tennista della storia ad aver vinto per almeno una volta in carriera tutti e 9 i Masters 1000, risultato che l'ATP denomina a partire dal 2009 Career Golden Masters.
Ha conquistato 16 titoli del Grande Slam (terzo di tutti i tempi dietro i 18 di Rafael Nadal e i 20 di Roger Federer) su 25 finali disputate (7 Australian Open (record assoluto), 1 Roland Garros, 5 Wimbledon e 3 US Open), 5 ATP World Tour Finals (di cui 4 consecutivi, record assoluto), 33 tornei Masters 1000, la medaglia di bronzo ai Giochi olimpici di Pechino 2008 e una Coppa Davis con la Serbia. È uno degli otto giocatori riusciti nell'impresa di centrare il Career Grand Slam, uno dei dieci giocatori dell'Era Open ad aver raggiunto tutte e quattro le finali degli Slam. Tra il 2015 e il 2016 ha raggiunto 6 finali Slam consecutive, realizzando, con 30, la serie più lunga di incontri Slam vinti consecutivamente nell'era Open. Vincendo 3 Slam nel 2011 è diventato il sesto tennista a vincere 3 Major nella stessa stagione, ripetendo l'impresa nel 2015. È l'unico tennista a vantare un saldo positivo di vittorie contro Murray, Federer e Nadal. È l'unico tennista ad aver battuto Nadal e Federer in tutte e 4 le prove dello slam ed è l'unico ad aver battuto Federer in tutte e 3 le finali di Wimbledon disputate contro di lui. È l'unico giocatore ad essere imbattuto nelle finali degli Australian Open con il maggior numero di successi (7), superando Roy Emerson e Roger Federer nella classifica all-time. È il giocatore con la più alta percentuale di vittorie sul cemento e il giocatore con più finali slam (15) sul cemento.  È stato il primo tennista dell'Era Open a vincere per tre anni consecutivi l'Australian Open e ad aggiudicarsi 6 tornei Masters 1000 nella stessa stagione. Detiene una delle più lunghe strisce di vittorie consecutive dell'Era Open (43), ottenuta fra novembre 2010 e giugno 2011. Con un prize money di 134.684.000 dollari, è il tennista che ha guadagnato di più nella storia del tennis.
I suoi maggiori punti di forza derivano dalle grandi doti atletiche, che gli permettono di affrontare partite anche molto lunghe mantenendo un livello di gioco costante, e dalla grande precisione in risposta al servizio dell'avversario, che gli permette di ottenere punti diretti in risposta.
Novak Đoković è nato il 22 maggio 1987 a Belgrado, allora parte della Jugoslavia. I suoi genitori sono Srdan Đoković e Dijana Zagar. Sua madre è croata e suo padre è montenegrino. Ha due fratelli più piccoli, Marko Đoković, diventato 581° al mondo; e Đorđe Đoković, diventato 1463° al mondo.
Novak Đoković incomincia ad appassionarsi al tennis a sei anni quando, davanti alla pizzeria dei suoi genitori nella località sciistica di Kopaonik, vede costruire dei campi da tennis. Dopo la costruzione dei campi, giunge a Kopaonik come allenatrice Jelena Genčić, un'ex tennista professionista e scopritrice del talento di Monica Seles. Novak, spesso, si posiziona davanti alla recinzione dei campi e osserva gli allievi allenarsi. Dopo alcuni giorni, l'allenatrice Jelena Genčić gli chiede se vuole giocare e Novak accetta. Il giorno seguente, si presenta sul campo da tennis con il borsone pieno di tutto il materiale degno di un professionista. Dopo qualche allenamento, Genčić si rende conto che Đoković è un “bambino prodigio” e comincia a farlo allenare ogni giorno dopo scuola per rendere naturali i suoi movimenti tennistici. Jelena Genčić non lo allena solo nel tennis, ma gli fornisce una vera e propria educazione intellettuale.
Nonostante Belgrado sia continuamente bombardata dalla NATO per la guerra civile in Jugoslavia, Novak non si rassegna e continua gli allenamenti con Jelena Genčić nelle zone che saranno bombardate due volte nell'arco della stessa giornata. Insieme con i suoi amici, si allena anche al tennis club del Partizan, considerato da tutti una “via di fuga”.
Il 27 gennaio 2010 Novak Đoković gioca i quarti di finale degli Australian Open contro il francese Jo-Wilfried Tsonga, ma perde al quinto set a causa di continui spasmi allo stomaco. Nel luglio 2010 scopre di essere intollerante al glutine e che perde energie a causa di una dieta sbagliata. La persona che gli fa scoprire l'intolleranza al glutine e che gli dà una dieta bilanciata è il dottor Igor Četojević. Un anno e mezzo dopo la sconfitta con Tsonga, ha i suoi primi grandi risultati: vince Wimbledon e diviene il numero uno al mondo.
Da quando ha conosciuto il dottor Igor Četojević, il suo allenamento quotidiano (descritto nella sua autobiografia come “Il punto vincente”) consiste nel bere un bicchiere d'acqua appena sveglio e allungare i muscoli facendo stretching, yoga o tai-chi per circa venti minuti. Subito dopo, fa una colazione che rimane quasi la stessa ogni giorno e poi va dal suo allenatore e dal fisioterapista, che lo seguono per tutta la giornata. Poi si allena con uno sparring partner per 90 minuti bevendo acqua tiepida con vitamine, sali minerali ed elettroliti. Fa un'altra sessione di stretching, si fa fare un massaggio dal fisioterapista e poi pranza con carboidrati senza glutine e latticini. Dopo pranzo, si allena con i pesi o le fasce elastiche facendo i movimenti del tennis. Finiti gli esercizi, fa altro stretching e si allena per un'altra ora e mezzo per perfezionare i colpi. Appena finisce di allenarsi sul campo da tennis, fa altro stretching. Infine, cena evitando i carboidrati e dolci, ma solo proteine e insalata.
Nel luglio 2014, Novak Đoković sposa Jelena Ristić, con cui aveva una relazione fin dall'infanzia. Al matrimonio, Jelena era già incinta di un maschio e qualche mese dopo dà alla luce Stefan Đoković.Đoković parla correttamente serbo, inglese, francese, tedesco ed italiano oltre ad avere competenze di base di spagnolo e arabo.
All'età di 14 anni Novak gioca la Coppa Davis Junior per la Jugoslavia, vincendo il suo match di singolare; durante la sua carriera fra gli juniores, ottiene un bilancio di 40 vittorie e 11 sconfitte, raggiungendo un best ranking al n. 24 e arrivando alle semifinali degli Australian Open junior del 2004.
Diventato professionista già nel 2003, Novak fa il suo esordio nel circuito ITF a Monaco, e ottiene ben presto la prima vittoria in un torneo Futures in Serbia nel giugno dello stesso anno. L'esordio in un torneo challenger è a Belgrado e si conclude con una sconfitta al primo turno, ma il riscatto arriva qualche tempo dopo con la vittoria a Budapest, dove sconfigge in finale l'italiano Daniele Bracciali. Nel mese di aprile fa il suo esordio in coppa Davis, in un match di singolare vinto per 6-2, 6-2 contro Janis Skroderis della Lettonia.
A luglio centra la sua prima qualificazione a un torneo ATP, a Umago, perdendo però l'esordio nel main draw contro Filippo Volandri per 7-65, 6-1. Ad agosto ottiene un'altra vittoria in un Futures, a Belgrado, battendo in finale Flavio Cipolla, mentre a settembre si qualifica al torneo ATP di Bucarest, dove ottiene la sua prima vittoria in un main draw battendo il n. 67 del ranking, Arnaud Clément per 2-6, 6-4, 6-4. Nel torneo tuttavia perde al secondo turno contro David Ferrer per 6-4, 4-6, 6-4. Grazie anche alla vittoria nel challenger di Aquisgrana, Nole ottiene abbastanza punti per entrare fra i primi 200 del mondo, e chiude l'anno come numero 184 della classifica mondiale.
Il 2005 si apre con la prima partecipazione a un torneo dello Slam: agli Australian Open attraverso le qualificazioni si guadagna un posto nel tabellone principale, ma al primo turno si trova davanti il n. 4 del mondo Marat Safin, che durante la partita gli concede solamente 3 game (6-0, 6-2, 6-1). Partecipa poi a due challenger, ottenendo un quarto e una semifinale, prima di tornare a difendere per la seconda volta la sua nazione in coppa Davis, ottenendo 2 vittorie nei singolari nella sfida contro lo Zimbabwe. Difenderà nuovamente i colori nazionali nel secondo round della coppa, contro il Belgio, ma verrà sconfitto sia da Olivier Rochus sia da Kristof Vliegen.Ottiene in seguito una vittoria al challenger di Sanremo, battendo in finale Francesco Aldi, e si qualifica per la prima volta al Roland Garros, dove ottiene anche la prima vittoria in un torneo dello Slam, dopo aver superato nel primo turno Robby Ginepri, n. 71 del ranking ATP. Al secondo turno affronta il n. 9 del ranking Guillermo Coria, e riesce a strappargli un set prima di ritirarsi al terzo set per problemi muscolari. All'esordio sull'erba dell'All England Club riesce a raggiungere non senza qualche difficoltà il terzo turno, dove si arrende a Sébastien Grosjean, allora n. 27 del ranking. A seguito di questi risultati, Đoković fa il suo ingresso nella top 100 della classifica ATP. Dopo una sconfitta al secondo turno a Umago, Nole centra la qualificazione al suo primo torneo Master Series, a Cincinnati, dove perde al primo turno lottando contro il n. 18 del mondo Fernando González (3-6, 7-67, 6-4). Esordisce infine anche allo US Open, riuscendo così a disputare per almeno una volta tutti i quattro tornei dello Slam, dove ben figura: al primo turno elimina in cinque set un'altra giovane promessa del tennis, Gaël Monfils, e nel match seguente supera in quattro set Mario Ančić, n. 18 del ranking. La sua corsa però si arresta al terzo turno, dove perde al quinto set contro lo spagnolo Fernando Verdasco (6-1, 4-6, 62-7, 6-4, 6-4).
Dopo un secondo turno a Lione, a ottobre si qualifica per il Master Series di Parigi, dove al secondo turno ottiene la prima vittoria contro un top-10, il n. 9 del ranking e finalista al Roland Garros Mariano Puerta, con il punteggio di 6-3, 7-69. Perde tuttavia al terzo turno contro Tommy Robredo. Con questi risultati Đoković chiude l'anno come n. 78 del mondo, più giovane giocatore fra i primi 100 della classifica ATP.
L'inizio del 2006 non è dei migliori: rimedia un'eliminazione al primo turno dell'Australian Open da Paul Goldstein. Si rifà subito centrando le semifinali al torneo di Zagabria, dove però perde dal padrone di casa Ivan Ljubičić, e in seguito ottiene due vittorie nei singolari del match di Coppa Davis che vede la squadra serba opposta a Israele nel primo round. Al torneo di Rotterdam centra i quarti di finale, dove esce per mano di Radek Štěpánek, mentre a Indian Wells viene eliminato al primo turno da Julien Benneteau, che ha la meglio in due set. A Miami esce al secondo turno contro Guillermo Coria, ma ancora una volta le soddisfazioni arrivano dai singolari di Davis. La Serbia affronta il Regno Unito, e Novak vince entrambi i match, incluso quello contro l'ex n. 4 del mondo Greg Rusedski.La stagione sulla terra prima di Parigi è sottotono: al Masters di Montecarlo un sorteggio sfortunato lo vede subito opposto a Roger Federer, dal quale viene sconfitto per 6-3, 2-6, 6-3. A Barcellona arriva un'altra uscita al primo turno per mano dello spagnolo Gimeno-Traver, mentre al Masters di Amburgo, superato l'ostacolo Coria al primo turno, non riesce a imporsi su Verdasco al secondo, perdendo per 6-4, 6-3.
Al Roland Garros però il giovane serbo dimostra il suo potenziale sul rosso: al primo turno l'avversario Luis Horna abbandona in netto svantaggio, mentre al secondo Novak ottiene un'importante vittoria su Fernando González, n. 9 del ranking, sconfitto 6-1 al quinto set. Al terzo turno piega in 3 set Tommy Haas, al quarto turno ha ragione dell'emergente Gaël Monfils, ma nei quarti nulla può contro il campione in carica Rafael Nadal: il serbo, sotto di due set, è costretto al ritiro per problemi alla schiena, ma nella conferenza stampa post-partita dichiara che senza i problemi fisici avrebbe potuto battere lo spagnolo. Questo risultato consente al serbo di issarsi al n. 40 del ranking ATP.
Dopo una sconfitta al secondo turno sull'erba di s'Hertogenbosh, a Wimbledon disputa un buon torneo. Al primo turno sconfigge Goldstein, al secondo supera in tre set Robredo, mentre al terzo ottiene un'importante vittoria contro Michail Južnyj. Agli ottavi di finale va in scena una sfida molto interessante con uno dei giocatori con il miglior servizio del circuito, il croato Mario Ančić, che grazie proprio al suo servizio riesce a vincere per 6-3 al quinto.
Sulla terra di Anersfoort giunge il primo titolo ATP per Novak, che in finale affronta il cileno Nicolás Massú superato per 7-65, 6-4. Raggiunge la finale anche nel torneo di Umago, in cui però si ritira a causa di problemi respiratori che lo costringeranno a un intervento chirurgico. Resterà lontano dai campi solo per poche settimane: si ripresenta infatti al Cincinnati Masters, dove esce al secondo turno per mano di Florent Serra. Allo US Open supera con fatica al secondo turno Mardy Fish, ma al terzo rimedia una sonora sconfitta in tre set da Lleyton Hewitt: 6-3, 6-1, 6-2.
Impegnato a difendere i colori serbi nel match di Davis contro la squadra svizzera, ottiene una vittoria contro Stanislas Wawrinka al quinto set, ma è poi piegato in tre set da Federer. Il riscatto arriva pochi giorni dopo: al torneo di Metz supera in finale Jürgen Melzer con il punteggio di 4-6, 6-3, 6-2, e conquista il suo secondo torneo in carriera. Al Master di Madrid Nole dà vita a interessanti sfide con altri giovani talentuosi: al secondo turno supera Richard Gasquet in tre set, al terzo piega Andy Murray, ma nei quarti è eliminato 7-5 al terzo set da Fernando González. La stagione si chiude con una sconfitta al secondo turno per mano di Paul-Henri Mathieu a Pagigi-Bercy: i risultati ottenuti gli valgono il n. 16 nel ranking mondiale.
Il 2007 si apre ad Adelaide, il primo torneo a sperimentare la formula dei round robin. Novak s'impone in finale contro il tennista di casa, Chris Guccione, per 6-3, 66-7, 6-4. Agli Australian Open esce di scena agli ottavi ancora contro Federer, e nei due tornei successivi, Marsiglia e Rotterdam, viene sconfitto in due match tirati da Michail Južnyj. Un grande risultato lo ottiene a Indian Wells, dove è il primo teenager a raggiungere la finale dopo Andre Agassi, ma contro Nadal perde nettamente per 6-2, 7-5. A Miami arriva però la rivincita: ai quarti di finale si trova ancora di fronte lo spagnolo e questa volta, sfruttando i suoi turni di battuta e gli errori dell'avversario, si aggiudica il match con il netto punteggio di 6-3, 6-4. Dopo la semifinale vinta per 6-0, 6-1 contro Murray, in finale il serbo trova il sorprendente Guillermo Cañas, partito dalle qualificazioni e capace di eliminare Federer. La partita è sempre saldamente nelle mani di Novak, che sconfigge l'avversario 6-3, 6-2, 6-4. Con questa vittoria Đoković diventa il più giovane vincitore di sempre a Key Biscayne, e arriva a occupare la 7ª posizione nella classifica mondiale.
Sulla terra la scalata prosegue: raggiunge i quarti a Monte Carlo (sconfitto da Ferrer), a Roma (sconfitto ancora da Nadal), e ad Amburgo (sconfitto da Moyá), e riesce a vincere il torneo di Estoril, dove batte in finale Richard Gasquet con lo strano punteggio di 7-67, 0-6, 6-1. Al Roland Garros si issa fino alla semifinale, faticando soprattutto al terzo turno contro il francese Oliver Patience che riesce a piegare solo al quinto set. Qui si trova di fronte per il secondo anno consecutivo Nadal: Novak regge il confronto per un set e mezzo, poi si arrende per 7-5, 6-4, 6-2. Dopo la sconfitta agli ottavi del Queen's, a Wimbledon Novak paga il programma rivoluzionato dalla pioggia e due partite consecutive al quinto set contro Hewitt e Baghdatis. Raggiunge la semifinale, ma deve arrendersi ancora una volta a Nadal: si ritira sul punteggio di 6-3, 1-6, 1-4 per un problema al piede.Sulla terra di Umago si arrende al connazionale Viktor Troicki, ma il meglio di sé lo dà sul cemento americano. Alla Rogers Cup di Montréal batte in successione Roddick e Nadal, e in finale si trova di fronte a Federer. Per la prima volta in carriera riesce a batterlo (7-62, 2-6, 7-62), e si aggiudica così il secondo Masters Series della carriera. A Cincinnati non si ripete, viene infatti sconfitto al secondo turno da Moya, ma agli US Open arriva la prima finale in un torneo dello Slam. Qui incontra ancora Federer, ma non riesce a ripetere l'exploit di Montréal; lo svizzero infatti conquista il suo dodicesimo Slam battendolo per 7-64, 7-62, 6-4.
Dopo altre due vittorie nel play-off di Davis, Novak si aggiudica il torneo di Vienna battendo in finale Wawrinka per 6-4, 6-0; è l'ultimo torneo conquistato nella stagione. A Madrid perde la semifinale contro Nalbandian, a Parigi-Bercy si arrende al secondo turno contro Fabrice Santoro, e al Masters di fine anno di Pechino non riesce a conquistare nemmeno un set, perdendo nettamente nel round-robin contro Ferrer, Gasquet e Nadal. Chiude così la stagione, posizionandosi al n. 3 della classifica mondiale dietro ai soli Federer e Nadal.
Nel 2008 Đoković fa il suo esordio direttamente all'Australian Open. Alla finale arriva senza aver perso un set e dopo aver sconfitto nell'ordine Benjamin Becker, Simone Bolelli, Sam Querrey, Lleyton Hewitt, David Ferrer e il campione uscente Roger Federer; suo avversario è la sorpresa del torneo Jo-Wilfried Tsonga. Dopo un primo set sofferto, con un Đoković falloso e nervoso, il serbo innalza il suo livello di gioco e riesce a chiudere la partita, a suo favore, al tie-break del quarto set. 
 È il primo titolo del Grande Slam in carriera per il serbo. Arriva in semifinale al torneo di Dubai, dove però viene sconfitto dall'americano Andy Roddick, con il punteggio di 7-65, 6-3.
Nel mese di marzo vince il torneo ATP Master Series di Indian Wells, sconfiggendo in finale l'americano Mardy Fish con il punteggio di 6-2, 5-7, 6-3. Esce inaspettatamente sconfitto al primo turno al successivo Master series di Miami, contro il sudafricano Kevin Anderson. Successivamente, raggiunge la semifinale a Monte Carlo, nel quale però è costretto al ritiro, a causa di dolori addominali, sul punteggio di 6-3, 3-2, in favore del suo avversario, Roger Federer, nonostante stesse giocando un ottimo tennis.
Nel mese di maggio vince il Master series di Roma battendo in finale Stanislas Wawrinka con il punteggio di 4-6, 6-3, 6-3. Al torneo di Amburgo gioca un intenso match in semifinale contro Nadal, ma esce battuto 5-7, 6-2, 2-6. Il 6 giugno perde in semifinale al Roland Garros, ancora contro il campione in carica Rafael Nadal con il punteggio di 6-4, 6-2, 7-63 dopo un match di oltre 2 ore e 45 minuti. A Wimbledon, Đoković viene eliminato al secondo turno, in seguito alla sconfitta per 6-4, 7-63, 6-2 da parte dell'ex numero 1 Marat Safin. Al Canada Masters, nel quale difendeva i punti della vittoria dell'anno precedente, viene eliminato ai quarti di finale da Andy Murray, per 3-6, 63-7. Fa meglio a Cincinnati, nel quale arriva in finale (dopo aver battuto, in semifinale, Rafael Nadal per 6-1, 7-5), nella quale viene battuto nuovamente da Andy Murray con il punteggio di 7-64, 7-65.
Nel singolare maschile olimpico di Pechino, conquista il bronzo per la Serbia nel torneo di singolare dopo aver battuto James Blake 6-3, 7-64 nella finale per il terzo e quarto posto (in semifinale era stato sconfitto da Rafael Nadal per 4-6, 6-1, 4-6).
Agli US Open, dopo aver vinto alcuni difficili incontri contro Robredo negli ottavi e Roddick nei quarti, esce alle semifinali, battuto, come l'anno precedente, da Roger Federer, per 3-6, 7-5, 5-7, 2-6. All'inizio della stagione autunnale indoor arriva in finale nel torneo di Bangkok contro Jo-Wilfried Tsonga, in un remake della finale degli Australian Open, ma deve arrendersi al francese, che vince 7-64, 6-4. Il 16 novembre vince la sua prima Masters Cup, battendo in finale il tennista Russo Nikolaj Davydenko, con il punteggio di 6-1, 7-5.
L'anno non si apre bene per Novak, che viene sconfitto al primo turno del primo torneo stagionale a Brisbane dal lettone Ernests Gulbis con il risultato di 6-4, 6-4. Al successivo torneo di Sydney viene sconfitto in semifinale da Jarkko Nieminen con il punteggio di 6-4, 7-63.
 Agli Australian Open non riesce a difendere il titolo conquistato l'anno precedente, uscendo sconfitto ai quarti di finale dall'americano Andy Roddick (il serbo si ritira sul punteggio di 63-7, 6-4, 6-2, 2-1 in favore dello statunitense, a causa di un malore, dovuto alle condizioni climatiche, di estremo caldo, avvertito fin dall'inizio del terzo set). Al torneo di Marsiglia perde in semifinale dal francese Jo-Wilfried Tsonga, con il punteggio di 4-6, 61-7. Conquista il suo primo titolo stagionale a Dubai, sconfiggendo in finale lo spagnolo David Ferrer con il punteggio di 7-5, 6-3. In seguito giunge sino ai quarti di finale a Indian Wells, dove viene sconfitto con il punteggio di 6-3, 6-2 da Andy Roddick. Arriva in finale al successivo Master 1000 di Miami, dove viene sconfitto 6-2, 7-5 da Andy Murray. Ad aprile giunge in finale a Montecarlo, ma viene sconfitto, dopo una combattuta e appassionante finale, da Rafael Nadal, con il punteggio di 6-3, 2-6, 6-1.
A maggio vince il Serbian Open, battendo in finale il tennista polacco Łukasz Kubot, con il punteggio di 6-3, 7-60. Nello stesso mese arriva in finale al Master 1000 di Roma (dopo aver vinto una rocambolesca semifinale contro Roger Federer con il punteggio di 4-6, 6-3, 6-3), nella quale viene sconfitto con il punteggio di 7-62, 6-2, da Rafael Nadal. Nello stesso mese, raggiunge le semifinali torneo di Madrid, dove, al termine di un match giudicato tra i più belli dell'anno fino a quel punto, esce sconfitto, ancora per mano di Rafael Nadal al terzo set dopo poco più di 4 ore di gioco, con il punteggio di 3-6, 7-65, 7-69 in favore dello spagnolo. Al Roland Garros perde inaspettatamente al terzo turno per poi raccogliere sull'erba una finale a Halle e i quarti a Wimbledon, venendo sconfitto in entrambi i tornei da Tommy Haas, a Halle per 3-6, 7-64, 1-6 e a Wimbledon per 5-7, 66-7, 6-4, 3-6.
Intanto Andy Murray lo scavalca al terzo posto in classifica. Ad agosto, alla Rogers Cup esce al terzo turno, battuto 6-4, 7-64 da Andy Roddick, a Cincinnati giunge sino alla finale nella quale viene sconfitto da Roger Federer con il punteggio di 6-1, 7-5. Agli US Open arriva in semifinale dove viene di nuovo sconfitto da Federer con il punteggio di 7-63, 7-5, 7-5. Successivamente, vince il China Open battendo in finale Marin Čilić con il punteggio di 6-2, 7-64. In seguito, arriva in semifinale al Shanghai Masters, nel quale viene sconfitto, dopo una partita equilibratissima e incerta sino alla fine, al tie break del set decisivo, dal futuro vincitore del torneo, Nikolaj Davydenko, con il punteggio di 4-6, 6-4, 7-61. A novembre vince il torneo di Basilea, battendo in finale il padrone di casa Federer, con il risultato di 6-4, 4-6, 6-2. In seguito vince il Master 1000 di Parigi-Bercy (ultimo della stagione), battendo in finale, al termine di una partita molto combattuta, Gaël Monfils, con il punteggio di 6-2, 5-7, 7-63. Nella Masters Cup di fine anno viene eliminato nel round robin, nonostante abbia sconfitto Nadal e il futuro vincitore Davydenko.
L'anno non incomincia nel migliore dei modi per Novak. Agli Australian Open deve arrendersi anche a causa di un problema di dolore allo stomaco ai quarti di finale contro il francese Jo-Wilfried Tsonga, al termine di un match chiuso in cinque set con il punteggio di 7-6, 6-7, 1-6, 6-3, 6-1. Questi dolori allo stomaco risulteranno poi nella scoperta di essere intollerante al glutine. Nonostante tutto il serbo riesce a conquistare la seconda posizione mondiale. Il 2010 non procede diversamente: si aggiudica il torneo di Dubai ma non brilla sulla terra (torna terzo dopo l'Open di Madrid, superato da Nadal) e al Roland Garros cede nei quarti in cinque set con l'austriaco Melzer con il punteggio 3-6, 2-6, 6-2, 7-63, 6-4.
A Wimbledon raggiunge la semifinale, persa contro il ceco Tomáš Berdych per 6-3, 7-69, 6-3. Ai Cincinnati Masters 2010 si arrende ad Andy Roddick ai quarti di finale.
Allo US Open Novak non comincia particolarmente bene; infatti impiega ben cinque set per piegare il connazionale Viktor Troicki, in più di tre ore di partita, con il punteggio finale di 6-3, 3-6, 2-6, 7-5, 6-3. Nei turni successivi il suo rendimento migliora, e, senza mai perdere un set, approda alla semifinale, dove incontra per la terza volta consecutiva lo svizzero Federer. Questa volta la partita ha un andamento ben diverso da quelle precedenti: Đoković infatti arriva al quinto set e, dopo aver annullato due match point, approda alla finale, vincendo per 5-7, 6-1, 5-7, 6-2, 7-5. Nell'atto conclusivo del torneo il serbo affronta il n. 1 del mondo Rafael Nadal, perdendo in 4 set per 4-6, 7-5, 4-6, 2-6.
Dopo la vittoria contro Roger Federer, Đoković è avanzato nel ranking ATP proprio a discapito del tennista elvetico, sottraendogli la seconda posizione alle spalle di Rafael Nadal. Al primo torneo giocato dopo il torneo statunitense, conferma il buon periodo di forma riconfermandosi campione a Pechino battendo lo spagnolo David Ferrer 6-2, 6-4. Successivamente Novak va a Shanghai dove Federer si vendica della sconfitta degli US Open eliminandolo in semifinale per 7-5, 6-4. Lo stesso svizzero lo sconfiggerà anche nella finale del Swiss Indoors Basel 2010 con il punteggio di 6-4, 3-6, 6-1.
Đoković partecipa alle ATP World Tour Finals in cui giunge fino in semifinale dove perde sempre contro l'elvetico. Il 5 dicembre si aggiudica con la sua nazionale la Coppa Davis battendo in finale la nazionale francese.
L'anno si apre direttamente con la partecipazione all'Australian Open dove Novak conquista il suo secondo Slam. Ha affrontato in ordine: Marcel Granollers, Ivan Dodig, Viktor Troicki, Nicolás Almagro. Poi ha battuto ai quarti Tomáš Berdych per 6-1, 7-65, 6-1, in semifinale batte Roger Federer con un netto 7-63 7-5, 6-4. In finale ha la meglio su Andy Murray in tre set con il punteggio di 6-4, 6-2, 6-3.
Subito dopo il torneo australiano Novak si riafferma campione per la terza volta consecutiva a Dubai, dove vince in finale contro Federer con un doppio 6-3 e così conferma il suo periodo di gran forma. Al BNP Paribas Open di Indian Wells il tennista di Belgrado, che non perde una partita dall'ATP World Tour Finals di Londra 2010 contro Roger Federer, continua a incassare vittorie. Infatti, in occasione del primo Masters 1000 della stagione Nole batte in semifinale e per la terza volta consecutiva Roger Federer e sconfigge per la prima volta in una finale Rafael Nadal con il punteggio di 4-6, 6-3, 6-2, aggiudicandosi per la seconda volta il torneo dopo il successo del 2008. Nel successivo torneo dello stesso livello a Miami giunge di nuovo in finale e anche qui vince per 4-6, 6-3, 7-6 contro lo spagnolo.Dopo aver preferito rinunciare al Monte-Carlo Rolex Masters, incomincia la stagione sulla terra trionfando in casa, al Serbian Open, battendo in finale Feliciano López per 7-64, 6-2 e allungando l'incredibile striscia di imbattibilità. La settimana successiva, al Master 1000 di Madrid, batte in finale, per la terza volta di fila, Rafael Nadal per 7-5, 6-4, rimanendo così imbattuto nella stagione 2011, nella quale ha concatenato una serie di 32 vittorie consecutive. Nole ha così battuto per la prima volta lo spagnolo sulla terra, interrompendo contemporaneamente una serie di 37 vittorie consecutive dello spagnolo su questa superficie. Il serbo a Roma arriva in finale perdendo solo un set contro Andy Murray dove ha rischiato di perdere al tie-break e batte nuovamente Nadal con un doppio 6-4, vincendo la 39ª partita consecutiva (37 nel 2011), con questa vittoria Đoković è diventato il terzo giocatore ad aver battuto Nadal due volte sul campo di terra (dopo Gaudio e Federer) e il primo a riuscirci in due partite consecutive.
Al Roland Garros per la prima volta in carriera ha l'opportunità di diventare il nuovo numero uno del mondo, infatti arrivando in finale avrebbe la certezza matematica di superare Nadal in classifica. Durante il torneo estende a 43 la sua striscia di vittorie consecutive, venendo poi battuto da Federer in semifinale in 4 set.
A Wimbledon sconfigge in semifinale in quattro set il francese Jo-Wilfried Tsonga, diventando il venticinquesimo numero 1 della storia del tennis mondiale. Vince la finale battendo Nadal con il punteggio di 6-4, 6-1, 1-6, 6-3.
Si presenta quindi alla Rogers Cup come testa di serie numero 1. Arriva in finale dopo aver battuto, nell'ordine, Nikolaj Davydenko, Marin Čilić, Gaël Monfils e Jo-Wilfried Tsonga. Gioca la finale contro Mardy Fish vincendo al terzo set, con il punteggio totale di 6-2, 3-6, 6-4 e diventando il primo giocatore della storia a vincere 5 titoli Masters 1000 nello stesso anno. Al Western and Southern Open a Cincinnati batte al primo turno il diciannovenne americano Ryan Harrison per 6-2, 6-3. Vince quindi per 6-3, 6-3 con Radek Štěpánek negli ottavi e per 3-6, 6-4, 6-3 con Gaël Monfils nel quarti in un incontro molto combattuto. In semifinale batte Tomáš Berdych per un ritiro dovuto a un suo infortunio alla spalla, subito dopo aver vinto il primo set sul punteggio di 7-5. In finale Đoković affronta un Murray in forma ma anche stavolta il giocatore serbo, sul punteggio di 6-4, 3-0 per lo scozzese, è costretto a ritirarsi per un problema alla spalla, facendo arrivare così la sua seconda sconfitta stagionale.
Agli US Open approda in semifinale dopo aver battuto per ritiro Janko Tipsarević al quarto set. In semifinale batte Roger Federer con il punteggio di 6-77, 4-6, 6-3, 6-2, 7-5 (dopo aver annullato due matchpoint allo svizzero sul 5-3) e anche Rafael Nadal in finale si arrende al serbo che, con il punteggio di 6-2, 6-4, 6-73, 6-1, conquista il titolo. Novak diventa così il sesto giocatore dell'era Open ad aver vinto tre tornei del Grande Slam in un anno. L'annata incredibile gli consente di battere il record di maggior guadagno in un anno, ovvero 12 619 803 dollari.
Incomincia il 2012 vincendo subito per la terza volta gli Australian Open, dove elimina nel quarto turno il tennista di casa Lleyton Hewitt, nei quarti di finale lo spagnolo numero 5 del mondo David Ferrer e in semifinale la testa di serie numero 4 Andy Murray per 6-3, 3-6, 64-7, 6-1, 7-5 dopo 4 ore e 50 minuti. In finale si impone per la settima volta consecutiva contro Rafael Nadal per 5-7, 6-4, 6-2, 65-7, 7-5 dopo una battaglia durata 5 ore e 53 minuti, la più lunga partita degli Australian Open, e più lunga finale della storia dei tornei del Grande Slam.In seguito ai risultati ottenuti nella stagione 2011, il 6 febbraio riceve a Londra il Laureus Award. È il terzo tennista della storia a riceverlo dopo Roger Federer (già vincitore quattro volte) e Rafa Nadal. A marzo trionfa a discapito di Andy Murray a Miami.
Il 19 aprile, al termine del match con Dolgopolov, terminato 2-6, 6-1, 6-4 a favore del serbo, durante il torneo di Montecarlo, Đoković scoppia in lacrime per la morte di suo nonno Vladimir, al quale era molto legato. Egli corre via dal campo senza neanche porre la consueta firma sulla telecamera. Đoković aveva precedentemente dedicato molti trofei da lui vinti al nonno, ultimo dei quali quello di Key Biscayne. Riesce ad arrivare fino alla finale del torneo (dopo aver battuto in semifinale, in rimonta, con il punteggio di 4-6, 6-3, 6-2, il ceco Tomáš Berdych), nella quale viene però sconfitto nettamente dal rivale spagnolo Rafael Nadal, con il punteggio di 6-3, 6-1 a favore dell'iberico.
Agli Internazionali BNL d'Italia raggiunge la quarta finale in carriera, ma come a Montecarlo viene fermato a un passo dal titolo da Rafael Nadal, che lo sconfigge per 7-5, 6-3..
Al Roland Garros migliora i risultati degli anni precedenti raggiungendo per la prima volta la finale, ma perde di nuovo contro Nadal per 6-4, 6-3, 2-6, 7-5. Non si iscrive poi né al Torneo di Halle né al Queen's, andando a Wimbledon senza ancora aver giocato sull'erba in stagione.
Nel torneo londinese sconfigge in serie Juan Carlos Ferrero, Ryan Harrison, Radek Štěpánek, Viktor Troicki e ai quarti il tedesco Florian Mayer. In semifinale viene però eliminato da Roger Federer con il risultato finale di 3-6, 6-3, 4-6, 3-6. In seguito al trionfo di Roger Federer nel torneo di Wimbledon perde la prima posizione della classifica ATP, proprio in favore del rivale svizzero. Ai Giochi Olimpici viene sconfitto in semifinale da Andy Murray, e non riesce neanche a conquistare il bronzo perdendo la finale contro Juan Martín del Potro. Vince la Rogers Cup battendo in finale Richard Gasquet con il punteggio di 6-3, 6-2. A Cincinnati raggiunge la finale ma viene battuto da Roger Federer con il punteggio di 0-6, 67-7.
Si presenta allo US Open come testa di serie n. 2; raggiunge la finale ma viene battuto da Andy Murray con il punteggio di 610-7, 5-7, 6-2, 6-3, 2-6.
Il 7 ottobre vince il China Open di Pechino battendo in finale il francese Jo-Wilfried Tsonga con il punteggio di 7-64, 6-2.
Una settimana dopo, il 14 ottobre, vince il suo tredicesimo torneo Masters 1000, il Shanghai Master, battendo in una finale tiratissima lo scozzese Andy Murray con il punteggio di 5-7, 7-611, 6-3.
Il 5 novembre è tornato numero uno del mondo. Il 12 novembre vince l'ATP World Tour Finals sconfiggendo in finale Roger Federer con il punteggio di 7-66, 7-5.
Incomincia il 2013 vincendo per la quarta volta (la terza consecutiva) gli Australian Open, battendo in finale Andy Murray con il punteggio di 62-7, 7-63, 6-3, 6-2. Questo è il 35º titolo in carriera per il serbo, il sesto Slam.
 Il 2 marzo vince per la quarta volta il Torneo di Dubai battendo in finale Tomáš Berdych per 7-5, 6-3. Nei due tornei successivi, quelli di Indian Wells e Miami, viene battuto rispettivamente in semifinale da Juan Martín del Potro per 6-4, 4-6, 4-6 e da Tommy Haas per 2-6, 4-6 al quarto turno. Una settimana dopo aver subito una distorsione alla caviglia nel match di Coppa Davis, vinto, contro Sam Querrey, si presenta al torneo di Montecarlo come prima testa di serie. Nel torneo monegasco il serbo avanza in crescendo battendo in sequenza Južnyj, Monaco, Nieminen e l'italiano Fabio Fognini in semifinale. Nell'incontro decisivo affronta il detentore del titolo Nadal (vincitore delle ultime 8 edizioni consecutive del torneo), ma il serbo riesce a strappare il trofeo dalle mani dello spagnolo superandolo in due set per 6-2, 7-61. Agli Internazionali d'Italia raggiunge i quarti di finale, dove viene battuto da Tomáš Berdych con il punteggio di 6-2, 5-7, 4-6.
Al Roland Garros viene eliminato in semifinale da Nadal in cinque set con il punteggio finale di 4-6, 6-3, 1-6, 7-63, 7-9, dopo 4 ore e 37 minuti di partita.
Comincia la sua stagione sull'erba direttamente sui campi di Wimbledon. Battendo Tomáš Berdych ai quarti si assicura un posto nelle semifinali dove sfida Del Potro. In una partita durata quasi cinque ore (semifinale più lunga in uno Slam nell'era open), a spuntarla è il serbo che si impone per 6-3 al quinto. In finale sfida l'idolo di casa, Andy Murray, e viene sconfitto per 4-6, 5-7, 4-6.
In preparazione agli US Open partecipa alla Rogers Cup e al torneo di Cincinnati, dove esce, rispettivamente, in semifinale sconfitto da Rafael Nadal e ai quarti di finale sconfitto da John Isner. Si presenta a New York come prima testa di serie, raggiunge la finale del torneo (dopo aver battuto Stanislas Wawrinka in semifinale al quinto set) e sfida il rivale Rafa Nadal, contro il quale perde per 6-2, 3-6, 6-4, 6-1.
Per quanto riguarda la parte della stagione in Cina, Novak si riconferma l'assoluto dominatore vincendo per il secondo anno consecutivo i titoli sia a Pechino sia a Shanghai: al China Open batte in finale Rafael Nadal per 6-3, 6-4 e pur avendo perso nel frattempo la posizione di numero uno, ottiene un sottile vantaggio, perlomeno psicologico nei confronti del maiorchino. Novak diventa così il tennista con più titoli in questo torneo, quattro. Allo Shanghai Rolex Masters invece batte Juan Martín del Potro per 6-1, 3-6, 7-63 ottenendo così il suo quindicesimo titolo Masters 1000 e andando a eguagliare Andy Murray con più titoli vinti in questo torneo. Đoković diventa così imbattibile in Cina per due stagioni consecutive e si porta sul 20-0 in incontri lì disputati. Porta a 7 i titoli vinti in questo paese, che diventa così la nazione in cui il serbo ne ha conquistati di più.
Il 3 novembre conquista il BNP Paribas Masters battendo in finale il detentore del titolo dell'anno precedente David Ferrer con il punteggio di 7-5, 7-5. L'11 novembre conquista il suo terzo Master di fine anno battendo Rafael Nadal con il punteggio di 6-3, 6-4, dopo aver eliminato Stanislas Wawrinka in semifinale con doppio 6-3 e aver vinto tutte e tre le tre partite del girone in tre set contro Roger Federer, Juan Martín Del Potro e Richard Gasquet.
Al primo Slam della nuova stagione, gli Australian Open (in cui è campione in carica), raggiunge i quarti di finale dove viene sconfitto da Stanislas Wawrinka in 5 set con il punteggio di 2-6, 6-4, 6-2, 3-6, 9-7. Dopo questo torneo Đoković per la prima volta va negli Emirati Arabi senza alcun trofeo in tasca, ancora in cerca del primo acuto. Nel secondo turno affronta Denis Istomin e vince con un doppio 6-3, approda agli ottavi di finale dove trova Bautista-Agut battendolo con il punteggio di 6-1, 6-3, ai quarti invece vince senza neanche scendere in campo per il ritiro di Michail Južnyj e in semifinale affronta Roger Federer dove ne esce sconfitto al terzo set con il punteggio di 3-6, 6-3, 6-2.
Il 17 marzo vince il primo titolo della stagione battendo in finale lo stesso svizzero a Indian Wells per 3-6, 6-3, 7-63 e il 30 marzo vince il Master 1000 di Miami, battendo in finale Rafael Nadal con il punteggio di 6-3, 6-3, realizzando per la seconda volta in carriera la doppietta Indian Wells - Miami. Si presenta agli Internazionali d'Italia come seconda testa di serie. Raggiunge, non senza molte difficoltà, la finale, dove affronta nuovamente il rivale spagnolo, battendolo per 4-6, 6-3, 6-3 e conquistando il terzo trofeo a Roma.Al secondo Slam della stagione, il Roland Garros, raggiunge i quarti di finale dopo aver ceduto solo un set in tutto il torneo (al tie-break contro Marin Čilić). Qui affronta il canadese Milos Raonic, che batte in tre set per 7-5, 7-65, 6-4. In semifinale trova l'amico lettone Ernests Gulbis, sorpresa del torneo, che però batte in quattro set per 6-3, 6-3, 3-6, 6-3. Nole giunge in finale cercando il primo successo parigino che gli consentirebbe di diventare l'ottavo giocatore del circuito ATP (il 18º in assoluto) a ottenere il Career Grand Slam, ovvero l'aver vinto almeno una volta tutti e quattro i tornei dello slam. Questa impresa però non gli riesce: il suo avversario è infatti il re del Roland Garros, Rafa Nadal. Dopo un buon primo set vinto per 6-3, il serbo subisce un calo di concentrazione che consente allo spagnolo di trionfare per la nona volta a Parigi, vincendo i successivi tre set per 7-5, 6-2, 6-4.
Nel terzo Slam della stagione, il torneo di Wimbledon, è la prima testa di serie. Dopo aver perso un set contro Radek Štěpánek, due contro Marin Čilić e uno contro Grigor Dimitrov, giunge in finale dove trova il sette volte campione di Wimbledon, Roger Federer. Dopo aver perso il primo set al tie-break, Novak vince i successivi due set e, dopo aver sprecato un match point al quarto set, riesce a imporsi sullo svizzero al quinto con il punteggio finale di 67-7, 6-4, 7-64, 5-7, 6-4. Questa vittoria permette al serbo di riconquistare il primato del ranking ATP a discapito di Rafa Nadal.Dopo il successo a Wimbledon torna in campo, accreditato della testa di serie numero 1, per la Rogers Cup di Toronto dove viene eliminato al terzo turno dal futuro vincitore del torneo Jo Wilfried Tsonga. La settimana successiva prende parte al Masters 1000 di Cincinnati e dopo aver battuto Gilles Simon in 3 set, cede agli ottavi di finale allo spagnolo Tommy Robredo con il punteggio di 6-7, 5-7.Dopo le due precoci sconfitte sul cemento nordamericano si presenta all'ultimo slam stagionale, gli US Open. Giunge fino ai quarti di finale senza perdere neppure un set; qui incontra il trionfatore dell'edizione 2012 Andy Murray che però riesce a portare a casa solo un set con Đoković che accede così alla sua ottava semifinale newyorkese consecutiva con il punteggio di 7-61, 61-7, 6-2, 6-4. In semifinale incontra il pericoloso outsider Kei Nishikori che nega la quinta finale consecutiva al serbo per 6-4, 1-6, 7-64, 6-3. Vince il suo 46º titolo in carriera al China Open battendo in finale Tomáš Berdych con un netto 6-0, 6-2.
Raggiunge il traguardo delle 600 vittorie in carriera battendo Milos Raonic 6-2, 6-3 nella finale del Masters 1000 di Parigi, dov'era peraltro campione in carica. Per Nole si tratta del 20º Masters 1000 e del 47º titolo in totale e, grazie a questo risultato, è sicuro di chiudere la stagione da n. 1 del mondo.
A novembre arriva alle ATP World Tour Finals di Londra da campione in carica e senza cedere un set fino alla semifinale (poi vinta) contro Kei Nishikori. In finale non scende neanche in campo a causa del ritiro di Roger Federer, aggiudicandosi così il titolo per la quarta volta in carriera.
Il serbo apre la stagione 2015 partecipando al Qatar ExxonMobil Open: dopo aver battuto Dušan Lajović e Serhij Stachovs'kyj, perde nel terzo turno dal croato Ivo Karlović per 7-62, 66-7, 4-6 nel singolare. Per quanto riguarda il doppio, gioca con il connazionale Filip Krajinović e, arrivati alle semifinali, vengono sconfitti dalla coppia vincitrice del torneo, composta da Rafael Nadal e Juan Mónaco.Agli Australian Open 2015 arriva facilmente in semifinale, dove supera Stanislas Wawrinka al 5º set, prendendosi così la rivincita dell'anno precedente; in finale batte Andy Murray con il punteggio di 7-6, 6-7, 6-3, 6-0, aggiudicandosi così il torneo per la quinta volta, nonché l'ottavo torneo del Grande Slam in carriera alla pari con Andre Agassi.Partecipa al torneo di Dubai come testa di serie n. 1 arrivando in finale, dove ritrova per la 37ª volta uno dei suoi storici rivali, Roger Federer, uscendo però sconfitto per 6-3, 7-5. A Indian Wells, dove arriva da campione in carica, rivince il titolo per la quarta volta (la seconda consecutiva) prendendosi la rivincita in finale su Roger Federer per 6-3, 6-7, 6-2; per Nole si tratta del titolo n. 50 in carriera.
Partecipa al torneo di Miami, dove è campione in carica. Qui, dopo essere arrivato senza troppi problemi in finale, batte Andy Murray con il punteggio di 7-6 4-6 6-0. Con questa vittoria, il serbo si aggiudica il suo 22º titolo del Master 1000. Partecipa al Monte-Carlo Rolex Masters dove sfida in semifinale Rafael Nadal per la 43ª volta; ha la meglio il serbo che ottiene la sua 20° vittoria sul maiorchino con un doppio e netto 6-3. Vince la finale con il risultato 7-5 4-6 6-3 contro il ceco Berdych, diventando il primo tennista della storia a vincere i primi tre Masters 1000 della stagione consecutivamente (Indian Wells, Miami e Monte Carlo). Continua la serie positiva di vittorie trionfando per la quarta volta in carriera agli Internazionali BNL d'Italia di Roma battendo in finale Roger Federer per 6-4 6-3. Durante il suo percorso per la finale ha battuto Nicolás Almagro, Thomaz Bellucci, Kei Nishikori e David Ferrer.
Arriva poi al Roland Garros, per la prima volta da favorito del torneo, grazie alle recenti brutte prestazioni di Rafael Nadal, anche sulla terra rossa, batte così al primo turno Nieminen 6-2 7-5 6-2, al secondo turno e al terzo turno vince ancora in 3 set, rispettivamente contro Gilles Müller e Thanasi Kokkinakis, al quarto turno elimina invece Richard Gasquet 6-1 6-2 6-3, ai quarti batte poi per la prima volta al Roland Garros Rafael Nadal 7-5 6-3 6-1 (diventando il secondo giocatore a battere Nadal in questo torneo) e approdando in semifinale, dove batte per l'8ª volta consecutiva Andy Murray (la diciannovesima), in una partita lunga e faticosa chiusa con il punteggio di 6-3 6-3 5-7 5-7 6-1 e approdando per la terza volta in carriera in finale. Nell'atto conclusivo dello slam parigino, incontra Stan Wawrinka, che dopo una splendida partita, nega al serbo l'opportunità del Career Slam battendolo in 4 set con il punteggio di 4-6, 6-4, 6-3, 6-4.
Il grande 2015 continua con il successo a Wimbledon, dove vince il torneo battendo in semifinale Richard Gasquet con il punteggio di 7-6 6-4 6-4 e poi in finale, come nel 2014, batte Roger Federer con il punteggio di 7-61 6-710 6-4 6-3.
Dopo un mese di pausa torna in campo alla Rogers Cup dove arriva in finale, ma viene battuto da Andy Murray con il punteggio di 6-4 4-6 6-3.
La settimana successiva partecipa al Cincinnati Masters venendo sconfitto in finale da Roger Federer per 7-6 6-3.
Partecipa così al torneo degli US Open dove, dopo aver superato agevolmente i primi turni, supera nei quarti Feliciano López in quattro set e in semifinale il croato Marin Čilić con il punteggio di 6-0, 6-1, 6-2. In finale affronta per la 42ª volta lo svizzero Roger Federer, lo batte con il punteggio di 6-4, 5-7, 6-4, 6-4, conquistando il 10º titolo del Grande Slam (il terzo stagionale) confermando di essere in una delle sue migliori annate.Nel successivo torneo di Pechino, dopo la vittoria contro il cinese Ze Zhang negli ottavi di finale, il serbo ottiene la seconda striscia più lunga di vittorie consecutive in un torneo, raggiungendo quota 26 ed eguagliando la striscia di vittorie di Jimmy Connors nel torneo di Birmingham (dove non perse mai in carriera) fra il 1974 e il 1980. Giunge in finale dove batte Rafael Nadal con un doppio 6-2. Al Shanghai Rolex Masters, penultimo Masters 1000 della stagione, il serbo batte in finale il francese Jo-Wilfried Tsonga con il punteggio di 6-2 6-4, conquistando il quinto Masters 1000 del 2015, il 25° della carriera.
Al torneo di Parigi Bercy, l'ultimo Master 1000 dell'anno, vince il 10º titolo stagionale battendo in finale lo scozzese Andy Murray per 6-2, 6-4, conquistando così il sesto Masters 1000 del 2015, il 26° in carriera, avvicinandosi sempre di più al record di Rafael Nadal (fermo a 27).
Alle ATP World Tour Finals il serbo trionfa per la quinta volta, la quarta consecutiva considerando i successi nel 2012, 2013, 2014 e 2015 (primo nella storia a compiere questa impresa) in finale battendo Roger Federer per 6-3, 6-4, dopo che aveva battuto in semi-finale Nadal con il punteggio di 6-3 6-3. Si conclude così la stagione migliore della sua carriera, e una delle stagioni più a senso unico della storia di questo sport, con un totale di 11 titoli vinti, divisi in 3 slam, 6 masters 1000 (record), l'ATP World Tour Finals e l'ATP 500 di Pechino, il tutto con un record di 82 vittorie e solo 6 sconfitte stagionali.
La stagione 2016 comincia nel migliore dei modi vincendo per la prima volta il torneo di Doha, senza perdere nemmeno un set, sconfiggendo in finale il suo storico rivale Rafael Nadal con il netto punteggio di 6-1 6-2. Con questa vittoria conquista il 60º titolo in carriera e supera lo spagnolo nei confronti diretti (24-23). 
Partecipa all'Australian Open e, dopo aver faticato agli ottavi contro Gilles Simon arriva in semifinale dove si incontra con Roger Federer per la 45ª volta. Ha la meglio Đoković con il punteggio di 6-1 6-2 3-6 6-3 e sorpassa anche lo svizzero negli scontri diretti (23-22). Vince il suo sesto Australian Open battendo in finale Andy Murray in tre set con il punteggio di 6-1 7-5 7-6(3) arrivando a quota 11 Slam conquistati in carriera, al pari di Rod Laver e Björn Borg.
Al torneo ATP 500 di Dubai il serbo raggiunge il traguardo della vittoria numero 700 in carriera. Tuttavia si ferma ai quarti di finale ritirandosi a partita in corso contro Feliciano López a causa di una congiuntivite. Si interrompe così la striscia di 17 vittorie consecutive.
Al primo Masters 1000 dell'anno sconfigge Rafael Nadal in semifinale e in seguito Milos Raonic in finale con il punteggio di 6-2 6-0, diventando il primo giocatore della storia ad aggiudicarsi cinque Indian Wells.
A Miami trionfa nuovamente, stavolta contro il giapponese Kei Nishikori con un doppio 6-3. Grazie a questa vittoria il serbo arriva a quota 28 Masters 1000 vinti, superando il record di 27 tornei vinti di Nadal.
La stagione sulla terra rossa parte male per il serbo, che perde clamorosamente al secondo turno nel torneo 1000 di MonteCarlo contro Jiří Veselý per 4-6, 6-2, 4-6. Era dal torneo di Madrid del 2013 che il serbo non perdeva al match d'esordio. Vince il torneo di Mutua Madrid Open battendo in tre set Andy Murray con il punteggio 6-2 3-6 6-3. Arriva in finale agli Internazionali BNL d'Italia, ma perde contro Andy Murray in due set con un doppio 3-6, dove è apparso stanco e affaticato dai precedenti match-maratona con Rafael Nadal 7-5 7-6(4) (2h 26') nel quarto di finale e Kei Nishikori 2-6 6-4 7-6(5) (3h 4') in semifinale.
Al Roland Garros raggiunge la sua quarta finale in carriera concedendo un solo set (negli ottavi contro Roberto Bautista Agut). Nell'atto conclusivo sconfigge Andy Murray con il punteggio di 3-6, 6-1, 6-2, 6-4. Si aggiudica così l'unico titolo del Grande Slam ancora assente dal suo palmarès e conquista il Career Grand Slam. L'ultimo tennista a vincere 4 tornei Major consecutivamente fu Rod Laver nel 1969.
Partecipa al Torneo di Wimbledon alla ricerca della terza vittoria consecutiva nello slam londinese, terza tappa per lui verso la conquista del Grande Slam. Nei primi due turni batte in sequenza James Ward e Adrian Mannarino. Nei sedicesimi di finale viene sconfitto in quattro set da Sam Querrey, che interrompe una serie di 30 incontri Slam vinti consecutivamente, record nell'era Open e terza serie più lunga della storia, dopo le 37 vittorie ottenute da Don Budge tra il 1937 e il 1938 e i 31 successi di Rod Laver tra il 1962 e il 1968.
Partecipa al torneo di Toronto vincendo in finale contro Nishikori in due set. È il suo quarto titolo a Toronto.
Esordisce ai Giochi Olimpici di Rio, ma viene battuto a sorpresa al primo turno da Juan Martin Del Potro per 6-7, 6-7. Sfuma così il sogno di completare il Career Golden Slam.
Partecipa agli US Open, e riesce ad arrivare in maniera agevole sino alla finale, nella quale viene tuttavia sconfitto, in rimonta, dal tennista svizzero Stan Wawrinka, con il punteggio di 6-7, 6-4, 7-5, 6-3.
A causa di un infortunio al gomito non prende parte all'ATP 500 di Pechino, di cui era il detentore del titolo.
Torna all'Masters 1000 di Shanghai dove era campione uscente, si issa fino in semifinale ma perde a sorpresa contro lo spagnolo Roberto Bautista - Agut con il punteggio di 4-6, 4-6. 
La crisi continua anche all'ultimo Masters 1000 dell'anno, Parigi-Bercy, dove viene battuto dal croato Marin Čilić per 4-6, 6-7. 
Dopo questa sconfitta cede il trono del ranking dopo più di due anni consecutivi ad Andy Murray e torna numero 2 del mondo. Perde in finale alle ATP World Tour Finals di Londra contro il numero 1 Andy Murray per 3-6, 4-6. Sfuma così la possibilità di ritornare al primo posto nel ranking e di eguagliare il record di 6 titoli vinti alle Finals detenuto da Roger Federer.
Comincia la stagione 2017 come detentore del titolo a Doha. Lo vince per la seconda volta battendo in finale il numero 1 del mondo Andy Murray in un match durato quasi 3 ore per 6-3, 5-7, 6-4.Agli Australian Open si presenta come uno dei favoriti alla vittoria finale. Al primo turno batte abbastanza agevolmente Fernando Verdasco per 6-1, 7-6, 6-2. Al secondo turno viene sconfitto a sorpresa in cinque set dall'uzbeko Denis Istomin per 6-7, 7-5, 6-2, 6-7, 4-6 non riuscendo quindi a difendere il titolo conquistato 12 mesi prima. Si tratta della prima sconfitta in carriera contro un giocatore fuori dalla Top-100 affrontato in un torneo dello Slam, ed è la prima volta dopo il 2007 dove il serbo non riesce a raggiungere i quarti di finale agli Australian Open. Il serbo non perdeva così presto in un torneo del Grande Slam dal 2008 quando perse a Wimbledon per mano di Marat Safin e non veniva sconfitto da un giocatore fuori dai primi 100 del mondo dal maggio del 2010 quando si ritirò contro Filip Krajinović.
Esordisce per la prima volta in carriera al torneo ATP 500 di Acapulco dopo aver avuto una wild card venendo estromesso ai quarti di finale dal giovane australiano Nick Kyrgios con il punteggio di 7-6 7-5.
Partecipa al Masters 1000 di Indian Wells come detentore del titolo. Alla prima apparizione sconfigge il britannico Kyle Edmund con il punteggio di 6-4 7-6. Al terzo turno esce vincitore con il punteggio di 7-5 4-6 6-1 dal confronto con Juan Martín del Potro, numero 34 del ranking. Viene però sconfitto agli ottavi di finale dall'australiano Nick Kyrgios con il punteggio di 6-4 7-6, confermando un inizio di anno non molto proficuo. I dolori al gomito destro che lo affliggono da oltre un anno lo costringono a saltare il Masters 1000 di Miami per la prima volta dal 2005.
La stagione su terra rossa non parte bene: il serbo arriva, faticando molto,  fino ai quarti di finale del Master 1000 di Monte Carlo dove viene sconfitto dal belga David Goffin per 2-6, 6-3, 5-7.
Al Master 1000 di Madrid perde nettamente in semifinale dal suo eterno rivale Rafael Nadal: 2-6, 4-6 il risultato della 50ª sfida fra i due; era dalla finale del Roland Garros 2014 che il serbo non perdeva un match e un set contro il tennista spagnolo.
A Roma sconfigge in ordine Aljaž Bedene per 7-6, 6-2, lo spagnolo Roberto Bautista Agut con un doppio 6-4, ai quarti ha la meglio di Juan Martín del Potro con il punteggio di 6-1, 6-4 e infine travolge in semifinale Dominic Thiem con il risultato di 6-1, 6-0. Raggiunge così un'altra finale al Foro Italico ma viene sconfitto nell'ultimo atto del torneo dal tedesco Alexander Zverev per 6-4, 6-3.
Senza aver vinto nessun titolo sulla terra rossa, torna da detentore del titolo all'Open di Francia per provare a difenderlo, ma la sua corsa finisce ai quarti di finale, dove subisce un'umiliante sconfitta in tre set dall'austriaco Dominic Thiem per 6-7, 3-6, 0-6. Dopo questa sconfitta scende al quarto posto nella classifica ATP: era da ottobre 2008 che il serbo non scendeva dalle prime 3 posizioni del ranking.
Dopo una prima parte di stagione molto deludente, Đoković comincia la stagione sull'erba debuttando per la prima volta al 250 di Eastbourne. Vince il torneo (il quarto sull'erba e il 68º in carriera) battendo in finale il francese Gael Monfils per 6-3, 6-4. Torna a Wimbledon come seconda testa di serie e arriva ai quarti di finale, dove si ritira durante il secondo set contro Tomáš Berdych per il riacutizzarsi dei dolori al gomito destro.
Il 26 luglio annuncia il ritiro dalle competizioni per tutta la seconda parte del 2017 per recuperare al meglio dall'infortunio, fissando il rientro per il 2018. Chiude così in anticipo la stagione peggiore della carriera, con in bacheca solo 2 titoli ATP 250. Per la prima volta dal 2006 non prende parte alle ATP World Tour Finals di Londra e il 6 novembre esce dalla Top 10, nella quale si trovava ininterrottamente da 10 anni.
Comincia la stagione 2018 all'Australian open arrivando fino al quarto turno dove viene sconfitto dal coreano Hyeon Chung per 7-6, 7-5, 7-6. Ai primi di febbraio si sottopone finalmente a un piccolo intervento al gomito, che gli fa male da due anni. All'inizio di marzo rientra per i primi due Masters 1000 dell'anno, Indian Wells e Miami, ed esce sconfitto al primo incontro di entrambi i tornei rispettivamente da Taro Daniel e dal francese Paire. A seguito di questi deludenti risultati pone fine alle collaborazioni con i coach Andre Agassi e Radek Štěpánek.
Apre la stagione sulla terra rossa perdendo agli ottavi di finale del Master 1000 di Monte Carlo contro il giovane austriaco Dominic Thiem per 6-7, 6-3, 6-4. Partecipa al torneo di Barcellona per la prima volta dal 2006, ma viene sconfitto al secondo turno (dopo il bye del primo turno) dallo slovacco Martin Kližan per 6-2, 1-6, 6-3. A Barcellona perfeziona gli accordi con Vajda, che torna a essere il suo capo allenatore.Dopo l'uscita al secondo turno nel Madrid Masters, arriva in semifinale al Masters 1000 di Roma giocando un buon tennis, ma perde per la 25ª volta su 51 incontri contro Rafael Nadal, che si impone per 7-6, 6-3. Perde quindi i punti della finale dell'anno prima e si ritrova al 22º posto del ranking, il più basso dall'ottobre 2006. Al Roland Garros si ferma ai quarti di finale perdendo inaspettatamente dalla rivelazione del torneo Marco Cecchinato con il risultato di 3-6, 64-7, 6-1, 611-7.
La stagione su erba segna il ritorno ai grandi livelli del tennista serbo: arriva in finale al torneo del Queen's, dove viene sconfitto da Marin Cilic. Partecipa al torneo di Wimbledon come testa di serie numero 12; sconfigge in serie Tennys Sandgren, Horacio Zeballos, Kyle Edmund, Karen Chačanov, Kei Nishikori e in semifinale sconfigge il rivale di lunga data Rafael Nadal con il punteggio di 10-8 nel quinto set in un match di 5 ore e 17 minuti, distribuito su due giorni. Questa partita è diventata la seconda semifinale più lunga nella storia di Wimbledon, seconda solo alla partita tra Kevin Anderson e John Isner tenutasi quello stesso giorno. Con questa vittoria, Đoković raggiunge la sua prima finale importante dagli US Open 2016. Conquista il suo quarto titolo a Wimbledon e complessivamente il tredicesimo dello slam sconfiggendo Anderson in tre set dopo 2 ore e 18 minuti. Con questa vittoria guadagna 11 posizioni in classifica e rientra nella top 10 per la prima volta da ottobre 2017.
Dopo una stagione trionfale su erba, Đoković inizia lo swing nordamericano con un terzo turno alla Rogers Cup, perdendo contro il futuro finalista Stefanos Tsitsipas. Dopo tre anni di assenza, torna poi a giocare il Masters di Cincinnati. In un evento tormentato dalle sospensioni per pioggia, Đoković sconfigge: Steve Johnson e Adrian Mannarino, il campione in carica Grigor Dimitrov, e Milos Raonic nei quarti; elimina poi Marin Čilić in semifinale, raggiungendo la sua sesta finale del torneo, la quarta contro il sette volte campione Roger Federer. Sconfigge il campione elvetico con un doppio 6-4, diventando l'unico giocatore nella storia del tennis a vincere tutti i tornei ATP Masters 1000.
Il 10 settembre sconfigge in finale del Potro con il risultato di 6-3 7-6 6-3 conquistando per la terza volta in carriera gli US Open, il 14° Slam in carriera (eguagliato Pete Sampras). Nel corso dello Slam cede solamente due sets ed estromette nell'ordine Márton Fucsovics (6-3 3-6 6-4 6-0), Tennys Sandgren (6-1 6-3 6-7 6-2), Richard Gasquet (6-2 6-3 6-3), João Sousa (6-3 6-4 6-3), John Millman (6-3 6-4 6-4) e Kei Nishikori (6-3 6-4 6-2). Successivamente prende parte alla Laver Cup, contribuendo alla vittoria dell'Europa sul Resto del Mondo. Partecipa al penultimo Masters 1000 della stagione, il Shanghai Masters, eliminando in due sets Jérémy Chardy, Marco Cecchinato, Kevin Anderson e in semifinale Alexander Zverev. In finale è opposto a Borna Ćorić, reduce della vittoria su Roger Federer in semifinale. Đoković batte 6-3 6-4 il croato, vincendo così il suo 4° Shanghai e issandosi alla 2ª posizione della race dietro Nadal. Prende parte al Master di Parigi dove, dopo aver sconfitto João Sousa per 7-5 6-1, esattamente a due anni di distanza, ritorna ad essere il numero uno del ranking grazie al ritiro di Nadal dal torneo. Dopo aver battuto ai quarti di finale il croato Čilić per 4-6, 6-3, 6-2 e in semifinale uno dei suoi storici rivali, Roger Federer, per 7-66, 5-7, 7-63, arriva in finale ma perde con il giovane russo Karen Kachanov per 7-5 6-4. Arriva da favorito all'ultimo torneo della stagione, le ATP Finals, dove supera nel girone: John Isner (6-4 6-3), Alexander Zverev (6-4 6-1) e Marin Čilić (7-67 6-2), mentre in semifinale si sbarazza di Kevin Anderson (6-2 6-2). Tuttavia, in finale viene sconfitto da Zverev per 6-4, 6-3, mancando la possibilità di eguagliare il record di titoli (6) di Roger Federer. 
Chiude il 2018 da numero 1 del mondo per la quinta volta in carriera e con quattro titoli vinti (2 Slam e due 1000). Inoltre, Nole è il fautore di uno dei più grandiosi come back della storia del tennis, in quanto sceso alla posizione numero ventidue dopo il Roland Garros, è stato in grado di ritornare al numero uno.
Comincia la stagione 2019 a Doha, cogliendo vittorie su Damir Džumhur, ritiratosi sul 6-1 2-1 a favore del serbo, Márton Fucsovics e Nikoloz Basilashvili, ma perdendo nella semifinale contro Roberto Bautista Agut per 6-3 66-7 4-6.
Agli Australian Open si presenta come prima testa di serie. Arriva facilmente al terzo turno, dove incontra il canadese Denis Shapovalov che sconfigge perdendo un set. Agli ottavi di finale affronta il russo Daniil Medvedev che sconfigge per 6-4, 65-7, 6-2, 6-3. Ai quarti di finale incontra Kei Nishikori che sconfigge con il punteggio di 6-1, 4-1, con il ritiro del giapponese. In semifinale batte il francese Lucas Pouille cui concede soltanto 4 giochi (6-0, 6-2, 6-2). In finale incontra per la 53ª volta Rafael Nadal, sconfiggendolo con lo score di 6-3, 6-2, 6-3, dopo una partita impeccabile, conquistando il suo quindicesimo torneo del Grande Slam e diventando il primo tennista uomo della storia a vincere per 7 volte gli Australian Open, superando Roger Federer e Roy Emerson, fermi a 6 titoli.Nel Masters 1000 di Indian Wells, esce al terzo turno per mano di Philipp Kohlschreiber, dopo aver sconfitto all'esordio il qualificato statunitense Bjorn Fratangelo. A Miami, invece, esce nel terzo turno, venendo sconfitto in rimonta da Roberto Bautista Agut. Nel primo torneo sulla terra rossa, a Montecarlo, si rifà su Philipp Kohlschreiber ed estromette agevolmente Taylor Fritz, prima di cedere nei quarti di finale a Daniil Medvedev. Nonostante i risultati deludenti, riesce ad aggiudicarsi Madrid per la terza volta in carriera, raggiungendo quota trentatre titoli nei Masters 1000 ed eguagliando Nadal. Nel corso del torneo elimina, senza cedere nemmeno un set: Taylor Fritz (6-4 6-2), Jérémy Chardy (6-1 7-62), Marin Čilić (ritiro), Dominic Thiem (7-62 7-64) e, in finale, Stefanos Tsitsipas (6-3 6-4). Si presenta a Roma, dove viene sconfitto in finale da Nadal con il punteggio di 6-0 4-6 6-1. Precedentemente, aveva estromesso: Denis Shapovalov per 6-1 6-3, Philipp Kohlschreiber per 6-0 6-3, Juan Martín del Potro per 4-6 7-6(6) 6-4 e Diego Sebastián Schwartzman per 6-3 6(2)-7 6-3.Partecipa al Roland Garros puntando a conquistare l'ultimo titolo necessario a completare il suo secondo Grande Slam virtuale in carriera. Sconfigge Hubert Hurkacz al primo turno per 6-4, 6-2, 6-2, Henri Laaksonen al secondo per 6-1, 6-4, 6-3 e Salvatore Caruso al terzo per 6-3, 6-3, 6-2. Negli ottavi di finale dispone di Jan-Lennard Struff con il punteggio di 6-3, 6-2, 6-2. Nei quarti si impone sul n° 5 del mondo Alexander Zverev per 7-5, 6-2, 6-2. In semifinale, dopo 26 incontri vinti consecutivamente a livello di Grande Slam, si arrende a Dominic Thiem, n° 4 del mondo e finalista dell'edizione precedente del torneo, per 2-6, 6-3, 5-7, 7-5, 5-7 dopo oltre quattro ore di gioco in un incontro disputato in due giorni e sospeso più volte per via delle condizioni climatiche.A Wimbledon è la prima testa di serie e al primo turno batte Philipp Kohlschreiber per 6-3, 7-5, 6-3. Al secondo sconfigge Denis Kudla con il punteggio di 6-3, 6-2, 6-2. Nei sedicesimi cede il primo set del torneo a Hubert Hurkacz che supera in quattro partite con lo score di 7-5, 65-7, 6-1, 6-4. Negli ottavi di finale si impone su Ugo Humbert per 6-3, 6-2, 6-3, mentre nei quarti concede soltanto sei giochi a David Goffin, (6-4, 6-0, 6-2). In semifinale supera Roberto Bautista Agut con il punteggio di 6-2, 4-6, 6-3, 6-2, in un incontro in cui Đoković si aggiudica uno scambio di 45 tiri (record nella storia di Wimbledon). In finale trionfa su Roger Federer, no 3 del mondo, in cinque set, dopo aver salvato due match-point, con il punteggio di 7-65, 1–6, 7-64, 4–6, 13-123, nella finale più lunga della storia del torneo (la seconda in assoluto in un torneo del Grande Slam) durata 4 ore e 57 minuti e considerata una delle migliori della storia. Con cinque vittorie ai Championships Đoković raggiunge Björn Borg e Lawrence Doherty.
Đoković e Nadal si sono affrontati per la prima volta nel 2006 e al momento hanno disputato 54 incontri, con un bilancio favorevole al serbo che conduce per 28-26.
Tale rivalità è la prima dell'era open per numero di incontri disputati, seguita da quelle fra Roger Federer e lo stesso Đoković (47), tra Roger Federer e Rafael Nadal (40) e tra Ivan Lendl e John McEnroe (36). Classificata dall'ATP come la terza rivalità più intensa del decennio 2000-2009, è stata caratterizzata da una prima fase favorevole a Nadal durata fino al 2010 (forte di un bilancio degli incontri di 16-7 in suo favore), e da una seconda, iniziatasi nel 2011, favorevole a Đoković, che include sette vittorie consecutive del serbo contro il rivale spagnolo e un bilancio complessivo di 21-9.
Diciassette delle vittorie di Nadal vengono dalla terra rossa, a fronte di sette sconfitte. Sull'erba il bilancio è di 2-2, mentre sul cemento il bilancio è favorevole al serbo 19-7.
I due giocatori hanno disputato fra loro 8 finali dello Slam, di cui ben 4 consecutive (tra il 2011 e il 2012), fra cui si ricorda in particolare la finale degli Australian Open 2012, durata 5 ore e 53 minuti e vinta da Đoković per 5-7, 6-4, 6-2, 65-7, 7-5, la più lunga finale di sempre in uno Slam e una delle più belle partite della storia. Il bilancio attuale delle finali Slam è di 4-4, mentre quello complessivo nei major è di 9-6, in favore di Nadal. I due hanno disputato anche una semifinale olimpica nel 2008, vinta da Nadal, e 27 match nei Masters 1000 (16-12 per Đoković).
Đoković ha una rivalità degna di nota anche con Roger Federer, i due finora si sono affrontati ben 48 volte. Il bilancio è di 26-22 in favore del serbo. Il primo incontro si è tenuto nel 2006.
Questa rivalità è la seconda dell'era Open per numero di incontri disputati, davanti a quelle tra Roger Federer e Rafael Nadal (40) e tra Ivan Lendl e John McEnroe (36). La prima fase, tra il 2006 e il 2010, è stata favorevole al tennista svizzero (13-6), mentre la seconda è a favore al serbo (20 a 9).
Sulla terra, il bilancio è di parità (4-4). Sul cemento outdoor è avanti Federer 14-13, mentre sul cemento indoor conduce Đoković per 6-3. Sull'erba la situazione vede Đoković in vantaggio 3-1.
Nei tornei del Grande Slam si sono incontrati in 15 occasioni, di cui cinque nelle seguenti finali: agli US Open 2007 Federer vince sul serbo con il punteggio di 7-64, 7-62, 6-4; a Wimbledon 2014, Nole si impone con il punteggio di 67-7, 6-4, 7-64, 5-7, 6-4; a Wimbledon 2015 a vincere è Nole per 7-61, 6-710, 6-4, 6-3; agli US Open 2015 vince Nole per 6-4, 5-7, 6-4, 6-4 e a Wimbledon 2019 a spuntarla è il serbo per 7-65, 1–6, 7-64, 4–6, 13-123, dopo aver salvato due match-point nel set decisivo.
L'incontro più lungo disputato tra i due giocatori è la finale di Wimbledon 2019, durata 4 ore e 57 minuti, che è anche la finale più lunga mai giocata a Wimbledon e, sempre in termini di durata, la seconda nella storia delle finali dei tornei del grande Slam.
Đoković ha anche una rivalità con il britannico Andy Murray. I due si sono affrontati 36 volte, con un bilancio di 25-11 in favore del tennista serbo. Il primo incontro si è tenuto nel 2006.
Sulla terra, il bilancio è a favore di Novak Đoković (5-1), così come sul cemento (20-8). Sull'erba, invece, il bilancio è a vantaggio di Andy Murray (2-0).
I due si sono incontrati in 10 occasioni nei tornei del Grande Slam, di cui sette volte in una finale dello Slam, tra cui 4 volte agli Australian Open (2011, 2013, 2015, 2016) vinte sempre da Đoković, agli US Open 2012 dove Murray ha vinto sul serbo con il punteggio di 7-64, 7-5, 2-6, 3-6, 6-2 e al Wimbledon 2013, dove Andy si è imposto con il punteggio di 6-4, 7-5, 6-4. Da ricordare anche la semifinale agli Australian Open 2012, dove a vincere fu Đoković: con questa vittoria il serbo raggiunse la sua terza finale al torneo australiano che riuscì a vincere un paio di giorni dopo, arrivando a quota 3 vittorie nel torneo. Il 5 giugno 2016 Đoković ha avuto la meglio su Murray nella finale del Roland Garros con il punteggio di 3-6, 6-1, 6-2, 6-4.
Đoković è un giocatore capace di adattarsi a ogni superficie (ha vinto numerosi tornei sia sull'erba, sia sulla terra rossa, sia sul sintetico) e basa il proprio gioco su una condotta particolarmente atletica e aggressiva. I suoi colpi da fondo campo, rovescio e diritto, sono potenti, profondi e incisivi. La sua prestanza fisica gli permette di uscire indenne anche dalle partite più lunghe e dispendiose dal punto di vista energetico, mentre la sua visione di gioco, e le sue capacità difensive gli garantiscono un'eccellente copertura del campo di gioco e recuperi da situazioni di difficoltà che paiono talvolta prodigiosi. Straordinaria e univocamente riconosciuta è la sua capacità di mantenere l'equilibrio anche in situazioni precarie, di allungo o spaccata, riuscendo a gestire i suoi movimenti al fine di ottenere l'ideale impatto con la pallina. Proverbiale la sua posizione in campo, attaccato alla linea di fondo campo e rapidissimo con i piedi, caratteristica che gli consente di avere la corretta distanza dalla palla in ogni situazione. Il serbo, oltre alle sue doti fisiche, è anche molto forte mentalmente: spesso annulla più di un matchpoint ai suoi avversari e, sfruttando il tracollo psicologico subito da questi ultimi, vince gli incontri. 
 Una dimostrazione di questa forza mentale si è vista, per esempio, nella finale del Shanghai Rolex Masters 2012, dove in finale Novak ha annullato ben cinque matchpoint al rivale Andy Murray e ha poi vinto la partita.
Il dritto è uno dei suoi colpi più efficaci: viene eseguito con una presa western a 3/4, partendo da una posizione semi-aperta e con una grande rotazione dei fianchi, delle spalle e del busto, necessarie per compensare l'impugnatura estrema. Durante il movimento, Novak tiene la testa ferma e gli occhi fissi sulla palla, colpisce normalmente dal basso verso l'alto, imprimendo una buona rotazione in top alla palla, per poi chiudere avvolgendo il braccio attorno al busto.
Il rovescio bimane di Novak incomincia con una solida presa di entrambe le mani. Quando la pallina si avvicina, il movimento del busto è molto fluido, permettendogli di far fare abilmente alla racchetta il movimento tipico del rovescio bimane. Al contatto con la palla la testa rimane ferma, poi si alza seguendo il movimento del corpo, sfruttando così una buona parte dell'energia cinetica disponibile.Il rovescio in back viene usato dal serbo quasi sempre come difesa nei colpi a palla bassa. Novak ha però il problema di esporre troppo la faccia della racchetta quando colpisce la pallina: questo comporta un innalzamento della stessa dovuto al modo in cui viene colpita, cioè troppo sotto alla racchetta.All'inizio il servizio di Nole era molto buono, teso e potente. Nelle stagioni 2009 e 2010, Đoković ha avuto notevoli difficoltà nella battuta, probabilmente a causa di Todd Martin, che era entrato nel team di allenamento di Novak, che insisteva nel farlo battere con un movimento scattante e veloce, rendendo però la battuta abbreviata e fin troppo meccanica. Dopo queste difficoltà, il serbo è tornato a battere come prima e il suo servizio (indifferentemente pericoloso, tanto che la palla sia colpita di piatto, flat, o di taglio, slice) è divenuto una delle sue armi più importanti: mentre la palla viene lanciata, non troppo in alto, le gambe effettuano un moderato piegamento, successivamente la palla viene colpita, quando il giocatore si è elevato da terra, nella metà superiore della racchetta.La volée di dritto è eseguita facendo fare alla racchetta un movimento avanti-indietro-avanti, impugnandola tenendo la nocca dell'indice circa a metà manico. Nella volée di rovescio Đoković usa la stessa impugnatura della volée di dritto, e questo comporta uno svantaggio, dato che la racchetta è esposta un po' troppo.Per universale riconoscimento di tecnici, giocatori e commentatori (per esempio John McEnroe), il suo colpo migliore resta tuttavia la risposta al servizio, nella quale Đoković abbina mirabilmente prontezza di riflessi, potenza e precisione. Il serbo ha chiuso la stagione 2012 con il 60% di risposte alla seconda di servizio degli avversari. Grazie a questa abilità, Đoković riesce spesso a mettere in difficoltà gli avversarsi facendogli perdere il turno di servizio, e grazie a questi break Novak vince poi la partita.
Dall'autunno del 2005 fino a giugno 2006, Đoković è stato allenato da Riccardo Piatti, che divideva il suo tempo tra il serbo e Ivan Ljubičić. I rapporti tra Novak e Piatti si ruppero dopo che quest'ultimo rifiutò di dedicare tutto il suo tempo al serbo.Dal giugno del 2006, Đoković è stato allenato dall'ex tennista professionista slovacco Marián Vajda. I due si incontrarono la prima volta al Roland Garros di quell'anno, dopo il quale Vajda era stato assunto per essere il coach del serbo. Novak ha poi assunto altri allenatori part-time: nel 2007, durante la stagione primaverile sul cemento, ha lavorato con l'ex specialista di doppio Mark Woodforde, con cui si è dedicato alle volée e al gioco a rete mentre l'americano Todd Martin ha fatto parte del team di Đoković da agosto 2009 fino ad aprile 2010, un periodo caratterizzato dal suo tentativo di cambiare la dinamica del servizio del serbo.
Dagli inizi del 2007, Đoković ha lavorato con il fisioterapista Miljan Amanović che era stato precedentemente assunto dal cestista Vladimir Radmanović.Dall'autunno del 2006 Đoković ha avuto l'israeliano Ronen Bega come preparatore atletico, ma i due si separarono dato che Novak decise di fare un cambiamento dopo aver constatato una debolezza nel suo gioco a seguito di continue sconfitte con Nadal. Nell'aprile 2009, in vista del Masters di Roma, Đoković ingaggiò l'austriaco Gebhard Phil-Gritsch (che aveva già lavorato con Thomas Muster) come preparatore atletico.Nel luglio 2010, prima dello scontro in Coppa Davis con la Croazia, Đoković ha fatto un'altra aggiunta al suo team, il nutrizionista Igor Četojević, che si è in aggiunta occupato delle medicine cinesi e delle agopunture. Ha inoltre scoperto l'intolleranza al glutine di Novak. Con il suo lavoro Đoković si sentì più forte, più veloce e molto più in forma. Tuttavia dopo la vittoria di Nole a Wimbledon nel 2011 Četojević ha lasciato il team.Dopo essersi ritirato dal tennis professionistico nell'agosto 2011, il serbo Dušan Vemić ha fatto parte della squadra di Đoković dall'inizio del 2012 ad agosto 2013 come compagno di allenamenti.A fine 2013 Đoković ha scelto l'ex campione Slam ed ex numero 1 Boris Becker come suo principale allenatore, collaborando con lui fino al dicembre del 2016. A seguito di risultati non buoni ottenuti a inizio anno, nel maggio del 2017 decide di separarsi dal proprio staff, con cui aveva lavorato sin dai primi anni della sua carriera.A fine Internazionali BNL d'Italia 2017 annuncia l'inizio della sua collaborazione con Andre Agassi a partire dall'Open di Francia 2017.
A fine marzo 2018 annuncia la fine della collaborazione con Agassi e il ritorno in squadra dello slovacco Marián Vajda.
Đoković sostiene la Telekom Serbia e la marca nutrizionale FitLine. Ha fatto alcuni spot pubblicitari per la catena di supermercati Idea, branca serba della croata Konzum.Nell'agosto del 2011, la Audemars Piguet ha nominato il serbo ambasciatore del marchio. Meno di un mese dopo ha firmato un contratto con la Mercedes-Benz. A marzo, nel 2012, la Bombardier Learjet ha nominato Novak ambasciatore del marchio.Dal 2008 il serbo è stato rappresentato dalla Creative Artists Agency (CCA). Nel 2012 il contratto è scaduto e Nole ha firmato un contratto con la IMG. Nel 2013, Novak Đoković è diventato il nuovo ambasciatore della compagnia aerea Air Serbia.Dal 2014 Nole è testimonial della Peugeot. Per il marchio automobilistico, è apparso in uno spot televisivo per pubblicizzare la Peugeot 208.
Nel 2005, dopo che aveva incominciato a scalare diverse posizioni in classifica, Novak Đoković ha cominciato ad avventurarsi negli affari. Ha, infatti, insieme con la famiglia, fondato un'impresa in Serbia chiamata Family Sport. Registrata come società a responsabilità limitata, l'impresa era inizialmente rivolta alla ristorazione. Gestita principalmente dal padre di Novak (Srđan) e lo zio Goran, negli anni l'impresa si è ampliata anche nel settore immobiliare, nell'organizzazione di eventi sportivi o di intrattenimento e nella distribuzione di abbigliamento sportivo. L'azienda ha aperto anche diversi bar tematici denominati Novak Café, ma anche alcuni Novak Café & Restaurant a Belgrado.Nel 2008, la società ha vinto una gara d'appalto nella Nuova Belgrado presentando un'offerta di 11 milioni di euro per 3,8 ettari di terreno, con l'intenzione di costruire un grande centro tennis. Al 2013, la costruzione doveva ancora incominciare.
Nel 2009, Family Sport ha comprato un torneo ATP chiamato Dutch Open portandolo in Serbia, dove ha assunto il nome di Serbia Open. Dopo quattro anni, però, l'impresa ha smesso di finanziare il torneo, costringendolo così al fallimento.È stato annunciato nel 2012 che l'impresa della famiglia Đoković aveva acquistato l'intera produzione dell'anno successivo del formaggio di asina della Serbia (prodotto da una sola azienda nel Paese). L'azione è stata intrapresa per garantire un approvvigionamento sicuro per la loro catena di ristoranti in Serbia.
Quando Đoković è diventato professionista utilizzava Adidas come sponsor tecnico, sia per l'abbigliamento sia per le scarpe. Alla fine del 2009 ha firmato un accordo di 10 anni con la Sergio Tacchini dopo che Adidas ha rifiutato di prolungare il suo contratto, firmando invece con Andy Murray. Tuttavia Novak ha continuato a indossare calzature del marchio tedesco, poiché la Sergio Tacchini non produce scarpe. Il 23 maggio 2012 è passato a UNIQLO, che ha nominato Nole come ambasciatore del marchio nel mondo. Il 22 maggio 2017 annuncia il passaggio a Lacoste firmando un quinquennale fino al 2022 con il gruppo francese.Per quanto riguarda la racchetta, appena entrato nel circuito professionistico Novak utilizzava una "Liquidmetal Radical" della Head. Nel 2005, ha cambiato sponsor, passando a Wilson; tuttavia, non riuscendo a trovare una racchetta simile a quelle prodotte dalla precedente azienda, nel 2009 ritornò a utilizzare racchette Head, in particolare una "Head YouTek Speed Pro". Dal 2011 al 2013, invece, ha utilizzato una "Head's YouTek IG Speed Pro [18x20]". A partire dal 2013, ha cominciato a promuovere le "Graphene Speed Pro"..
Novak Đoković, dopo essere riuscito a vincere i suoi primi tornei nel circuito ATP, è diventato immediatamente una persona presente in molti talk show in ogni parte del mondo, grazie soprattutto al suo carattere estroverso, la capacità di parlare molte lingue e la sua comicità. La sua prima apparizione in un programma statunitense è avvenuta dopo la conquista degli Australian Open nel 2008, nel programma The Tonight Show with Jay Leno. Sempre nel 2008 è ospite nella prima semifinale dell'Eurovision Song Contest ospitato a Belgrado, in tale occasione si esibisce in un duetto con il conduttore Željko Joksimović e dà il via al televoto lanciando un'enorme pallina da tennis verso il pubblico.
È apparso nel video di Martin Solveig Hello, girato nel 2010 sul campo centrale del tennis di Parigi del Roland Garros. Nella breve apparizione, scende in campo durante il match point in favore di Bob Sinclar. Dopo un dritto di Martin Solveig, la pallina rimbalza nei pressi della linea e viene chiamata fuori dal giudice di linea. Il serbo, però, si reca dal giudice per esortarlo a controllare il segno. La palla si rivela, così, dentro al campo.È apparso in due trasmissioni del comico italiano Fiorello (Fiorello Show di SKY nel 2009 e Il più grande spettacolo dopo il weekend di Rai 1 nel 2011).Nel 2011, eccellente stagione per il serbo, è apparso in diverse reti televisive statunitensi, specialmente dopo la vittoria agli US Open. Tra i vari programmi, si possono ricordare Live With Regis and Kelly, The Early Show, Today e Late Night with Jimmy Fallon. Il 30 novembre 2011 viene ufficializzata la presenza del tennista nel film d'azione I mercenari 2 in uscita nelle sale americane il 17 agosto 2012; è il suo esordio cinematografico. Tuttavia, in fase di montaggio del film, le scene in cui compare Novak sono state tagliate..
Nel 2012, è apparso sulla copertina delle rivista italiana GQ, è stato analizzato nello show della CBS 60 Minutes, è apparso nel programma francese Le Grand Journal ed è stato eletto come uno degli uomini più influenti dell'anno dalla rivista Time. È, inoltre, apparso in uno spot televisivo con Marija Šarapova per promuovere le racchette Head. Nella pubblicità, utilizzano la racchetta per diverse attività, come il golf e il bowling. Provano, infine, un colpo con cui Roger Federer è diventato popolare su YouTube, con scarsi risultati.Il 6 aprile 2014 è stato ospite del programma Che tempo che fa di Fabio Fazio.È noto su Internet per aver imitato gli atteggiamenti in campo di molti tennisti, tra i quali Marija Šarapova, Rafael Nadal, Andy Roddick, Serena Williams, Roger Federer e Ana Ivanović.
Novak Đoković è certamente il tennista serbo più popolare in patria: a testimonianza di ciò, il tennista ha vinto tre DSL Sport Golden Badge (premio di un quotidiano sportivo serbo) nel 2007, 2010 e 2011 e il titolo di migliore sportivo dato dal Comitato Olimpico serbo sempre negli stessi anni e anche nel 2013.A livello internazionale, il tennista serbo ha guadagnato il titolo della personalità sportiva dell'anno secondo la BBC nel 2011 e come uno dei migliori atleti dell'anno sempre nel 2011 secondo AIPS.A livello tennistico, i premi più importanti che ha ricevuto il tennista serbo sono:
Novak Đoković, Il punto vincente. La mia strategia per l'eccellenza fisica e mentale, Sperling & Kupfer, 2014, ISBN 978-88-200-5581-3.
(EN) Chris Bowers, Novak Đoković and the Rise of Serbia: The Sporting Statesman, John Blake, 2014, ISBN 978-1-78219-770-6.
(SR) Novak Đoković, su oksis.oks.org.rs, Олимпијски комитет Србије (Comitato Olimpico Serbo). 
