
4431 Holeungholee è un asteroide della fascia principale del diametro medio di circa 28,87 km. Scoperto nel 1978, presenta un'orbita caratterizzata da un semiasse maggiore pari a 3,0592653 UA e da un'eccentricità di 0,1043851, inclinata di 10,90869° rispetto all'eclittica.

5199 Dortmund è un asteroide della fascia principale. Scoperto nel 1981, presenta un'orbita caratterizzata da un semiasse maggiore pari a 2,6194519 UA e da un'eccentricità di 0,1777524, inclinata di 12,24901° rispetto all'eclittica.

5629 Kuwana è un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 3,0507254 UA e da un'eccentricità di 0,0760115, inclinata di 10,06049° rispetto all'eclittica.

60 Cancri è una stella gigante arancione di magnitudine 5,45 situata nella costellazione del Cancro. Dista 690 anni luce dal sistema solare.
Si tratta di una stella situata nell'emisfero celeste boreale; grazie alla sua posizione non fortemente boreale, può essere osservata dalla gran parte delle regioni della Terra, sebbene gli osservatori dell'emisfero nord siano più avvantaggiati. Nei pressi del circolo polare artico appare circumpolare, mentre resta sempre invisibile solo in prossimità dell'Antartide. La sua magnitudine pari a 5,4 fa sì che possa essere scorta solo con un cielo sufficientemente libero dagli effetti dell'inquinamento luminoso.
Il periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilità rimane indicativamente lo stesso, grazie alla posizione della stella non lontana dall'equatore celeste.
La stella è una gigante arancione di tipo spettrale K5III, 670 volte più luminosa del Sole; possiede una magnitudine assoluta di -1,19 e la sua velocità radiale positiva indica che la stella si sta allontanando dal sistema solare.
Recentemente è stata misurata anche una sua variabilità, tuttavia, nonostante abbia ricevuto la designazione di NSV 4308, l'AAVSO non la indica come stella variabile.
Per la sua posizione prossima all'eclittica, è talvolta soggetta ad occultazioni da parte della Luna e, più raramente, dei pianeti, generalmente quelli interni.

61 Cygni (61 Cyg, talvolta chiamata la Stella di Bessel o la Stella Volante di Piazzi) è una stella binaria visibile nella costellazione del Cigno. Consiste di una coppia di stelle arancioni di sequenza principale poco più piccole del Sole, che orbitano attorno al comune centro di massa in circa 659 anni. Di magnitudine 5 e 6, le componenti di 61 Cyg sono tra le stelle più deboli visibili ad occhio nudo senza alcuno strumento ottico.
61 Cygni ha attratto l'attenzione degli astronomi sin dal XIX secolo a causa del suo alto moto proprio. Nel 1838 Friedrich Wilhelm Bessel, astronomo presso l'osservatorio di Königsberg, sfruttando il metodo della parallasse, ha misurato la sua distanza dalla Terra quantificandola in circa 10,4 anni luce, un valore molto prossimo a quello accertato di circa 11,36 anni luce, che la rendono una delle stelle più vicine alla Terra.Nel corso del XX secolo diversi astronomi hanno annunciato, a seguito di misurazioni astrometriche del sistema, di aver scoperto la presenza di uno o più pianeti in orbita attorno alle due componenti; le recenti misurazioni ad alta precisione hanno però escluso questa possibilità.
La stella 61 Cygni è individuabile grazie a τ Cygni, un astro di quarta magnitudine facile da individuare, poiché con le stelle Deneb, Sadr e Gienah (α, γ ed ε Cygni) forma un rettangolo, di cui τ costituisce il vertice nordorientale; 61 Cygni si individua a circa un grado a nordovest di questa stella, e appare come una stellina di quinta magnitudine appena percepibile sotto un cielo poco inquinato. Sullo sfondo si trova un tratto poco appariscente della scia chiara della Via Lattea, che risente in parte dell'oscuramento ad opera delle nubi oscure della Fenditura del Cigno.
Data la sua declinazione di +38,4°, 61 Cyg è una stella dell'emisfero celeste boreale; questa declinazione fortemente settentrionale fa sì che essa possa risultare visibile solo da latitudini a nord di 51° S, mentre a nord di 51° N appare circumpolare, ossia non tramonta mai sotto l'orizzonte. Essendo una stella boreale, è facilmente osservabile dall'emisfero nord terrestre, in cui è visibile nel cielo della sera in particolare nelle notti estive e autunnali, quando si presenta molto alta nel cielo. Alle latitudini temperate medio-basse boreali si può osservare allo zenit nelle sere di fine agosto. Dall'emisfero australe la sua visione è molto penalizzata e può essere scorta dalle aree temperate molto bassa sull'orizzonte nord.
Un osservatore che utilizzi un binocolo da 7×50 riesce a scorgere 61 Cygni a due campi osservativi a sud est di Deneb; la separazione delle due stelle costituenti il sistema è lievemente superiore alla grandezza angolare media di Saturno (16–20″). Di conseguenza, se le condizioni osservative sono quelle ideali, il sistema può esser facilmente risolto da un telescopio da 6 mm di apertura.
La caratteristica più peculiare di 61 Cygni è il suo alto moto proprio, che ha attratto l'attenzione degli astronomi sin dal XIX secolo. Questa caratteristica fu dimostrata per la prima volta nel 1804 da Giuseppe Piazzi, che battezzò 61 Cyg La Stella Volante; la scoperta di Piazzi tuttavia ricevette una scarsa attenzione, poiché condusse le sue osservazioni in uno spazio di tempo (circa 10 anni) ritenuto troppo breve. Fu necessario attendere il 1812, quando Friedrich Wilhelm Bessel pubblicò uno scritto che pose la stella al centro dell'attenzione della comunità astronomica. L'elevato moto proprio, il più alto sino ad allora rilevato, rese 61 Cygni papabile per la determinazione della sua distanza tramite il metodo della parallasse non appena la qualità degli strumenti osservativi raggiunse livelli tali da consentirne la corretta effettuazione. La misura fu compiuta nel 1838 e permise di ottenere un valore di 313,6 mas (equivalenti ad una distanza 10,4 anni luce), relativamente vicino al valore accettato di 287,18 mas (che corrispondono a 11,36 anni luce). 61 Cygni fu quindi la prima stella (escludendo il Sole) di cui sia stata misurata la distanza dalla Terra.Pochi anni dopo si scoprì che un'altra stella, Groombridge 1830, possedeva un moto proprio più ampio; 61 Cygni rimaneva comunque la stella visibile ad occhio nudo col maggior moto proprio (Groombridge 1830, con una magnitudine di 6,4, può esser vista solo in condizioni di eccezionale oscurità). Successivamente, la scoperta di stelle con maggior moto proprio, ad opera anche del satellite Hipparcos, retrocesse 61 Cygni al settimo posto nella "graduatoria" delle stelle col maggior moto proprio.Nel 1911 il valore della parallasse ottenuto da Bessel fu affinato da 0,3136 a 0,310, mentre le osservazioni condotte presso lo Yerkes Observatory permisero di misurare la velocità radiale del sistema in −62 km/s; tale valore, combinato con il suo moto proprio di circa 79 km/s, restituisce una velocità spaziale di circa 100 km/s, che appare orientata verso un punto posto a circa 12° a ovest della Cintura di Orione. Nello stesso anno Benjamin Boss pubblicò alcuni dati astrometrici che indicavano che il sistema di 61 Cygni facesse parte di un'associazione stellare, che comprendeva 26 possibili membri, tra cui β Columbae, π Mensae, 14 Tauri e 68 Virginis. La velocità spaziale di queste stelle è compresa tra 105 e 114 km/s in relazione alla posizione del Sole.Nel 1830 Friedrich Georg Wilhelm von Struve fu il primo ad annunciare la natura binaria della stella; tuttavia rimase incerto per alcuni anni se si trattasse di una coppia gravitativamente legata o di un semplice effetto prospettico, data l'ampia separazione angolare delle due componenti. Le iniziali misurazioni della parallasse di ciascuna di esse restituirono inizialmente dei risultati differenti: 0,360" per A e 0,288" per B, il che indicava una separazione di oltre due anni luce. Tali misurazioni furono nuovamente effettuate nel 1917 e dimostrarono che la separazione reale tra le due componenti era nettamente inferiore; l'effettivo legame gravitazionale tra le due componenti fu definitivamente chiarito nel 1934, quando furono resi noti i parametri orbitali del sistema.
Sebbene a occhio nudo appaia come una singola stella, 61 Cygni è in realtà un sistema binario, costituito da una coppia di stelle arancioni di sequenza principale, 61 Cygni A e 61 Cygni B. Le due componenti orbitano attorno al comune baricentro in un periodo di 659 anni, con una separazione media di circa 84 unità astronomiche (UA). L'elevato valore di eccentricità dell'orbita (0,48) indica che la separazione delle due componenti differisce in maniera consistente tra i due apsidi, variando tra le 44 UA al periastro e le 124 UA all'afastro. L'ampiezza dell'orbita della coppia rende difficile misurare la massa delle due componenti, e l'accuratezza di questi valori rimane oggetto di controversia; in futuro si spera di risolvere la questione tramite l'utilizzo delle tecniche astrosismologiche. L'alta velocità spaziale del sistema in relazione al Sole, quantificata in 108 km/s, è responsabile dell'elevato moto proprio osservato. Il valore negativo della componente trasversale del moto, ovvero la velocità radiale, indica che la stella si sta avvicinando al sistema solare; si ritiene che raggiungerà la distanza minima tra circa 20 000 anni, quando dagli attuali 11,4 anni luce si porterà a soli 9 anni luce.
La componente A del sistema di 61 Cyg è una stella di magnitudine 5,2 di classe spettrale K5 V, che possiede circa il 70% della massa del Sole, il 66,5% del suo diametro e circa il 20% della sua luminosità. La metallicità della stella, misurata in base all'abbondanza di ferro, è pari al 79% di quella della nostra stella.61 Cyg A possiede un'attività magnetica più intensa rispetto a quella registrata sul Sole; gli studi mostrano la presenza di un complesso ciclo di attività, analogo al ciclo solare, con un periodo di circa 7,5 ± 1,7 anni. La combinazione dell'attività delle macchie fotosferiche e dell'attività cromosferica rendono 61 Cygni A membro della classe di variabili note come BY Draconis. La superficie stellare manifesta una rotazione differenziale, con periodi che a seconda della latitudine variano da 27 a 45 giorni, con una media di 35 giorni. Presenta inoltre una discreta attività eruttiva del tipo UV Ceti.
Il vento emesso da 61 Cyg A produce una bolla (astrosfera) all'interno del mezzo interstellare circostante, appartenente alla Nube Interstellare Locale. Coincidente con la direzione del moto del sistema attorno al centro galattico, la bolla si estende sino a una distanza dalla stella di sole 30 UA, pari circa alla distanza che nel sistema solare separa il Sole da Nettuno; questa distanza è nettamente inferiore a quella che separa 61 Cyg A dalla componente B, il che dunque indica che le due stelle non condividano una comune astrosfera, come invece accade in sistemi binari più stretti. La sua compattezza è probabilmente il risultato della debole intensità del flusso di particelle del vento e della velocità relativamente alta con cui il sistema si muove attraverso il mezzo interstellare.
La componente B del sistema è lievemente più piccola della compagna; di magnitudine 6,1 e classe spettrale K7 V, possiede circa il 63% della massa solare, il 67% del suo diametro e circa il 15% della sua luminosità. La metallicità della stella, misurata in base alla abbondanza di ferro, è pari al 70% di quella del Sole.61 Cygni B manifesta una variabilità più caotica rispetto a quella di A, caratterizzata dalla comparsa di frequenti brillamenti; sembra inoltre possedere un ciclo di attività di circa 11,7 anni. La stella presenta un'attività eruttiva del tipo UV Ceti piuttosto pronunciata, e la sua cromosfera risulta del 25% più attiva rispetto a quella della componente A. A causa della rotazione differenziale, il periodo di rotazione della stella varia a seconda della latitudine da 32 a 47 giorni, con un valore medio di 38 giorni.
Gli astronomi non sono concordi nell'esatta stima dell'età del sistema, per via dei differenti risultati ottenuti con i differenti metodi d'indagine. Infatti, mentre le misurazioni sui moti spaziali restituiscono un valore prossimo ai 10 miliardi di anni, l'analisi della velocità di rotazione (girocronologia) restituisce invece un valore ben più modesto, pari a 2,0 ± 0,2 miliardi di anni; ancora, le indagini basate sulla misurazione dell'attività cromosferica restituiscono dei valori diversi per le due componenti, ovvero 2,36 miliardi di anni per A e 3,75 per B. La stima dell'età basata sui modelli dell'evoluzione stellare restituisce invece un valore molto più basso, ponendo come limite superiore 0,44 e 0,68 miliardi di anni. Tuttavia, un modello evolutivo che si serve del codice CESAM2k, sviluppato dall'Observatoir de la Côte d'Azur, restituisce un'età per la coppia pari a 6,0 ± 1,0 miliardi di anni.
Per via della sua vicinanza al sistema solare, 61 Cygni è oggetto di ricerche incentrate sull'individuazione di oggetti substellari (pianeti o nane brune); in diverse occasioni è stata annunciata la presenza di oggetti di piccola massa invisibili in orbita attorno a una delle componenti di 61 Cyg, ma ad oggi nessuna di queste scoperte è stata confermata. Nel 1942 Kay Aage Gunnar Strand, allora direttore dello United States Naval Observatory, utilizzando delle osservazioni fotografiche effettuate negli osservatori di Potsdam, Lick, e Sproul, individuò delle piccole ma regolari variazioni nelle orbite di 61 Cygni A e B, il che gli fece ipotizzare la possibile esistenza di un terzo corpo orbitante attorno a 61 Cygni A. In un articolo del febbraio 1957, Strand analizzò molti dati e giunse alla conclusione che l'oggetto era di circa 8 masse gioviane ed orbitava attorno alla stella in 4,8 anni, il che suggeriva una distanza media orbitale (semiasse maggiore) di circa 2,4 UA (359 milioni di km), pressappoco la medesima distanza del limite interno della fascia principale degli asteroidi nel sistema solare. A causa della sua piccola massa e del diametro pari a 1/10 del Sole, questo oggetto non ancora confermato venne chiamato 61 Cygni C.
Nel 1977 un'équipe di astronomi sovietici dell'Osservatorio di Pulkovo, presso San Pietroburgo, ipotizzarono la presenza di ben tre pianeti: due giganti gassosi di massa rispettivamente 6 e 12 volte quella di Giove in orbita attorno a 61 Cyg A, ed un terzo di 7 masse gioviane attorno a 61 Cyg B. L'anno successivo Wulff Dieter Heintz annunciò l'individuazione di un oggetto con una massa pari al 6% della massa del Sole (60 masse gioviane), ma verificò in questo modo che i dati iniziali non erano corretti.Poiché sino ad ora non è stato individuato nessun oggetto di massa planetaria attorno alle stelle del sistema, un gruppo di lavoro del McDonald Observatory ha calcolato dei parametri-limite che potrebbero possedere eventuali pianeti in orbita attorno ad una delle due componenti del sistema: questi avrebbero masse comprese tra 0,07 e 2,4 masse gioviane e disterebbero dalla stella madre tra 0,05 e 5,2 UA. Entrambe le stelle sono state scelte come obiettivi principali per la missione della NASA Space Interferometry Mission, potenzialmente in grado di individuare pianeti di almeno 3 masse terrestri ad una distanza di 2 UA dalla stella. Le misurazioni spettroscopiche hanno rilevato la presenza di un eccesso di radiazione infrarossa, dovuto alla presenza di un disco di polveri attorno a una o a entrambe le componenti; tale disco si troverebbe ad una distanza ravvicinata alle componenti stellari, motivo per il quale non è ancora stato possibile risolverlo tramite le strumentazioni ottiche.Per poter ospitare acqua liquida in superficie, un ipotetico pianeta di tipo terrestre dovrebbe trovarsi a sole 0,30 UA (44,9 milioni di km) dalla componente A e ad appena 0,20 UA (29,9 milioni di km) dalla componente B; a queste distanze, pari rispettivamente ai tre quarti e alla metà della distanza che separa Mercurio dal Sole, i pianeti avrebbero un periodo orbitale, rispettivamente, di 76,8 e 46,6 giorni, e, probabilmente, una rotazione sincrona.
La presunta scoperta da parte di Strand di un pianeta in orbita attorno a 61 Cygni A colpì lo scrittore di fantascienza Hal Clement, che nel 1953 diede alle stampe Stella doppia 61 Cygni. In assenza di dati certi, Clement si prese alcune libertà nel creare il «suo pianeta», Mesklin. Il processo che condusse all'invenzione delle caratteristiche del pianeta è descritto nell'articolo Whirligig World (Mondo trottola nelle versioni in italiano) pubblicato su Astounding Science Fiction nel giugno dello stesso anno.
 J. B. Kaler, 61 Cygni, University of Illinois at Urbana-Champaign. URL consultato il 16 luglio 2007 (archiviato dall'url originale il 7 luglio 2007).
È un numero composto, con i seguenti 6 divisori: [[1 (numero)]|1]], [[3 (numero)]|3]], [[9 (numero)]|9]], [[71 (numero)]|71]], [[213 (numero)]|213]], 639. Poiché la somma dei suoi divisori (escluso il numero stesso) è [[297 (numero)]|297]] < 639, è un numero difettivo.
È parte delle terne pitagoriche(639, 852, 1065), (639, 2480, 2561), (639, 2840, 2911), (639, 7548, 7575), (639, 22680, 22689), (639, 68052, 68055), (639, 204160, 204161).

6602 Gilclark è un asteroide della fascia principale. Scoperto nel 1989, presenta un'orbita caratterizzata da un semiasse maggiore pari a 1,8708109 UA e da un'eccentricità di 0,0735838, inclinata di 22,66572° rispetto all'eclittica.

673 Edda è un asteroide della fascia principale del diametro medio di circa 37,53 km. Scoperto nel 1908, presenta un'orbita caratterizzata da un semiasse maggiore pari a 2,8137367 UA e da un'eccentricità di 0,0110979, inclinata di 2,87948° rispetto all'eclittica.
Il suo nome fa riferimento all'Edda poetica, che insieme all'Edda in prosa costituisce una raccolta di leggende norrene.

7 Days è il secondo singolo estratto dall'album Born to Do It del cantante inglese Craig David. Ha raggiunto la vetta della classifica inglese Official Singles Chart. Un remix prodotto da DJ Premier è stato interpretato Mos Def e campionamenti di Nate Dogg"
Il testo di "7 Days" parla di una ragazza conosciuta per caso, poco distante dalla casa di alcuni amici.
La incontra il lunedì, la vede per un drink il martedì. Già il mercoledì lui e la ragazza sono andati a letto insieme, come anche, il giovedì, il venerdì, e il sabato, mentre si sono riposati la domenica.

71483 Dickgottfried è un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,9745490 UA e da un'eccentricità di 0,2119836, inclinata di 10,30052° rispetto all'eclittica.

Distribuito dalla General Film Company, il film - un cortometraggio in due bobine - uscì nelle sale cinematografiche statunitensi nel luglio 1917.

L'edizione 1976-1977 della A' Katīgoria fu la 38ª del massimo campionato cipriota; vide la vittoria finale dell'Omonia, che conquistò il suo settimo titolo, il quarto consecutivo.
Le 16 squadre partecipanti hanno disputato il campionato incontrandosi in due gironi di andata e ritorno, per un totale di 30 giornate. Era prevista un'unica retrocessione.
G = Partite giocate; V = Vittorie; N = Nulle/Pareggi; P = Perse; GF = Goal fatti; GS = Goal subiti; DR = Differenza reti.

"All I Want for Christmas Is You (A Christmas Love Song)" (Alan Bergman, Marilyn Bergman, Johnny Mandel) [4:18]
L'album è stato nominato per il premio come Miglior Album Pop Vocal tradizionale ai 52° Grammy Awards.
A Town Where You Live (君のいる町 Kimi no iru machi?) è un manga scritto e disegnato da Kōji Seo, serializzato sulla rivista Weekly Shōnen Magazine di Kōdansha dal 28 maggio 2008 al 12 febbraio 2014. La casa editrice ha raccolto i 261 capitoli della serie in 27 volumi tankōbon, il primo dei quali è stato pubblicato il 12 agosto 2008. L'edizione italiana è stata curata da GP Publishing — divenuta nel 2013 l'etichetta GP Manga di Edizioni BD — tra il 2011 e il 2015, distribuendo al pubblico i primi diciannove albi. A partire dall'anno seguente, l'edizione italiana inizia ad essere curata da RW Edizioni, tramite la propria etichetta Goen, riprendendo la pubblicazione dal ventesimo volume.
La storia è incentrata sulle vicende sentimentali di Haruto Kirishima, un giovane liceale di una cittadina situata nella prefettura di Hiroshima. Sin dalle medie, è innamorato della propria compagna di classe Nanami Kanzaki, alla quale non è mai riuscito a dichiarare i propri sentimenti. L'inaspettato trasferimento a casa sua della bella liceale di città Yuzuki Eba, tuttavia, sconvolgerà la sua quotidianità, dando origine ad una serie di svolte e cambiamenti importanti nella sua vita e in quella della nuova coinquilina.
Un adattamento a serie OAV da 2 episodi, prodotti e animati dallo studio d'animazione Tatsunoko Production, è stato pubblicato insieme ai volumi diciassette e diciotto del fumetto originale nel 2012. Una serie televisiva anime da 13 episodi, prodotta dallo studio Gonzo, è stata trasmessa dal 13 luglio al 28 settembre 2013, seguita da due episodi OAV pubblicati direttamente per il mercato home video nel 2014 insieme ai volumi ventisei e ventisette del manga.
Durante la propria infanzia, Haruto Kirishima stringe amicizia con Yuzuki Eba e le chiede di ritornare alla sua città natale, Shōbara, se lei si fosse trovata in difficoltà. Nel presente, Yuzuki si trasferisce a casa di Kirishima, dopo essere scappata dalla sua famiglia adottiva. La ragazza aiuta Haruto a far amicizia con Nanami Kanzaki, della quale il giovane è innamorato sin dalle medie, ma Kirishima s'innamora gradualmente di Eba. Il giovane aiuta Yuzuki a riconciliarsi con la propria famiglia, la quale la incoraggia a ritornare a Tokyo. I due iniziano una relazione a lunga distanza, fino al momento in cui Yuzuki decide all'improvviso di interromperla. Haruto si trasferisce a Tokyo per chiarire definitivamente la vicenda, ma viene a sapere che Yuzuki ha una relazione con Kyosuke Kazama e che lei ha scelto di restagli accanto per simpatia e per il fatto che non gli resta molto da vivere a causa di una malattia terminale. Per tutta risposta, Haruto dichiara che riporterà indietro Yuzuki, consigliando a Kyosuke di affrontare un rischioso intervento che gli avrebbe consentito di competere con lui alla pari per l'amore di Yuzuki e di vivere più a lungo. In seguito alla morte di Kyosuke, Haruto e Yuzuki smettono di vedersi per il senso di colpa provato da entrambi e due mesi dopo inizia una relazione con Asuka Mishima, amica e compagna di classe per lui e Kyosuke.
Quasi due anni dopo, Haruto è all'università insieme ad Asuka e ai suoi amici di Hiroshima. Quando rincontra Yuzuki, i due si rendono conto di essere ancora innamorati l'uno dell'altra. Haruto interrompe il rapporto con Asuka per poter restare con Yuzuki, tuttavia i loro amici li ostracizzano. Nel momento in cui il padre di Yuzuki si oppone alla loro relazione e tenta di farla trasferire, la ragazza inizia a vivere insieme ad Haruto; in seguito alla fine i due ottengono l'approvazione del padre di lei. Dopo essersi riconciliato con i loro amici insieme a Yuzuki ed essersi laureati all'università, Haruto trova un lavoro che lo costringe a trasferirsi a Kōchi. Incapaci di sostenere la loro relazione a distanza, i due si lasciano; due anni dopo, Haruto viene ritrasferito a Tokyo e si riunisce con Yuzuki, la quale aveva aspettato il suo ritorno sino ad allora. La vicenda termina poco tempo dopo con il matrimonio dei due protagonisti.
Le vicende di A Town Where You Live sono ambientate nella cittadina di Shōbara, situata nella prefettura di Hiroshima in Giappone. Seo ha affermato che con questa serie ha voluto creare una storia romantica ambientata nella sua città natale che ispira le vicende della serie e diversi personaggi sono ispirati ad alcuni suoi amici.Con l'avanzare della narrazione, lo scenario cambia gradualmente verso Tokyo, città dove è nata la protagonista Yuzuki: prima con il viaggio del protagonista per accompagnare la ragazza a trovare la propria famiglia e in seguito in maniera definitiva quando vi si trasferisce per chiarire il legame tra loro dopo che lei interrompe la loro relazione a distanza. Durante le scene ambientate nella capitale giapponese, l'autore ha inserito vari camei dei personaggi della precedente opera Suzuka oltre a far vivere il protagonista dalla propria sorella, la quale abita nello stesso dormitorio di Yamato Akitsuki e Suzuka Asahina.
Haruto è uno studente liceale originario di Shōbara, Hiroshima. Ha una personalità seria e rimprovera gli altri quando sono nel torto. Cucinando spesso per la sua famiglia e gli amici, ha acquisito ottime capacità in cucina e considera l'idea di fare carriera in questo campo. Sua sorella maggiore Aoi Kirishima (桐島 葵 Kirishima Aoi?) vive a Tokyo in un dormitorio, nella stanza a fianco agli Akitsuki della serie Suzuka. Haruto ha da tempo una cotta per la sua compagna di classe Nanami Kanzaki, ma i suoi sentimenti cambiano in favore di Yuzuki con l'avanzare della serie. A seguito di svariate vicissitudini, alla fine della serie il giovane sposa Yuzuki, ha un figlio con lei di nome Daiki e apre il proprio ristorante.Yuzuki Eba (枝葉 柚希 Eba Yuzuki?)
È una studentessa liceale proveniente da Tokyo. Diversi anni prima dell'inizio delle vicende narrate nella serie, Yuzuki partecipa ad un festival estivo a Shōbara, dove fa amicizia con Haruto. In questa occasione, Haruto le dice di tornare nel caso si fosse trovata in una situazione problematica. Sin da quel momento, cresce in lei un interesse per Haruto e pianifica di tornare a visitarlo un giorno. In seguito al secondo matrimonio del padre, Yuzuki inizia a sentirsi un'estranea nella propria famiglia e decide di frequentare il liceo a Shōbara. Grazie all'intervento di Haruto, Yuzuki può ristabilire un legame con la propria famiglia allargata, che la incoraggia a ritornare a Tokyo. Qui, il giovane malato terminale Kyosuke Kazama chiede a Yuzuki essere la sua ragazza per tutto il tempo che gli rimane da vivere. In seguito alla morte di Kyosuke, Yuzuki decide di smettere di vedere Haruto per evitare un senso di colpa provato da entrambi nei confronti del defunto ragazzo. Circa un anno e mezzo dopo, i due si rincontrano e iniziano a riavvicinarsi, rimettendosi insieme e iniziando una nuova relazione. Alla fine della serie, Yuzuki sposa Haruto e con lui ha un figlio di nome Daiki.
È l'amico d'infanzia di Haruto. È molto impopolare tra le donne, al punto da essere regolarmente respinto. Mentre frequenta l'università, inizia una relazione con Kiyomi Asakura, che in seguito sposa quando rimane incinta.Akari Kaga (加賀 月 Kaga Akari?)
È l'amica d'infanzia di Haruto e Takashi, per metà russa e metà giapponese, dai capelli biondi con occhi azzurri, caratteristiche fisica naturale del tutto insolita tra i giapponesi. Dopo che suo padre si ammala, Akari decide di lasciare l'università e di ritornare a Hiroshima per lavoro. Al termine della serie, Akari sposa il fratello maggiore di Nanami, Narumi, ma prima confessa il suo amore ad Haruto prima di mettere da parte definitivamente i propri sentimenti per lui.Nanami Kanzaki (神咲 七海 Kanzaki Nanami?)
È una compagna di classe di Haruto sin dalle medie. Ha un fratello maggiore di nome Narumi Kanzaki (神咲 成海 Kanzaki Narumi?). Grazie all'aiuto di Yuzuki, Haruto è stato in grado di avvicinarsi a Nanami e di guadagnarne l'affetto. Tuttavia, lei rifiuta Haruto dopo la sua dichiarazione, dato che il giovane è sempre più vicino al cuore di Yuzuki. Mentre frequenta l'università Seijo, alla fine inizia a uscire con un altro ragazzo.Shiho Amagi (天城 紫歩 Amagi Shiho?)
È una ragazza che Haruto incontra mentre lavora d'estate in un ristorante, per guadagnarsi i soldi da poter prendere un regalo a Yuzuki. Shiho aspira a diventare chef e l'alto livello delle sue doti culinarie denota una vera devozione verso tale professione; per questa ragione, lei è molto severa con i suoi collaboratori. Tre anni dopo, gestisce un ristorante tutto suo a Tokyo, nel quale Haruto vi lavora durante il periodo universitario.
È la sorellastra di Yuzuki. Ha una personalità alquanto maliziosa e si diverte a stuzzicare Haruto flirtando. Dopo aver saputo che Haruto e Yuzuki hanno avuto il loro primo rapporto sessuale, Rin si rende conto che in fondo lei ama Haruto e si sente triste dopo questa rivelazione.Asuka Mishima (御島 明日香 Mishima Asuka?)
È la vicina di casa di Aoi e Haruto, nonché compagna di classe di quest'ultimo mentre frequenta il secondo e il terzo anno del liceo a Tokyo. Proviene dalla prefettura di Fukushima e come Haruto si esprime utilizzando il proprio dialetto locale, nonostante si trovi in una grande città. In seguito alla morte di Kyosuke e alla decisione di Haruto e Yuzuki di smettere di frequentarsi, lei ed Haruto iniziano ad uscire insieme. Alla fine della serie, è diventata una lanciatrice della squadra nazionale di baseball del Giappone.Kyosuke Kazama (風間 恭輔 Kazama Kyōsuke?)
È il ragazzo di Yuzuki durante il secondo anno di liceo e diventa amico di Haruto quando questi si trasferisce a Tokyo per inseguire la ragazza. Sfrutta la propria malattia terminale come motivo per riuscire ad intraprendere una relazione con Yuzuki. Dopo esser venuto a conoscenza del legame tra Haruto e Yuzuki, Kyosuke decide di affrontare un difficile intervento che gli permetterebbe di curare la propria malattia e scontrarsi ad armi pari con il giovane di Hiroshima per l'amore di Eba. Tuttavia, nonostante l'intervento sia riuscito, il suo corpo non riesce a reggere alla convalescenza, fatto che lo porta alla morte.Mina Nagoshi (夏越 美奈 Nagoshi Mina?)
È una delle compagne di classe di Haruto al liceo che frequenta a Tokyo. Venuto a sapere che Mina ha biglietti per un evento che si tiene nella scuola di Yuzuki, Haruto l'accompagna dandole erroneamente l'impressione di andare ad un appuntamento. Riappare successivamente come membro di un circolo universitario dedicato alle gite fuori porta che Haruto frequenta. In quest'occasione, lei crede ancora erroneamente che lei ed Haruto formino una coppia; in seguito è lei stessa a mettere fine a questo equivoco, intraprendendo una relazione con un altro ragazzo.Kiyomi Asakura (浅倉 清美 Asakura Kiyomi?)
È l'amica d'infanzia di Kyosuke Kazama. Inizialmente ha una forte antipatia per Yuzuki per via della sua relazione con Kyosuke e collabora insieme ad Haruto per provare a separarli. In seguito, confessa il proprio amore a Kyosuke prima che decida di sottoporsi ad una rischiosa operazione. Mentre frequenta l'università Seijo, inizia ad uscire insieme a Takashi, con il quale si sposa dopo essere rimasta incinta.Shiori Amaya (天谷 栞 Amaya Shiori?)
È una studentessa che frequenta la facoltà di Economia presso l'università Seijo. Sfruttando il carattere gentile di Haruto, lo mette in una situazione incresciosa per poterlo ricattare e costringere a prendere appunti delle lezioni anche per lei. Nonostante la sua famiglia sia contraria, Shiori decide di inseguire il proprio sogno di diventare una mangaka di successo.Miyu Hoshina (保科 美夕 Hoshina Miyu?)
È la vicina di casa di Haruto durante il suo periodo da universitario. Non ha amici all'università e dato che ha frequentato un liceo femminile soffre di androfobia. Dopo aver stretto amicizia con Haruto e Yuzuki, riesce a guarire e a diventare più socievole, decidendo in seguito di andare a studiare all'estero.Chisa Miyanaga (宮永 知沙 Miyanaga Chisa?)
È una studentessa delle medie che frequenta la scuola preparatoria dove Yuzuki lavora. Ha una cotta per Haruto, nata vedendolo tutti i giorni mentre lavora part-time in un minimarket, e decide di provare a conquistarlo, sino a quando Yuzuki non interviene facendola smettere. In seguito, divenuta una liceale, si trasferisce nell'appartamento dove viveva prima Miyu.
Il manga A Town Where You Live è stato scritto e disegnato da Kōji Seo e la sua serializzazione fu annunciata sul numero 24 del 2008 della rivista Weekly Shōnen Magazine di Kōdansha, per poi avere successivamente inizio sul numero 26 della rivista, pubblicato il 28 maggio 2008. Il capitolo finale della serie fu pubblicato sul numero 11 del 2014 della rivista, pubblicato il 12 febbraio, numero sul quale inizia anche la serializzazione dell'opera successiva di Seo, Fūka.
In Italia i diritti sono stati acquistati dall'editore GP Publishing, il quale annunciò la pubblicazione a cadenza bimestrale del manga tramite la propria rivista GP Previews, e il primo volume fu pubblicato il 27 marzo 2011. In seguito alla fusione editoriale tra GP Publishing e J-Pop, la pubblicazione nel 2013 è proseguita a cadenza irregolare sotto l'etichetta GP Manga di Edizioni BD, sino all'interruzione causata da alcune divergenze con l'editore giapponese e resa nota al pubblico nel 2016. In occasione del Napoli Comicon del 2016, la casa editrice RW Edizioni ha annunciato la prosecuzione della pubblicazione del manga tramite la propria etichetta Goen dal punto in cui si è interrotta in precedenza, ripresa avvenuta il 25 novembre dello stesso anno.Il 30 ottobre 2013, Crunchyroll Manga ha incluso nella propria libreria per circa 170 nazioni il manga di A Town Where You Live, iniziando la pubblicazione della serie in inglese con la traduzione a cura di Abby Lehrke. La serie è stata pubblicata anche in Francia da Pika e in lingua cinese da Tong Li Publishing.
Kōji Seo ha creato una guida dedicata alla serie, intitolata A Town Where You Live Official Guidebook Love Navi: Love Navigation! (君のいる町 公式ガイドブック 恋なび Love Navigation! Kimi no Iru Machi Kōshiki Gaido Bukku Koi Nabi Love Navigation!?) e pubblicata in Giappone sempre da Kodansha il 16 agosto 2013.
Una serie OAV di due episodi, intitolata Kimi no iru machi: tasogare kōsaten (君のいる町～黄昏交差点～ Kimi no Iru Machi Tasogare Kōsaten?), fu prodotta da Tatsunoko Production in collaborazione con la città di Shōbara. Yasuhiro Yoshiura e Hiroshi Kobayashi hanno diretto gli episodi con la sceneggiatura curata da Momoko Murakami e le musiche di Keiichi Oku. La sigla utilizzata per i due episodi fu Tasogare Kōsaten (黄昏交差点?) di Erina Mano; il brano fu in seguito pubblicato come singolo da Hello! Project. Gli episodi furono pubblicati insieme alle edizioni limitate dei volumi 17 e 18 del manga, usciti rispettivamente il 16 marzo e il 15 giugno 2012. La serie copre la partenza di Haruto Kirishima per Tokyo, separandosi dai suoi compagni di classe per cercare Yuzuki Eba.
Un nuovo adattamento a serie televisiva anime è stato prodotto dallo studio Gonzo, sotto la regia di Shigeyasu Yamauchi. La sceneggiatura è stata scritta da Reiko Yoshida, mentre le musiche sono state composte da Keiichi Oku. La produzione dell'anime fu annunciata sul numero 15 del 2013 della rivista Weekly Shōnen Magazine. Per promuovere la serie, un programma radiofonico condotto dai doppiatori dell'anime fu trasmesso su Nippon Cultural Broadcasting tra il 6 e il 27 luglio 2013. L'anime fu trasmesso per la prima volta su TX Network tra il 13 luglio e il 28 settembre 2013. La serie fu trasmessa anche su Hiroshima Home Television e AT-X, oltre ad essere stata resa disponibile in streaming sui portali Niconico e Bandai Channel.L'anime ha visto l'utilizzo di quattro brani come sigle: quella di apertura è Sentimental Love (センチメンタルラブ Senchimentaru Rabu?) di Mimimememimi. La prima sigla di chiusura è "A Town Where You Live" (君のいる町 Kimi no Iru Machi?) ed è stata utilizzata per i primi sei episodi, mentre la sua versione alternativa Answer Songs è stata utilizzata per l'ultimo episodio; il brano è stato fatto da Yoshimasa Hosoya. La sigla di chiusura utilizzata per gli episodi rimanenti è stata Dear Friend di Daisuke Ono. Sentimental Love fu pubblicata come CD singolo da A-Sketch, mentre i brani Kimi no Iru Machi e Dear Friend furono pubblicati da Universal Music Group.Nozomi Entertainmente di Right Stuf Inc. annunciò la pubblicazione di una versione sottotitolata in inglese per il Nord America nel luglio 2015. L'anime resta invece inedito in Italia.
Gonzo ha anche prodotto due episodi OAV, i quali sono stati pubblicati insieme alle edizioni limitate dei volumi 26 e 27 del manga originale. Relativi all'anime di Gonzo sono stati pubblicati anche un drama CD ed una image song.
Un videogioco RPG per smartphone Android e iOS è stato pubblicato nel 2015 in Giappone, attraverso la piattaforma Mobage il 15 gennaio e tramite Gree il 6 marzo.
In Giappone, i volumi del manga A Town Where You Live si sono affermati frequentemente nelle classifiche settimanali per manga più venduti, durante le loro settimane di pubblicazione sul mercato. Jason Thompson ha lodato la serietà di A Town Where You Live e il suo tono maturo, aggiungendo poi che il pubblico apprezzerà molto la serie per il suo realismo e la criticherà al contempo per la lentezza narrativa e per diverse parti snodi banali. Manga-News ha elogiato l'introduzione della serie, la quale si è dimostrata più realistica della precedente opera a fumetti di Seo, Suzuka, definendo poi la trama movimentata. Riguardo ai volumi successivi del manga, Manga-News ha criticato la trama per essere piuttosto prevedibile, con cliché piuttosto comuni nella serie dello stesso genere, denotando un loro trascinamento nel corso della storia. Inoltre, l'atteggiamento dei personaggi è stato bocciato, definendolo non plausibile e inconsistente. Manga-News è poi ritornata a parlare positivamente della serie con il volume della serie incentrato sulla vicenda di Kyosuke Kazama; i recensori hanno lodato l'introduzione di una nuova ambientazione fissa in tale arco narrativo, con una rottura dai soliti elementi classici del genere e snodi sorprendenti all'occhio del lettore per la prima volta nella serie. Successivamente recensendo la seconda parte del fumetto, Manga-News è ritornata a denotare punti negativi, citando i punti affermati nelle recensioni critiche precedenti. AnimeLand ha dato reazioni del tutto simili. Inizialmente si sono espressi in maniera positivi nei confronti dell'opera di Seo, lodando la presenza di un protagonista realistico, salvo poi riportare le stesse critiche di Manga-News.
Siti ufficiali(JA) Sito ufficiale del manga, su kc.kodansha.co.jp. URL consultato il 18 febbraio 2014 (archiviato dall'url originale il 17 marzo 2010).
(JA) Sito ufficiale dell'anime, su kiminoirumachi.com.Articoli e informazioni(EN) Scheda sul manga A Town Where You Live, Anime News Network. 

Aaliyah Dana Haughton, nota semplicemente come Aaliyah (IPA: [a:ˈli:ə]; New York, 16 gennaio 1979 – Marsh Harbour, 25 agosto 2001), è stata una cantante, ballerina, attrice e modella statunitense.
Entrò molto presto nel mondo dello spettacolo grazie alla partecipazione al programma televisivo Star Search e ai concerti della zia acquisita Gladys Knight. Nel 1994, a soli 15 anni, debuttò con il suo primo album Age Ain't Nothing but a Number, ottenendo il disco di platino e sfornando i singoli di successo certificati dischi d'oro Back and Forth e At Your Best (You Are Love). Il suo nome occupò i notiziari scandalistici quando circolarono notizie relative a un presunto matrimonio illegale con R. Kelly, suo produttore e mentore di oltre dieci anni più grande.
Il secondo album, One in a Million, prodotto con la collaborazione di Timbaland e Missy Elliott nel 1996, è ancora oggi ritenuto una pietra miliare del genere rhythm and blues, nonché uno dei primi a segnare il passaggio definitivo verso lo stile del R&B contemporaneo. Con quest'ultima opera, Aaliyah si impose come artista affermata nel panorama musicale americano, superando l'etichetta di enfant prodige che le era stata attribuita con Age Ain't Nothing but a Number'. L'album vendette in meno di un anno oltre due milioni di copie negli Stati Uniti ottenendo così il doppio disco di platino e produsse sei singoli.
Nel 1998 la cantante ricevette la sua prima nomination a un Grammy Award grazie alla canzone Are You That Somebody? tratta dalla colonna sonora del film Il dottor Dolittle. Il brano divenne quello più famoso della cantante fino a quel momento e aumentò notevolmente la sua popolarità, grazie a un enorme passaggio radiofonico e televisivo. Nel 2000 debuttò al cinema come protagonista del film Romeo deve morire per cui interpretò alcuni brani della colonna sonora, tra cui Try Again che entrò nella storia come il primo singolo a raggiungere la prima posizione della classifica statunitense grazie solo al passaggio in radio. Nell'agosto del 2001, un mese dopo aver pubblicato il suo terzo album dal titolo Aaliyah, la cantante perse tragicamente la vita a soli 22 anni in un incidente aereo avvenuto a Marsh Harbour, nelle Bahamas, dove si era recata per girare il video del singolo Rock The Boat.
Il canale musicale statunitense VH1 ha annoverato Aaliyah nella lista delle 100 donne più grandi della musica, posizionandola alla quarantottesima posizione. Al momento della sua prematura scomparsa possedeva un patrimonio netto di oltre 10 milioni di dollari. Avendo venduto oltre 25 milioni di dischi in tutto il mondo, oggi è un'icona della musica e un modello per molti artisti rhythm and blues e hip hop e viene definita Princess of R&B e Queen of Urban Pop.La rivista musicale britannica NME nel 2014 ha inserito la cantante al diciottesimo posto nella lista dei 100 artisti più influenti nel mondo della musica.
Aaliyah Dana Haughton nacque a Bedford Stuyvesant, Brooklyn, New York, il 16 gennaio 1979. da una famiglia afroamericana con discendenza Oneida; secondogenita di Diane e Michael Haughton. Fin da bambina Aaliyah prese lezioni di piano dalla nonna. esibendosi nel coro della chiesa e durante i matrimoni. All'età di cinque anni si trasferì a Detroit, dove crebbe insieme a suo fratello maggiore Rashad. Qui frequentò una scuola cattolica, dove ricevette una parte nella recita Annie; da quel momento si fece strada in Aaliyah il desiderio di diventare qualcuno nel mondo dello spettacolo. La carriera di Aaliyah venne incoraggiata dalla madre, anche lei cantante, e soprattutto dallo zio Barry Hankerson, figura eminente nell'industria discografica e marito della cantante soul Gladys Knight. La prima apparizione di Aaliyah avvenne nel famoso programma Star Search, dove si esibì cantando il classico jazz My Funny Valentine. Grazie a questa partecipazione attirò l'attenzione di agenti del mondo dello spettacolo, e a soli 13 anni entrò a far parte del coro di Gladys Knight durante i suoi concerti a Las Vegas.
Aaliyah firmò il suo primo contratto discografico all'età di 12 anni con la Blackground Records, etichetta fondata dallo zio Barry Hankerson. Hankerson presentò la nipote all'allora astro nascente del rhythm and blues R. Kelly e, dopo un'apparizione nel remix di Summer Bunnies del cantante, nel 1994 pubblicò il suo primo album intitolato Age Ain't Nothing but a Number. Il disco, che vide R. Kelly come autore e produttore di quasi tutti i testi, debuttò alla posizione 24 della classifica Billboard 200 vendendo 74 000 copie nella sola prima settimana di pubblicazione e conquistando due dischi di platino. Il successo fu garantito anche dal primo singolo Back & Forth, numero 1 nella classifica Hot R&B/Hip-Hop Songs per 3 settimane e numero 5 nella Billboard Hot 100, a cui seguirono At Your Best (You Are Love), numero 2 nella classifica Hot R&B/Hip-Hop Songs e numero 6 nella Billboard Hot 100, cover dell'omonimo successo dei The Isley Brothers del 1976 e la title-track Age Ain't Nothing but a Number che raggiunse la posizione 75 della Hot 100. Entrambi i primi due singoli vennero certificati dischi d'oro con oltre 500 000 copie vendute ciascuno, mentre l'album vendette in totale 3 milioni di copie solo negli Stati Uniti d'America e più di 5 milioni in tutto il mondo.Il disco ricevette recensioni sostanzialmente positive: alcuni critici affermarono che la "setosa voce" di Aaliyah, unita allo stile new jack swing di R. Kelly avrebbero gettato le basi per un radicale cambiamento del rhythm and blues durante gli anni novanta; le sue sonorità vennero inoltre paragonate a quelle del quartetto femminile En Vogue e il giornalista del The Times Christopher John Farley lo definì "un'opera dal contenuto magnifico" puntualizzando che "i suoni femminili della voce di Aaliyah ammorbidivano il ruvido ritmo di R.Kelly". Stephen Thomas Erlewine di AllMusic infine affermò che i brani fossero "decisamente migliori" di quelli dell'album di R. Kelly 12 Play.
Nel 1996 Aaliyah lasciò la Jive Records cambiando totalmente registro e affidandosi a un team di musicisti esordienti, composto stavolta dagli allora sconosciuti Timothy "Timbaland" Mosley e Missy "Misdemeanor" Elliott per l'incisione del suo secondo album One in a Million uscito il 27 agosto di quell'anno. L'album non solo trasformò Aaliyah in una delle maggiori star R&B, ma lanciò le carriere di Timbaland e Missy Elliott costituendo anche uno degli esempi più rappresentativi e importanti del passaggio definitivo verso lo stile del R&B contemporaneo, tanto da venire posizionato dalla rivista Rolling Stone al 90º posto tra i migliori 100 album degli anni novanta.Il disco conteneva il singolo d'apertura If Your Girl Only Knew che raggiunse il primo posto per due settimane nella classifica R&B/Hip-Hop statunitense e il numero 11 nella Billboard Hot 100; la title-track One in a Million, pubblicata come secondo singolo e numero 1 per 6 settimane nella classifica radiofonica R&B/Hip-Hop statunitense. Altri singoli tratti dal disco furono 4 Page Letter, Hot Like Fire, Got to Give It Up, cover di Marvin Gaye e The One I Gave My Heart to, scritta da Diane Warren e altra top ten hit sia nella Billboard Hot 100 che nella classifica Hot R&B/Hip-Hop Songs.L'album One in a Million raggiunse la 18ª posizione nella classifica Billboard 200. vendendo oltre 8 milioni di copie nel mondo di cui 3.7 negli Stati Uniti e diventando quindi doppio disco di platino. Nel 1997, Aaliyah si diplomò alla Detroit High School for the performing Arts e, nello stesso anno, iniziò la sua carriera di attrice prendendo parte nella serie televisiva New York Undercover, nel ruolo di sé stessa. L'artista diventò inoltre il nuovo volto della Tommy Hilfiger Corporation.
Nel novembre del 1997 Aaliyah, con il pezzo Journey to the Past, fece la sua prima apparizione importante in una colonna sonora, quella del film d'animazione della Fox Anastasia. La canzone ottenne una nomination agli Academy Awards e consentì alla cantante di esibirsi alla cerimonia di premiazione del 1998. Grazie a questa performance, Aaliyah entrò nella storia diventando la cantante più giovane che si sia mai esibita ad una cerimonia dei premi Oscar.Nel 1998 Aaliyah comparve nella sua seconda importante colonna sonora, quella del film Il dottor Dolittle con Eddie Murphy, con il brano Are You That Somebody?. La canzone rimase per 8 settimane consecutive al primo posto delle classifiche R&B radiofoniche statunitensi e arrivò alla posizione 21 della Billboard Hot 100. L'11 ottobre 1998 il singolo raggiunse il primo posto delle classifiche in Nuova Zelanda, diventando il suo primo e unico numero 1 in quel paese. Nei Paesi Bassi raggiunse il terzo posto, rimanendo in classifica per oltre 20 settimane tra il 1998 e il 1999 e diventando il suo più grande successo anche su territorio olandese. Il singolo ebbe successo in molte altre classifiche internazionali e divenne il brano di maggior successo della cantante fino a quel momento, grazie a un passaggio radiofonico enorme e a un costante passaggio del videoclip del brano sulle emittenti televisive musicali.
Are You That Somebody? fruttò ad Aaliyah la prima nomination ai Grammy Awards 1999, nella sezione Best R&B Female Performance. Il video della canzone si piazzò in terza posizione nella classifica dei 100 video più trasmessi da MTV del 1998 e ricevette due nomination agli MTV Video Music Awards del 1999, nelle categorie Best R&B Video e Best Video From a Film. Prodotta dal fidato Timbaland, Are You That Somebody? rappresentò l'inizio di una collaborazione a tre con Steve "Static" Garrett: Aaliyah come cantante, Timbaland come produttore e Static come autore dei testi.
Nel 2000 uscì nelle sale il suo primo film da protagonista, Romeo deve morire (Romeo Must Die), che debuttò al numero 2 al botteghino incassando 18,6 milioni di dollari e divenendo uno dei maggiori successi cinematografici dell'anno. Il film era diretto da Andrzej Bartkowiak e interpretato tra gli altri da Jet Li, DMX, Delroy Lindo e Isaiah Washington.L'artista fu anche protagonista della colonna sonora del film con 4 canzoni. Dopo il successo radiofonico di I Don't Wanna, a raggiungere le radio fu il pezzo Try Again, altra produzione di Timbaland, che diventò il primo pezzo nella storia della musica a raggiungere la numero 1 della Billboard Hot 100 grazie solo al passaggio in radio e senza ancora il supporto di un singolo nei negozi, il che portò la canzone ad essere pubblicata in vinile formato 12". Grazie a questi nuovi lavori, nella primavera del 2000 l'artista fu presente nella Top 10 della Hot R&B/Hip-Hop Songs con entrambi i singoli estratti dalla colonna sonora contemporaneamente.Con Try Again la cantante ottenne la sua seconda nomination ai Grammy Awards e il video della canzone le fece vincere i suoi primi MTV Video Music Awards: Best Video From A Film e Best Female Video.Tra il 2000 e il 2001 l'artista cominciò a girare in Australia il suo secondo film da protagonista, La regina dei dannati, con Stuart Townsend e Vincent Pérez, tratto dall'omonimo romanzo di Anne Rice e sequel ideale di Intervista col vampiro. La pellicola avrebbe esordito nel 2002 al numero 1 al botteghino, con un incasso di oltre 15 milioni di dollari nel primo fine settimana di programmazione. Inoltre iniziò le riprese dei sequel di Matrix nella parte di Zee.
Nel 2001, a cinque anni da One in a Million, dopo una fase in cui solidificó la sua fama in tutto il mondo grazie al cinema e alle colonne sonore, Aaliyah tornò alla musica col suo terzo album in studio, intitolato semplicemente Aaliyah. Pubblicato il 17 luglio 2001, l'album debuttò al numero 2 della Billboard 200 con 187 000 copie vendute, diventando il debutto alla posizione più alta della sua carriera: in appena 4 settimane - e prima della scomparsa della cantante - l'album ottenne il disco d'oro, con oltre 500 000 copie vendute. Il primo singolo, We Need a Resolution, raggiunse la posizione 59 della Billboard Hot 100. L'album ricevette molti elogi positivi dalla critica musicale.
Aaliyah aveva pianificato di pubblicare More Than a Woman e Rock the Boat. Quando il video per More Than a Woman era già pronto, dato l'enorme impatto che Rock the Boat aveva avuto sul passaggio radiofonico, la casa discografica spedì immediatamente la cantante alle Bahamas per girare il video di quest'ultimo pezzo.
Il 25 agosto 2001, alle 18:49, poco dopo aver concluso di girare il video del singolo Rock the Boat, Aaliyah e sette membri della sua équipe salirono su un Cessna 402B (registrazione N8097 W) presso l'aeroporto di Marsh Harbour, nelle Isole Abaco delle Bahamas, diretti all'aeroporto di Opa-Iocka, vicino a Miami. Il volo era previsto per il giorno seguente ma, dal momento che le riprese erano terminate in anticipo, Aaliyah e la sua troupe erano desiderosi di tornare negli Stati Uniti, così decisero di partire immediatamente. L'aereo era più piccolo di quello con cui erano arrivati, tuttavia l'intero gruppo e l'attrezzatura riuscirono comunque ad essere imbarcati.Appena effettuato il decollo, circa 60 metri dopo il termine della pista, l'aereo - che si era sollevato a muso basso, senza mai prendere quota - si schiantò al suolo, uccidendo tutti i passeggeri: oltre ad Aaliyah, persero la vita il pilota Luis Morales III, il parrucchiere Eric Forman, Anthony Dodd, la guardia del corpo Scott Gallin (l'unico a morire successivamente, in ospedale, nella notte), il produttore Douglas Kratz, lo stilista Christopher Maldonado e i dipendenti della Blackground Records Keith Wallace e Gina Smith.Il dottor Giovander Raju, che eseguì l'autopsia sul corpo della cantante, dichiarò che le cause del decesso di Aaliyah furono le gravissime ustioni in tutto il corpo ed un trauma cranico. Il patologo rese la sua deposizione nel corso dell'inchiesta sulla morte dell'artista, volta a stabilire le esatte cause di decesso dei nove occupanti, specificando che la cantante aveva un cuore molto debole: "Aaliyah è entrata in un tale stato di shock, che anche se fosse sopravvissuta all'impatto del velivolo al suolo, difficilmente sarebbe riuscita a superare lo shock". I corpi vennero portati all'obitorio del Princess Margaret Hospital di Nassau per l'identificazione.Le indagini determinarono che le cause dell'incidente furono il peso eccessivo del carico e la scarsa manutenzione del velivolo. Il rapporto della National Transportation Safety Board (NTSB) stabilì che il pilota Luis Morales III aveva falsificato i documenti per ottenere la licenza di volo dalla Federal Aviation Administration (FAA), dichiarando di aver volato molte più ore di quelle effettive. Un'accurata autopsia inoltre rivelò nel suo sangue la presenza di ingenti quantitativi di cocaina e alcol.
Il funerale della cantante si svolse il 31 agosto alla Saint Ignatius Loyola Roman Catholic Church, sulla East 84th Street di Manhattan. Alla cerimonia parteciparono varie personalità della musica hip hop dell'epoca tra cui Jay-Z, Lil' Kim e Puff Daddy, oltre agli storici amici Timbaland, Missy Elliott e la zia Gladys Knight. La salma fu trasportata da un carro di cavalli bianchi fino al Ferncliff Cemetery a Hartsdale, nella cripta di famiglia.
In conseguenza alla tragedia, nel maggio 2002 i parenti di Aaliyah intentarono causa contro la Virgin Records, la Blackhawk International Airways (compagnia aerea del pilota Morales) e altre aziende di produzione video. Gli imputati erano il regista Hype Williams e le case Instinct Production, Big Dog House Films, Blackground Records. Il processo stabilì che una "pericolosa ed insicura condizione" del Cessna fosse la causa dell'incidente e che fosse un aereo non appropriato alle condizioni del volo intrapreso. Ulteriori indagini condotte dal Bahamian Civil Aviation Department stabilirono che la Blackhawk non avesse i permessi per effettuare voli charter nel territorio bahamiano. La controversia legale si risolse per via stragiudiziale quando, nel settembre del 2003, gli avvocati della famiglia depositarono un atto presso la corte federale con cui dichiaravano di aver raggiunto un accordo riservato.Anche le famiglie delle vittime Eric Foreman e Anthony Dodd denunciarono la casa discografica Virgin asserendo che fosse colpevole di aver noleggiato l'aereo responsabile della tragedia. La vertenza inoltre affermava che la Blackhawk era stata citata quattro volte nei precedenti quattro anni. Il procuratore Brian Panish dichiarò che le vittime morirono sul colpo perché la casa discografica "diede più importanza al profitto che alle persone". Meno di una settimana più tardi, anche i familiari di Scott Gallin citarono in giudizio la Virgin ritenendo che l'etichetta e i suoi produttori fossero responsabili della morte di Gallin in quanto organizzatori della spedizione alle Bahamas per le riprese del video di Aaliyah, e che quindi avrebbero dovuto ingaggiare una compagnia aerea più competente della Blackhawk, la quale appunto permise ad un pilota non qualificato di volare, peraltro con un velivolo inadeguato e sovraccarico.
Il ministro del turismo bahamiano Orville Turnquest affermò: "Troviamo sconvolgente che dopo che la star mondiale Aaliyah e la sua troupe abbiano scelto le Bahamas come meta per il loro ultimo video, il progetto sia culminato con questo tragico avvenimento". Due giorni dopo il decesso, il 27 agosto 2001, i fan dell'artista si riunirono presso la scuola dove aveva frequentato i suoi studi da liceale per una veglia in sua memoria. Dopo altri due giorni, il 29 agosto, quasi 6 000 persone scrissero alla BBC esprimendo il loro dispiacere per la tragedia.Anastacia dedicò alla collega il brano How Come the World Won't Stop tratto dall'album Freak of Nature.Nella settimana che seguì la sua morte, l'album Aaliyah balzò dalla 19ª alla prima posizione della classifica Billboard 200, con circa 350 000 copie vendute, e vi rimase anche la settimana dopo, per diventare successivamente disco di platino con circa 3 milioni di copie vendute negli Stati Uniti.
Dopo la morte di Aaliyah, il singolo Rock the Boat arrivò al numero 2 delle classifiche Hot R&B/Hip-Hop Songs e al numero 14 della Billboard Hot 100, rimanendo nella top20 per vari mesi. La première del relativo video avvenne durante il programma BET Access Granted e mostrò il making of del video e gli ultimi giorni di vita della cantante. Rock The Boat entrò nella BET 106 And Park Hall Of Fame dopo oltre 65 giorni passati nel countdown, e andò al secondo posto dei 100 video più trasmessi da BET nel 2001. Il video di More Than a Woman invece entrò direttamente al primo posto del countdown di BET quando Rock the Boat venne ritirato.
Nel 2002, Aaliyah entrò nuovamente nella storia della musica, stavolta però nel Regno Unito: il 16 gennaio More Than a Woman esordì al primo posto delle classifiche inglesi, diventando non solo il suo primo numero 1 nel Regno Unito, ma anche il primo singolo di un'artista femminile deceduta a raggiungere la prima posizione nelle classifiche britanniche già alla prima settimana di presenza. La settimana successiva, al numero 1 arriva My Sweet Lord dell'ex Beatles George Harrison, che in questo modo stabilì un altro primato: la prima e finora unica presenza di due singoli consecutivi al numero 1 da parte di due artisti scomparsi.Nel 2002 I Care 4 U uscì come quarto singolo tratto dall'album Aaliyah e, senza l'aiuto di un video in cui ci fosse la cantante, arrivò fino al numero 3 della classifica R&B statunitense ed entrò perfino nella top20 della Billboard Hot 100.
Il 10 dicembre 2002, La Blackground Records pubblicò I Care 4 U, raccolta di 6 inediti e alcune hit. L'album debuttò al numero 3 della Billboard 200 e al numero 1 della R&B album chart, rimanendovi per 7 settimane e vendendo 280 000 copie nella prima settimana di pubblicazione. Il disco diventò l'ennesimo multiplatino vendendo 5 milioni di copie in tutto il mondo. Il primo singolo estratto dall'album, la canzone Miss You prodotta da Johnta Austin, diventò una hit postuma e uno dei successi più grandi della cantante: rimase in testa alle classifiche R&B/Hip-Hop per 3 settimane e raggiunse il terzo posto della Billboard Hot 100. Il video di Miss You, diretto da Darren Grant (già regista di The One I Gave My Heart to), presenta estratti da vari video di Aaliyah e la partecipazione di molti artisti, tra cui le amiche Lil' Kim e Missy Elliott, l'attrice Rosario Dawson, Toni Braxton, Tweet, Jamie Foxx, Ananda Lewis, Queen Latifah, il musicista e produttore Dallas Austin, il guru della musica Quincy Jones e molti altri riuniti in omaggio alla cantante scomparsa. All'interno del brano, spiccano le parole di affetto che il rapper DMX (con cui Aaliyah aveva duettato nella colonna sonora di Romeo deve morire) le dedica prima che cominci la canzone vera e propria:
I singoli successivi furono Don't Know What to Tell Ya (uscito per il mercato europeo) e Come Over, la sua ultima hit a raggiungere la top40 della Billboard Hot 100 e la top10 delle classifiche Hot R&B/Hip-Hop Songs. L'album permise ad Aaliyah di ricevere ulteriori riconoscimenti, tra cui American Music Awards e Soul Train Music Award.
Nel 2005 la Blackground Records pubblicò, esclusivamente per il mercato inglese, la raccolta Ultimate Aaliyah, composta da 25 tracce divise in due album e un DVD.
Nel marzo del 2012, il produttore discografico Jeffrey "J-Dub" Walker annunciò, tramite il suo account Twitter che una canzone, Steady Ground, prodotta per il terzo disco di Aaliyah, sarebbe stata inclusa all'interno di un suo album postumo in programmazione. Il fratello di Aaliyah, Rashad, smentì l'annuncio di Walker dichiarando che non esisteva nessun album ufficiale in uscita che fosse appoggiato dalla famiglia Haughton. Il 5 agosto 2012 venne pubblicato online il singolo Enough Said, prodotto da Noah "40" Shebib in collaborazione con il rapper canadese Drake. Quattro giorni dopo, Jomo Hankerson confermò la lavorazione a un nuovo album di materiale inedito, pronto per essere pubblicato entro la fine del 2012 dalla Blackground Records. Il disco avrebbe dovuto contenere un totale di sedici tracce e prevedere la partecipazione di artisti contemporanei. Nonostante fosse stata prevista da Hankerson anche la partecipazione degli storici collaboratori di Aaliyah, Timbaland e Missy Elliott, i due smentirono la loro partecipazione e dichiararono di non essere stati coinvolti nel progetto. In un'intervista alla trasmissione radiofonica The Breakfast Club, in onda su New York City's Power 105.1, Timbaland dichiarò: "So che stanno cercando di pubblicare alcuni dischi di Aaliyah, ma se [Drake] lo farà, dovrebbe farlo con me e Missy. Il modo più appropriato per lui di fare la cosa sarebbe di avere me, lui e Missy insieme sul disco. Ma mettere [il materiale] sul suo disco, non sarebbe proprio giusto".
Nonostante una petizione firmata da decine di migliaia di fan, Lana e Andy Wachowski, registi di Matrix, decisero di rigirare le scene interpretate da Aaliyah per insufficienza di materiale e per poter sviluppare il personaggio di Zee anche nel terzo capitolo della trilogia. Il ruolo fu affidato a Nona M. Gaye, figlia del cantante Marvin Gaye. Altri film per cui Aaliyah fu contattata sono Honey (poi interpretato da Jessica Alba) e Sparkle, remake dell'omonima pellicola del 1976 prodotto da Whitney Houston. In occasione della promozione del film, uscito nel 2012, Houston dichiarò: "[Aaliyah] era la nostra Sparkle. Sfortunatamente non è andata in quel modo. Mi dissi che la mia Sparkle era andata in un posto migliore.". Il ruolo venne poi assegnato a Jordin Sparks.
Aaliyah aveva lo spettro vocale di un soprano. Con la pubblicazione del suo singolo di debutto Back & Forth, Dimitri Ehrlich della rivista Entertainment Weekly affermò che le sue sonorità fossero più leggere di quelle dell'auto-proclamata regina dell'hip-hop Mary J. Blige. Aaliyah descrisse il suo stile come "street but sweet" (di strada ma dolce), capace appunto di unire una voce "gentile" ad un suono più "duro". Nonostante la cantante non avesse scritto i testi dei brani presenti nell'album, questi venivano comunque descritti come profondamente sentiti riuscendo a incorporare gli stili R&B, pop, e hip-hop. Le canzoni, dal ritmo spesso veloce e allo stesso tempo cupo, avevano come tema dominante le "questioni di cuore". Quando Aaliyah cominciò a lavorare con Timbaland e Missy Elliott, abbracciò invece sonorità più elettroniche. Sasha Frere-Jones della rivista The Wire identificò Are You That Somebody? come il capolavoro di Timbaland emblematico della sua produzione dai suoni altalenanti, con pause anche di mezzo secondo tra ritmo e voce. Keith Harris del Rolling Stone cita Are You That Somebody? come "uno dei momenti più sbalorditivi della musica R&B degli anni '90".Secondo la critica, le canzoni di Aaliyah possedevano una "produzione frizzante" capaci di "estendere i confini del suo genere" senza perdere di vista le caratteristiche della musica soul old school. Con l'avanzare della sua carriera, i critici sentirono che Aaliyah stava maturando dal punto di vista artistico e definirono i suoi progressi come "una dichiarazione di forza e di indipendenza". Stephen Thomas Erlewine di AllMusic descrisse il suo album eponimo come "una dimostrazione di maturità e uno stupendo passo avanti" e lo citò tra i più forti dischi urban soul della sua epoca. L'artista interpretava "insoliti suoni, stile ed emozioni" ed era capace allo stesso tempo di compiacere la critica con il suo ritmo contemporaneo.
Come artista, Aaliyah, affermò spesso di essersi ispirata a vari colleghi tra cui Stevie Wonder, Sade Adu, En Vogue, Nine Inch Nails, Korn, Prince, Naughty by Nature, Johnny Mathis, Janet e Michael Jackson e che il suo album preferito fosse Thriller: "niente lo supererà mai" asseriva. In varie occasioni espresse il desiderio di lavorare al fianco di Janet Jackson la quale rappresentò un frequente punto di riferimento durante la sua intera carriera, specificando: "La ammiro moltissimo. È un'artista totale […] Mi piacerebbe duettare con lei". La stessa Janet Jackson ricambiò la sua ammirazione dichiarando: "Le ho voluto bene sin dall'inizio perché si mette sempre in gioco facendo qualcosa di musicalmente differente".
La madre era una corista e suo zio, Barry Hankerson, un avvocato del mondo dello spettacolo che aveva sposato Gladys Knight. Il padre, Michael Haughton, morto nel 2012, era il suo manager personale. Con l'uscita dell'album Age Ain't Nothing but a Number iniziarono a girare voci di un matrimonio tra Aaliyah e il suo mentore R. Kelly. Entrambi negarono, ma la rivista Vibe pubblicò un certificato di matrimonio datato 31 agosto 1994 celebratosi a Rosemont, nell'Illinois. La cantante, che all'epoca aveva solo 15 anni (quindi sotto l'età minima consentita per sposarsi), era segnata sul documento come diciottenne. Il matrimonio venne annullato nel febbraio 1995 dai suoi genitori, anche se i due imputati hanno sempre negato qualsiasi legame sentimentale affermando di non essersi mai sposati. Dopo tale vicenda Aaliyah tagliò ogni rapporto con R. Kelly, sia personale che professionale.Aaliyah ha avuto una relazione con Damon Dash, cofondatore della Roc-A-Fella Records.
Secondo la critica, Aaliyah contribuì a ridefinire gli stili R&B e hip hop dell'epoca, "lasciando un'impronta indelebile nell'industria della musica nel suo complesso". Steve Huey di AllMusic annoverò la cantante tra i migliori artisti del suo genere, "avendo giocato un ruolo importante nel rendere popolare l'incerto e futuristico stile di produzione che ha consumato l'hip hop e l'urban soul sul finire degli anni '90". Il suo secondo album One in a Million divenne uno dei dischi R&B più influenti della decade di pubblicazione. Il critico musicale Simon Reynolds citò Are You That Somebody? come "il singolo pop più radicale" dell'anno 1998. Kelefa Sanneh del The New York Times scrisse che Aaliyah "sapeva come sparire nella musica e unire la sua voce con quella della melodia dei suoi brani, contribuendo a cambiare le sonorità del suo genere". Nel 2001 la giornalista affermò inoltre che l'artista "ha prodotto alcune tra le canzoni pop più rivoluzionarie e influenti degli ultimi 5 anni".Con 8,1 milioni di album venduti negli Stati Uniti e un totale tra i 24 e i 32 milioni in tutto il mondo, Aaliyah conquistò gli appellativi di Princess of R&B e Queen of Urban Pop, avendo "dimostrato di essere una musa ispiratrice" per le generazioni a venire.La cantante venne ricordata durante gli MTV Video Music Awards 2001 da Janet Jackson, Missy Elliott, Timbaland, Ginuwine e da suo fratello Rashad i quali la commemorarono con dei propri pensieri di affetto. Nel 2003 Aaliyah venne annoverata nella classifica "Top 40 Women of the Video Era" da VH1 e nel 2010 la rivista Billboard la inserì al ventisettesimo posto nella lista dei 50 artisti più importanti della scena R&B/Hip-Hop degli ultimi 25 anni grazie a soli sette anni di carriera in vita e due di carriera postuma.La musica di Aaliyah ha influenzato numerosi artisti tra cui Adele, Beyoncé, Monica, Chris Brown, Rihanna, Ciara, Keyshia Cole, J. Cole, Kelly Rowland, Zendaya, Arctic Monkeys, The Weeknd, Beba Rexha, Haim e Omarion. Il rapper Drake ha spesso ribadito che la cantante è stata l'influenza maggiore della sua carriera e a testimonianza di ciò dietro la schiena ha un tatuaggio a lei dedicato. Il cantante Adam Levine del gruppo pop rock Maroon 5 ha citato la canzone Are You That Somebody? come un'enorme influenza sul suo stile musicale che lo convinse ad eseguire un cambio di rotta verso un sound più vicino al funk e al soul.Oggi si continua a ritenere che Aaliyah avrebbe ottenuto un successo ancora più grande se non fosse morta. A tal proposito, la giornalista Emil Willbekin ricordò le morti di The Notorious B.I.G. e Tupac Shakur insieme alla sua aggiungendo: "Il suo terzo album e la parte nei sequel di Matrix avrebbero potuto fare di lei un'altra Janet Jackson o Whitney Houston".Nel dicembre del 2009 la rivista musicale Billboard ha inserito la cantante al settantesimo posto nella classifica degli artisti di maggior successo della decade degli anni 2000. La stessa rivista l'ha classificata nel 2010 come ventisettesimo artista R&B di maggior successo degli ultimi 25 anni e come decima artista femminile R&B di maggior successo.Il canale musicale VH1 ha inserito la cantante al quarantottesimo posto nella classifica delle 100 donne più grandi della musica.La rivista musicale britannica NME nel 2014 ha inserito Aaliyah al diciottesimo posto nella lista dei 100 artisti musicali più influenti, considerando l'impatto dell'artista sulla musica della nuova generazione. La rivista ha notato come come "Aaliyah sia più onnipresente di Yeezus (Kanye West) stesso."Nello stesso anno viene realizzato un film TV biografico sulla sua vita intitolato Aaliyah: The Princess of R&B, che ha debuttato il 15 novembre 2014 sul canale Lifetime. Pur non ottenendo l'approvazione e la concessione dei diritti musicali dalla famiglia e dai collaboratori dell'artista e nonostante la reazione negativa dei fan e della critica, il film viene visto da 3,2 milioni di spettatori, diventando il secondo film TV più visto del 2014.La rivista Billboard nel 2018 in occasione del sessantesimo compleanno della classifica dei singoli statunitense ha inserito la cantante al quarantasettesimo posto nella lista delle 60 artiste femminili di maggior successo nella suddetta classifica.
(EN) Nathan Brackett, Christian David Hoard, The New Rolling Stone Album Guide: Completely Revised and Updated 4th Edition, Simon & Schuster, 2004, ISBN 0-7432-0169-8.
(EN) John Farley, Aaliyah: More Than a Woman, Simon & Schuster, 2002, ISBN 0-7434-5566-5.
(EN) Kelly Kenyatta, An R&B Princess in Words and Pictures, Amber Books Publishing, 2002, ISBN 0-9702224-3-2.
(EN) Jeremy Simmonds, The Encyclopedia of Dead Rock Stars, Chicago Review Press, 2008, ISBN 1-55652-754-3.
(EN) William Sutherland, Aaliyah Remembered, Trafford Publishing, 2005, ISBN 1-4120-5062-6.

Aaron Burr (Newark, 6 febbraio 1756 – Staten Island, 14 settembre 1836) è stato un politico statunitense, membro del Partito Democratico-Repubblicano. Nel corso della sua carriera politica ricoprì sia la carica di deputato dello stato di New York che di senatore prima di essere eletto vicepresidente degli Stati Uniti d'America sotto la presidenza di Thomas Jefferson dal 1801 al 1805.
Dapprima membro del partito federalista, Burr passò nel 1791, grazie all'influenza esercitata dall'allora governatore dello Stato di New York George Clinton, al Partito Democratico-Repubblicano. In seguito durante il suo mandato di vicepresidente divenne famoso per avere ucciso in un duello il suo rivale politico Alexander Hamilton e per essere stato in seguito accusato di alto tradimento a causa di una presunta secessione di alcuni dei territori dell'ovest. Rilasciato nel 1807 per assenza di prove rimane a tutt'oggi uno dei personaggi più controversi della storia degli Stati Uniti d'America.
Burr nacque a Newark, nel New Jersey, dal reverendo Aaron Burr Senior, ministro presbiteriano e secondo presidente del College of New Jersey, nel frattempo divenuta la Princeton University, e sua madre, Esther Edward, figlia di Jonathan Edwards, un famoso teologo calvinista. Nel 1757 morì improvvisamente suo padre ed un anno più tardi anche sua madre, rimanendo, all'età di due anni, orfano di entrambi genitori. Il giovane Burr fu quindi adottato dallo zio Timothy Edwards che si prese cura sia di lui che di sua sorella Sally, impartendo ad entrambi i bambini una educazione idonea al loro ceto sociale e assumendo come insegnante personale per entrambi lo studioso Tapping Reeve.
All'età di undici anni lo zio lo iscrisse presso il College of New Jersey, che però rifiutò l'iscrizione di Burr a causa della sua età. Burr proseguì quindi i suoi studi per ulteriori due anni a casa dello zio. Nel 1769 fu infine accettata la sua iscrizione e nel giro di tre anni concluse i suoi studi. Il periodo trascorso presso il college influenzò in maniera decisiva il modo di pensare del giovane Burr per il resto della sua vita. Durante il periodo in cui Burr fu studente, il College of New Jersey, sotto la direzione dell'allora preside John Witherspoo, divenne una delle istituzioni più radicali nel nuovo mondo, che non esitava in seguito all'aumentare delle tensioni tra le colonie inglesi e la madrepatria a criticare apertamente la politica del Regno Unito in nord America. Tale posizione fu infine anche una delle causa per le quali questo college vantò in seguito, nel corso della rivoluzione americana, il più ampio numero di ex studenti a cui furono assegnate cariche istituzionali in quello che sarebbe divenuto più tardi il primo governo statunitense. Tra i 13 studenti che nel 1771 completarono i loro studi presso il College of New Jersey vi erano infatti James Madison, Gunning Bedford, Jr., Philip Freneau e Hugh Henry Brackenridge mentre un anno dopo, quando anche Burr terminò gli studi, assieme a lui vi erano Aaron Ogden, Henry Lee e William Bradford.
Terminati gli studi presso il College of New Jersey, Burr iniziò i suoi studi in teologia, ma abbandonò due anni dopo iniziando i suoi studi in legge a Litchfield seguendo i corsi tenuti da Tapping Reeve, che precedentemente lo aveva avuto come studente in casa di suo zio. Interruppe gli studi allo scoppio della rivoluzione americana, arruolandosi sotto il comando di Benedict Arnold, George Washington e Israel Putnam.
Quando, nel 1775, scoppiò la guerra di indipendenza, Burr si arruolò insieme al suo amico Matthias Ogden come volontario nell'Esercito Continentale. Nel settembre dello stesso anno partecipò alla campagna militare organizzate da Benedict Arnold nel Maine per attaccare la fortezza britannica nella città di Québec. Lo scopo di tale operazione era quella di inviare rinforzi alle truppe di Richard Montgomery che fino ad allora nel corso dell'invasione americana del Canada erano state vittoriose. Dopo avere raggiunto le truppe di Montgomery, Burr fu promosso da Benedict Arnold "aiutante di campo". Sempre lo stesso anno, il 31 dicembre, Burr si fece notare per la sua eroica impresa di aver tentato di recuperare la salma del generale Montgomery che era caduto nel corso della Battaglia di Québec. Tali gesta furono in seguito descritte da Samuel Spring in un'opera intitolata The Death of General Montgomery at the Siege of Quebec pubblicata nel 1777. Tale impresa gli valse nel 1776 anche l'elogio da parte del Congresso Continentale, ma ciò nonostante Burr non ricevette nessuna promozione.Al termine della campagna militare in Canada, Burr ritornò nella primavera del 1776 a New York, dove all'epoca vi si trovava anche George Washington. Qui fu assegnato, su raccomandazione di Joseph Reed, a servire sotto il comando di Washington, ma fu successivamente riassegnato sotto il comando del generale Israel Putnam. Durante l'attacco inglese all'isola di Manhattan nel corso dello stesso anno, Burr si fece nuovamente notare, quando grazie alla sua prontezza riuscì ad evitare che le truppe dell'esercito continentale potessero essere accerchiate. Ciò nonostante l'azione di Burr non venne menzionata il giorno seguente da Washington, fatto che spinse Burr a ritenere l'atteggiamento di Washington ostile nei suoi confronti.
Nel luglio del 1776 Burr fu promosso al grado di tenente colonnello e gli fu assegnata la difesa dei confini dei territori di New York e del New Jersey, assumendo di fatto il comando del reggimento di William Malcolm. Il successo più importante che riuscì ad ottenere ricoprendo questa carica fu la cattura di un piccolo contingente britannico nel settembre 1777 che era stato inviato in esplorazione presso Hackensack. Successivamente fu trasferito insieme al suo reggimento in Pennsylvania per partecipare alla liberazione delle città di Filadelfia, dove pare che in tale occasione sia anche riuscito a prevenire un ammutinamento tra le proprie truppe.L'ultima azione militare alla quale prese parte fu la battaglia di Monmouth il 25 giugno 1778, dove fu, come molti, vittima di un colpo di sole che gli fu poi, per molti anni, causa di disturbi. Sempre in tale occasione il suo reggimento venne decimato dall'artiglieria britannica; ad inasprire ulteriormente le relazioni tra Burr e Washington, si aggiunse la condotta del futuro primo presidente nel corso della battaglia che Burr ritenne non appropriata e il processo che si tenne in seguito nei confronti del generale Charles Lee. Nel gennaio 1779 venne infine trasferito nella Contea di Westchester, a nord di Manhattan, dove dall'inizio del conflitto passava il confine tra i due schieramenti. Come ufficiale responsabile della difesa della Westchester County, Burr riuscì a reclutare nuovi sostenitori tra la popolazione che viveva in quelle terre e sempre grazie all'appoggio della popolazione fu anche in grado di organizzare una rete di spie che lo informavano sui movimenti del nemico. In seguito però, a causa delle sue condizioni fisiche che erano peggiorate in maniera vistosa nel corso degli ultimi mesi, fu costretto, nel marzo del 1779, a dare le dimissione per poi essere congedato dall'esercito continentale.Terminata la sua carriera militare riprese quindi i suoi studi in legge, anche se continuò a partecipare occasionalmente a missioni per i generali dell'esercito continentale, come fece ad esempio in più di una occasione per Arthur St. Clair. Il 5 luglio 1779 partecipò ad una azione contro gli inglesi assieme ad un gruppo di studenti dell'Università di Yale nei pressi di New Haven, la quale guidata dal Capitano James Hillhouse riuscì a respingere l'avanzata inglese. Nonostante le missioni a cui ha partecipato, Burr fu in grado di finire i suoi studi e ad entrare in un'agenzia di avvocati a Albany nel 1782. Dopo la guerra, cominciò una carriera legale e politica che lo portò fino alla carica di vicepresidente. Cominciò a praticare la sua professione a New York, dopo l'allontanamento delle truppe inglesi l'anno seguente.
Nel 1778 Burr incontrò per la prima volta Theodosia Prevost, la quale sarebbe divenuta in seguito sua moglie, anche se all'epoca quest'ultima era ancora sposata con un ufficiale inglese; questo però non impedì che Prevost nutrisse una profonda simpatia per la causa rivoluzionaria, tanto che in seguito alla battaglia di Monmouth ella organizzò in presenza di George Washington una festa presso la sua tenuta The Hermitage nel New Jersey per celebrare l'evento. Nel 1781, dopo essere stato inviato in Giamaica, il marito di Theodosia Prevost morì di febbre gialla e neanche un anno dopo, il 2 luglio 1782, Theodosia si risposò con Aaron Burr. La coppia ebbe due figlie delle quali però solo una raggiunse l'età adulta. Nonostante le apparenze il matrimonio fu più volte funestato dalle fin troppo fragili condizioni di salute di Theodosia che morì infine nel 1794 all'età di 48 anni. Ciò nonostante sorprendentemente emancipata per l'epoca era la condizione femminile in casa Burr, tanto che dopo la morte di sua moglie, Burr volle la migliore istruzione possibile per la figlia e fece appendere un dipinto di quest'ultima fatto da Mary Wollstonecraft nel suo studio.
Nel 1781 lo Stato di New York approvò un'ordinanza che proibiva a tutti gli avvocati che si erano schierati a favore degli inglesi o che avevano apertamente dimostrato simpatie nei confronti del Regno Unito di esercitare la professione. Dal momento che alla maggior parte degli avvocati in città era stata sospesa la licenza, per dei giovani avvocati, quali potevano essere Burr o il suo futuro rivale Alexander Hamilton, si offrirono quindi diverse possibilità per mettere alla prova le proprie capacità.Come avvenne per Hamilton anche Burr divenne ben presto membro di una élite nel suo campo e spiccò tra gli avvocati che potevano vantare il maggiore numero di clienti illustri e di conseguenza essere anche tra quelli meglio retribuiti. Sia Hamilton che Burr divennero tanto famosi a New York che nessun processo di rilievo si poteva tenere senza che almeno uno dei due fosse presente. Degno di nota fu certamente il caso "Popolo contro Levi Weeks", nel corso del quale entrambi furono assunti dallo stesso mandante per assumere la sua difesa.
La carriera politica di Burr ebbe invece inizio con la sua nomina di deputato nello Stato di New York nel 1784, dove si fece prevalentemente notare per le sue assenze. Questo non poté però impedire che egli fosse rieletto nel 1785. Rispetto al suo primo mandato, che lo aveva visto solo di rado partecipare alle discussioni politiche, il suo secondo mandato come deputato fu certamente segnato da un maggiore impegno che gli valse in diverse occasioni la nomina per fare parte di alcune commissioni di inchiesta istituite in quel periodo. Di rilievo durante il suo secondo mandato fu certamente una proposta di legge avanzata da Burr stesso per l'immediata abolizione della schiavitù nello Stato di New York. Nonostante questa sua proposta, per l'epoca radicale, questo non poté impedire che Burr, come d'altronde anche Hamilton, continuasse a tenere alcuni schiavi per le faccende domestiche. Sorprendente è invece il fatto per il quale Burr decise di astenersi nel modo più assoluto dal partecipare alla redazione della costituzione degli Stati Uniti. Fu infine proposto nel 1788 come membro della delegazione con il compito di ratificare per conto dello Stato di New York la costituzione ma rifiutò l'incarico.Le accese discussioni riguardo a diversi aspetti della costituzione furono alla base di intensi confronti politici nei diversi stati come anche nello Stato di New York, e furono per qualche tempo anche alla base di scontri al livello politico tra le famiglie più influenti. In particolare a New York questa situazione aveva delineato una società divisa in tre schieramenti che facevano a capo a tre tra le più importanti ed influenti famiglie della città. Il potere che all'epoca era spartito tra le famiglie Clinton, Livingston e Schuyler era inizialmente concentrato nello schieramento dei sostenitori della famiglia Clinton, che potevano contare sull'appoggio del governatore dello stato di New York George Clinton a favore di una posizione antifederalista. Per prevaricare lo strapotere di questo schieramento Burr ed Hamilton diedero il via ad una campagna per sostenere il loro candidato federalista Robert Yates, che però non riuscì a vincere le elezioni per divenire governatore. Per mitigare quindi la rivalità tra Burr e Clinton quest'ultimo decise di nominarlo Attorney General dello Stato di New York, nella speranza di poterlo convincere in futuro a sostenere la causa antifederalista.
Nel 1791 il già fragile rapporto che vi era tra Burr ed Alexander Hamilton, che nel frattempo era divenuto segretario del tesoro, venne completamente compromesso dalle divergenze che vi furono tra i due. Sempre lo stesso anno il governatore Clinton propose Burr come senatore dello Stato di New York per sostituire l'allora senatore in carica Philip Schuyler, suocero di Hamilton e forte sostenitore della causa federalista. Pertanto Burr si alleò con l'allora cancelliere dello Stato di New York Robert R. Livingston, che fino ad allora risultava tra i principali sostenitori di Hamilton. Livingston decise infatti, in seguito al complotto che aveva tramato Hamilton nei confronti di Thomas Duane, il marito di una cugina di terzo grado di Livingston, per favorire nell'elezione del 1789 il suo candidato al senato Rufus King al posto di Duane, di rompere qualsiasi rapporto con i federalisti e di sostenere la causa antifederalista di Clinton. Grazie all'appoggio sia di Clinton che di Livingston Burr riuscì ad essere eletto senatore e nel marzo del 1791 lasciò quindi la sua carica di attoney general dello Stato di New York nella quale gli succedette Morgan Lewis per essere nominato senatore dello Stato di New York.
Poco dopo la sua nomina a senatore Burr partecipò insieme ad altri due tra i principali esponenti della causa antifederalista, James Madison e Thomas Jefferson, ad un incontro segreto. Per evitare ogni sospetto i tre si incontrarono nei boschi di New York con il pretesto di volere partecipare ad una raccolta di erbe officinali. Se pure in seguito la notizia di tale incontro sia trapelata, resta tuttora un mistero su cosa i tre abbiano discusso in tale occasione e non si può escludere che in tale occasione possano aver gettato le basi di quello che sarebbe poi divenuto il Partito Democratico-Repubblicano.Ben presto, potendo contare su un gruppo di fedeli elettori, di notevoli appoggi sia negli Stati del sud che nello Stato di New York e di molti simpatizzanti nel partito repubblicano, Burr riuscì a consolidare ed ampliare rapidamente il suo potere. Tra i suoi più fedeli sostenitori vi erano certamente alcuni dei più convinti sostenitori di Clinton, quali Marinus Willett, Melancton Smith e Peter Van Gaasbeck, ai quali in seguito si aggiunsero anche Matthew L. Davis, John Swartwout, Robert Swartwout, Samuel Swartwout e Peter Irving. Nel 1792 poi, in seguito allo scandalo elettorale che travolse Clinton durante le elezioni per un nuovo governatore dello Stato di New York, molti proposero Burr come suo successore. Ciò nonostante Burr si batté in tribunale per fare riconoscere la vittoria elettorale di Clinton nei confronti di John Jay nonostante nel corso del processo fossero state dimostrate diverse irregolarità e vi fosse il sospetto di un broglio elettorale. Nel 1792 Burr si candidò come vicepresidente degli Stati Uniti ma la sua candidatura fu respinta sia da James Monroe che da James Madison che candidarono invece al suo posto George Clinton, anche se poi alla fine il posto di vicepresidente andò a John Adams. Pare inoltre probabile come alcune lettere dimostrano, che anche in tale occasione Hamilton abbia tramato un complotto nei confronti di Burr cercando di discreditarlo, motivando che il suo gesto di volersi opporre in maniera tanto ostinata all'elezione di Burr non fosse solo un dovere morale e politico ma persino religioso.A favorire ulteriormente la carriera di Burr vi furono certamente anche il provvisorio ritiro dalle scena politica di Thomas Jefferson e la nomina di James Monroe ad ambasciatore a Parigi, che privò di due dei più importanti esponenti di quel periodo il senato americano. Di conseguenza spettò a Burr l'onere di assumere la difesa di Albert Gallatin la cui carica di segretario del tesoro era stata messa a rischio dalla maggioranza federalista al Congresso ed al senato. Nel 1794 fece parte di una piccola minoranza che si oppose alla ratifica del trattato con l'Inghilterra. Contrariamente alla maggioranza dei deputati e senatori Burr era favorevole ad un trattato con la Francia piuttosto che con il Regno Unito. Sempre nello stesso periodo il rapporto tra Burr e Washington che aveva già risentito delle loro divergenze nel corso della guerra di indipendenza peggiorò ulteriormente. Il rapporto fu infine definitivamente compromesso nel 1794 quando a Burr su ordine di Washington fu proibito l'accesso agli archivi della guerra di indipendenza, di fatto precludendogli la possibilità di realizzare un libro sugli eventi storici che lo avevano visto protagonista in quel periodo.Sempre lo stesso anno, quando la Francia respinse la nomina di ambasciatore degli Stati Uniti di Morris, Monroe e Madison proposero Burr come alternativa, ma Washington respinse la sua nomina motivando che non avrebbe affidato un incarico tanto delicato ad una persona della cui integrità morale non si fidava. Come era avvenuto per la sua candidatura a vicepresidente pare che anche in tale occasione il contributo di Hamilton sia stato determinante per influenzare la decisione di Washington. Ciò nonostante Burr riuscì nell'intento di rafforzare la sua posizione politica e ritenne che avrebbe avuto buone possibilità nel corso della elezione presidenziale del 1796 per potere ambire al posto di vicepresidente. Forte del sostegno di John James Beckley e sapendo che il suo rivale alla vicepresidenza George Clinton non rappresentava più una minaccia per lui, Burr decise di recarsi a Monticello per incontrare Thomas Jefferson e sottoporgli la sua candidatura. Tuttavia nell'intento di cercare di ottenere voti anche da parte dei suoi avversari Burr diede l'impressione a Beckley che egli fosse più interessato al suo interesse personale di quanto non gli stesse a cuore il bene del partito, motivo per il quale quest'ultimo decise di ritirare il suo appoggio.
Il mandato da senatore di Burr terminò nel 1797, quando grazie alla maggioranza federalista nel parlamento dello Stato di New York fu eletto senatore Philip Schuyler. Burr si candidò quindi come deputato nel parlamento dello Stato di New York dove fu eletto per due mandati consecutivi ciascuno della durata di un anno, prima nel 1798 e successivamente nel 1799; in questo periodo cercò di convincere alcuni dei deputati federalisti a sostenere la causa repubblicana, come avvenne ad esempio con Jedediah Peck, che passò in quel periodo al partito repubblicano. Sempre in quel periodo riuscì anche a fare approvare un disegno di legge per la progressiva abolizione della schiavitù nello Stato di New York. Il periodo da deputato fu però anche segnato da costanti difficoltà economiche, che portarono Burr in diverse occasioni sull'orlo del fallimento e che certamente lo devono avere spinto ad avanzare proposte di legge per modificare l'allora procedimento fallimentare che era in vigore nello Stato di New York. Ciò non poté però impedire che Burr partecipasse all'acquisto di nuovi terreni negli ancora selvaggi territori occidentali dello Stato di New York permettendogli di partecipare in maniera significativa alla speculazione del terreno che avveniva in quel periodo.Con grande stupore di molti dei suoi concittadini Burr riuscì nonostante le sue condizioni economiche relativamente precarie a fondare una banca, opponendosi di fatto al monopolio che fino ad allora era stato segnato dalle uniche due banche presenti nello Stato di New York, la Bank of New York e la First Bank of the United States, ponendo di fatto fine ad una situazione che fino ad allora non aveva certamente favorito i repubblicani, visto il ferreo controllo esercitato da parte dei federalisti su questi due istituti di credito. Per riuscire però nel suo intento Burr dovette usare l'inganno, proponendo al Congresso di acconsentire alla creazione di una società per azioni con partecipazione pubblica per la costruzioni di un nuovo acquedotto per la città di New York per migliorare le disastrose condizioni igienico sanitarie della città. La proposta fu sottoposta all'attenzione del Congresso nel marzo del 1799 nel corso dell'ultima seduta utile prima che il Congresso sospendesse per diverse settimane tutte le prossime sedute, giustificando il suo inserimento nell'ordine del giorno della seduta affermando che si trattasse di una decisione da prendere con urgenza.
Sempre lo stesso giorno Burr fece poi aggiungere alla sua proposta una clausola che permetteva alla società di reinvestire gli esuberi ed i profitti, di fatto permettendo a quest'ultima di fondare altre società. Vista la scarsa presenza dei deputati e lo scarso interesse che questi ultimi dimostrarono nei confronti di tale proposta di legge, la proposta di fondare una compagnia per azioni con la quale costruire il nuovo acquedotto fu approvata dal Congresso. Già a settembre dello stesso anno la Manhattan Company, la società incaricata della costruzione dell'acquedotto, disponeva delle risorse necessarie per fondare il nuovo istituto di credito che in seguito divenne la Chase Manhattan Bank, uno degli istituti di credito più grandi al mondo. Ciò nonostante i lavori dell'acquedotto andarono a rilento e non furono completati prima di 40 anni nel 1839. Nel frattempo invece Burr, la cui situazione finanziaria era sempre stata segnata da condizioni precarie, risultava già nel 1802 in debito di 65000 dollari nei confronto della neo fondata banca.Di rilievo divenne la figura di Burr nel 1800, quando ormai prossimi alla quarta elezione della carica presidenziale nella storia degli Stati Uniti, parve ormai inevitabile che lo Stato di New York fosse destinato a divenire l'ago della bilancia di questa elezione. La nomina dei deputati e dei due senatori per lo Stato di New York divenne quindi di centrale importanza per il partito repubblicano. Grazie alla sua influenza Burr riuscì a convincere alcuni dei più importanti esponenti della città di New York, quali il ministro delle poste Samuel Osgood, Horatio Gates, Brockholst Livingston e George Clinton a candidarsi per il partito repubblicano. Sempre in tale occasione fece anche trasformare la tenuta di Richmond Hill nel quartier generale della sua campagna elettorale, da dove poteva dirigere l'intera campagna politica. Inoltre, al fine di valutare meglio quali potevano essere potenziali rivali ed alleati Burr fece stilare per ogni potenziale candidato al Congresso un dossier nel quale si valutava la possibile corrente politica alla quale potesse appartenere il soggetto in questione ed eventuali sue simpatie e tendenze politiche. Burr organizzò persino una squadra di aiutanti che avevano il compito di accompagnare la popolazione anziana alle urne convincendola a votare a favore di Burr. Grazie a questi suoi sforzi tutti e 13 i seggi dello Stato di New York al Congresso andarono al partito repubblicano e anche Burr venne eletto deputato per conto della Contea di Orange dello Stato di New York.
Dopo il successo della campagna elettorale nello Stato di New York parve a tutti ormai inevitabile che anche il candidato alla vicepresidenza dovesse appartenere al partito repubblicano e sembrava altrettanto opportuno sceglierlo tra i deputati al Congresso che rappresentavano lo Stato di New York. Così tra i possibili candidati alla vicepresidenza che avrebbero dovuto affiancare il candidato alla presidenza Thomas Jefferson vi furono oltre a Burr, Clinton e Robert R. Livingston. Quali siano stati i motivi per i quali si sia deciso di proporre Burr come candidato alla vicepresidenza non sono noti, ma sembra che l'influenza di Albert Gallatin, che aveva in precedenza ottenuto in diverse occasioni l'appoggio di Burr nel 1794 quando era al senato, abbia giocata un ruolo decisivo affinché Burr venisse proposto come candidato alla vicepresidenza. Con stupore di molti dei repubblicani entrambi i candidati repubblicani avevano vinto l'elezione con lo stesso numero di 73 voti, di fatto rendendoli entrambi potenziali candidati alla presidenza. L'allora legge elettorale in vigore prevedeva che in tale caso un ballottaggio da effettuare nella Camera dei Rappresentanti avrebbe deciso su chi dei due candidati sarebbe divenuto presidente. Tuttavia, nonostante per vincere l'elezione bastasse una maggioranza semplice, il partito repubblicano aveva solo 8 dei 16 seggi, mentre gli altri erano in mano ai federalisti.
Molti federalisti colsero quindi l'opportunità, supponendo di convincere Burr all'ultimo momento a cambiare schieramento in cambio della presidenza. Questa situazione estremamente precaria favorì sicuramente la circolazione di supposizioni e accuse di possibili complotti ed intrighi da parte di Burr, anche se mai nessuna di queste accuse poté essere dimostrata. Per molti storici infatti, il fatto che Burr non abbia mai negato pubblicamente il fatto che si sia rifiutato di accettare l'appoggio che gli era stato offerto dai federalisti, è la prova che Burr abbia quantomeno tentato di tramare un complotto elettorale a discapito di Jefferson. Vista quindi la situazione precaria nella quale si trovavano entrambi i candidati, si dovette per ben 35 volte ripetere la votazione prima di riuscire a raggiungere una maggioranza semplice, che fu solo possibile quando i delegati dello Stato del Vermont e Maryland dopo 6 giorni consecutivi di votazioni decisero di astenersi. Pare che come diverse volte in passato, anche in questa occasione il ruolo di Hamilton, che originariamente si era opposto in modo deciso alla nomina di Jefferson, abbia giocato un ruolo decisivo nella sconfitta di Burr, dal momento che riteneva tra Burr e Jefferson, quest'ultimo il male minore. Come conseguenza di questa elezione tanto turbolenta, nel 1804 fu modificato l'iter elettorale presidenziale, stabilendo nell'articolo 12 della costituzione che le elezioni di presidente e vicepresidente siano svolte in due sedute separate.
Burr venne nominato vicepresidente il 4 giugno 1801, lo stesso giorno nel corso del quale prestò il giuramento Jefferson. I primi mesi furono caratterizzati da una profonda sfiducia da parte di Jefferson nei confronti di Burr, che fu certamente alimentata dalle voci che lo accusavano di aver tramato durante l'elezione presidenziale contro Jefferson. Ciò nonostante Jefferson si sforzò di mantenere quantomeno un'apparenza di normalità, ma già nel corso delle prime settimane fu evidente che le rivalità che si erano create durante la presidenza avrebbero ben presto portato a posizioni non più riconciliabili. Tale situazione divenne infine palesemente chiara, quando in ottemperanza alla prassi in uso dello spoil system, nonostante Burr avesse presentato la lista più corta di suoi fedeli che proponeva ufficialmente per delle cariche, solo 2 dei 5 candidati ricevettero una carica. Evidente divenne infine l'atteggiamento di Jefferson nei confronti di Burr, quando Jefferson si rifiutò ad assegnare una carica a Matthew L. Davis. Tale atteggiamento indusse persino l'allora segretario del tesoro Albert Gallatin, a chiedere ufficialmente in una lettera indirizzata al presidente Jefferson, se egli intendesse continuare ad appoggiare Burr nella sua carica. Nonostante l'insistenza della richiesta, Gallatin non ricevette mai una risposta. Appare però probabile che il piano per ostacolare la carriera di Burr non fosse stato ideato da Jefferson, ma che avesse avuto origine a New York, dove le famiglie Clinton e Livingston, originariamente rivali politiche, temendo di poter perdere troppo potere, decisero di allearsi per orchestrata il complesso complotto politico nei confronti di Burr. Questo conflitto politico ebbe in seguito nel corso degli anni tra il 1802 ed il 1804 il suo periodo più intenso nel corso del cosiddetto Pamphlet war.
L'intenzione dei federalisti era quella di pubblicare un pamphlet scritto da John Wood, nel quale si criticava apertamente e senza mezzi termini l'operato di Burr. L'articolo che rasentava la diffamazione era stato scritto con toni talmente accesi, che lo stesso Burr ritenne necessario evitare una sua pubblicazione, tanto che propose a James Cheetham, l'allora editore del American Citizen, un quotidiano di stampo federalista, di acquistare l'intera edizione per risarcirlo dei costi da lui sostenuti per stampare l'edizione e allo stesso tempo di prevenire la sua pubblicazione. Cheetham però, dopo essere stato informato delle intenzioni di Burr, lo accusò di censura, dando vita ad un conflitto ancora più spietato. A questo punto per evitare che la situazione potesse scappare di mano Burr decise di astenersi dal rispondere alle accuse dei federalisti e decise bensì di promuovere grazie all'aiuto di Peter Irving, la fondazione di un proprio giornale intitolato il Morning Chronicle. Negli anni successivi il Morning Chronicle pubblicò diverse lettere scritte da lettori anonimi che prendevano le difese di Burr. Non è però escluso che molte di queste lettere siano state scritte da suoi sostenitori o persino da lui stesso. Di rilievo fu un pamphlet pubblicato con lo pseudonimo di Aristides scritto da William P. Van Ness che prendeva le difese di Burr e che si intitolava An Examination of the Various Charges Exhibited against Aaron Burr and a Development of the Characters and Views of his Political Opponents. Questo testo dai contenuti polemici divenne grazie anche alla sua qualità letteraria talmente popolare che il numero di copie vendute fu persino superiore al numero di copie che nello stesso periodo furono vendute del Senso comune.Nonostante le apparenze, sia da parte del partito repubblicano che da quello federalista vi erano seri dubbi sulla lealtà di Burr e su quali fossero le sue reali intenzioni. Questa situazione fu poi accentuata ancora più fortemente quando in seguito alle "nomine di mezzanotte" avvenute nelle ultime ore del mandato di John Adams per conto dei federalisti, il neoeletto governo fu chiamato a votare per annullare le decisioni prese dall'amministrazione uscente. Come era avvenuto anche per l'elezione presidenziale del 1800, i repubblicani disponevano di una maggioranza risicata e il voto di Burr divenne quindi decisivo. Con lo stupore di molti dei suoi sostenitori egli non approvò il disegno di legge, fatto che da molti fu interpretato come un avvertimento. Quando poi il clima nei suoi confronti divenne ancora più ostile Burr in segno di protesta in occasione della ricorrenza del compleanno di George Washington, che era morto tre anni prima, si presentò ad un banchetto organizzato dai federalisti, dove brindò all'alleanza di tutti gli uomini onesti.Verso la fine del suo primo mandato da vicepresidente Burr si rese conto che una sua rielezione fosse alquanto improbabile e decise di candidarsi alle elezioni per divenire governatore dello Stato di New York, sperando che l'opposizione federalista lo appoggiasse nella campagna elettorale. Secondo alcuni però, con il pretesto di volersi candidare come governatore Burr stava tramando qualche oscuro complotto. Tale ipotesi fu fortemente appoggiata da Henry Adams che accusò Burr di essersi alleato con Timothy Pickering, un membro della Essex Junto, un movimento politico il cui fine era quello di raggiungere la secessione del New England dall'unione. Più di recente tale ipotesi si rivelò però poco probabile e anche l'influenza e la dimensione di questo movimento che intendeva raggiungere la secessione del New England fu rivalutata.
Burr sfidò a duello Hamilton al culmine di una aspra battaglia politica tra i due, legata alle elezioni governatorali di New York in cui lo sconfitto Burr accusò Hamilton di averlo diffamato per metterlo in cattiva luce rispetto all'altro candidato Morgan Lewis.
L'11 luglio 1804 i due si affrontarono a Weehawken, nel New Jersey, e Burr uccise Hamilton.
Essendo proibiti i duelli in entrambi gli stati, Burr fu accusato e processato, risultando però innocente; tuttavia le ripercussioni sull'opinione pubblica furono tali che la sua carriera politica ne fu gravemente compromessa e di fatto terminò con l'episodio del duello.
Nel 1805 sembrò che la carriera politica di Burr dopo innumerevoli alti e bassi fosse definitivamente conclusa, anche perché ormai sembrava sull'orlo della bancarotta. Burr si dedicò quindi ad un progetto che entrò nella storia come la "Burr Conspiracy". Se pure a tutt'oggi non siano note quali fossero state le intenzioni di Burr, sembra che volesse creare nei territori governati dalla corona spagnola un esercito rivoluzionario con il quale rendere indipendenti queste regioni. A partire dall'autunno 1807 iniziò a costruire una flotta di imbarcazioni che avrebbero dovuto trasportare lui ed alcuni dei suoi fedelissimi a sud navigando sul fiume Mississippi. Se pure avesse dichiarato che le sue intenzioni fossero quelle di raggiungere le terre lungo l'Ouachita River, le cosiddette Bastrop lands, che alcuni anni addietro aveva acquisito, molti dei suoi contemporanei sospettarono immediatamente che Burr stesse tramando qualche oscuro piano e lo accusarono di volere conquistare un regno nell'ancora selvaggio occidente. Infine quando si temette che potesse persino volere estendere i suoi presunti domini su territori del Tennessee e del Kentucky fu accusato di alto tradimento e fu spiccato nei suoi confronti un mandato di cattura per conto del governo federale.
Secondo la testimonianza fornita da John Jay l'intenzione di Burr di strappare il Messico al controllo della corona spagnola risalirebbe ancora all'anno 1796, ma sembrerebbe che questa sua idea si fosse concretizzata solamente a partire dal 1803, quando in seguito all'acquisto della Louisiana nel cosiddetto "Louisiana Purchase", a causa di una disputa sui confini dei nuovi territori si era creato un contenzioso tra Stati Uniti e Messico. L'intenzione di Burr era quindi quella di emergere in un potenziale conflitto come leader dei territori liberati a prescindere dal fatto di ottenere dagli Stati Uniti un appoggio o meno. Pertanto si consultò con l'allora Comandante generale dell'esercito statunitense James Wilkinson che nel frattempo dal 1805 era diventato, su raccomandazione di Burr, governatore dei Louisiana Territory. La sua intenzione era quella di nominare Wilkinson secondo in comando della sua spedizione. Burr non sapeva però che Wilkinson era una spia che operava per conto della corona spagnola e che inviava regolarmente informazioni al ministero degli esteri spagnolo. Per riuscire a finanziare il suo progetto, Burr tentò di convincere il Regno Unito a finanziare la sua impresa, che all'epoca era in uno stato quasi di conflitto con la Spagna. Pertanto Burr contattò il delegato inglese Anthony Merry per metterlo al corrente del suo piano. Secondo alcuni documenti di Merry rinvenuti a Londra Burr avrebbe chiesto un ingente finanziamento per organizzare una rivolta della popolazione creola della Louisiana. Ciò nonostante Burr non riuscì a ottenere nessun appoggio e ben presto alcune informazioni sul piano di Burr giunsero anche all'attenzione di Carlos Martínez de Irujo y Tacón, che sospettò immediatamente che Burr potesse essere una spia degli inglesi.
Nell'aprile del 1804 Burr si recò in Ohio per supervisionare la costruzione di un canale che era stato finanziato anche grazie a lui; in tale occasione dichiarò pubblicamente di volere liberare il Messico, fatto che venne successivamente riportato da diversi giornali. In tale occasione ebbe anche la possibilità di conoscere il nobile di origine irlandese Harman Blennerhassett che aveva fatto costruire su di un'isola sul fiume Ohio la sua tenuta. Secondo le idee di Burr, Blennerhassett Island, l'isola sulla quale si trovava la tenuta di Blennerhassett, avrebbe potuto fungere da campo base per le sue operazioni. Sfruttando l'assenza di Burr, un quotidiano di matrice federalista, il Gazette of the United States pubblicò un articolo anonimo nel quale si accusava Burr di voler organizzare la secessione dei territori occidentali. Secondo molti l'autore di tale articolo potrebbe essere stato il marchese Casa Yrujo nell'intento di far passare Burr come traditore del proprio paese, in modo da prevenire una possibile rivolta in Messico. A questo punto, per screditare Yrujo Burr, diede luogo ad un bluff, offrendo al marchese di informarlo dei suoi piani in cambio di una cospicua somma di denaro. Tramite il senatore Jonathan Dayton, Burr fece sapere al marchese che il suo piano era quello di attaccare la capitale Washington, in modo da derubare tutte le banche e l'arsenale in modo da finanziare la creazione di un nuovo Stato nei territori della Louisiana. Ma dal momento che Wilkinson aveva già informato la corona spagnola delle intenzioni di Burr, dopo un primo pagamento di 2 500 dollari i diplomatici spagnoli non diedero più alcun valore alle informazioni che forniva loro Burr e si rifiutarono di pagare altro denaro.
Ciò nonostante Burr continuò a portare avanti il suo progetto. Sull'isola di Blennerhassett fece costruire una piccola flotta con la quale raggiungere la città di New Orleans. Contemporaneamente si prodigò anche nella ricerca di sostenitori e seguaci, che però tenne all'oscuro dei suoi piani. Allo stesso tempo circolavano anche innumerevoli voci sulle presunte intenzioni di Burr.
In ogni caso le attività di Burr furono attentamente monitorate dal United States Attorney, Hamilton Daveiss, che tenne informato il presidente Jefferson sulle attività di Burr, inviandogli con cadenza regolare dei dispacci. Daveiss riuscì anche ad arrestare in due occasioni Burr, nei pressi di Frankfort ma in entrambi i processi che seguirono il suo arresto il Grand jury non riuscì ad individuare nessuna infrazione della legge da parte di Burr e lo rilasciò. In seguito Burr fece ritorno a Blennerhassetts Island; tuttavia nel trambusto che i processi a Frankfort avevano causato, la flotta di Burr lasciò in maniera rocambolesca l'isola di Blennerhassetts, dopo che Edward Tiffin, in seguito ad una serie di dispacci allarmistici nei quali lo si informava che Burr stesse preparando un attacco con oltre 4000 uomini, preso dal panico, fece mobilitare la milizia per perquisire l'isola dove Burr in precedenza aveva costruito la sua flotta.
Nel frattempo però anche Wilkinson cominciò ad opporsi a Burr. Nell'ottobre del 1806 le truppe spagnole avevano sferrato un attacco sul suolo americano che rischiò di divenire un casus belli, se non fosse stato che Wilkinson riuscì a pervenire ad un accordo con il governatore spagnolo su quale fosse il confine provvisorio nel cosiddetto Neutral Ground Treaty. Scongiurato il pericolo di una guerra con la Spagna, Wilkinson decise di sfruttare l'occasione ed informò il presidente Jefferson che Burr avesse intenzione di attaccare la città di New Orleans; Wilkinson si recò qui, dove fece rafforzare le difese e mise una taglia su Burr. Nonostante la mobilitazione generale, Wilkinson fallì nell'intento di proclamare la legge marziale a causa di William Charles Cole Claiborne che si oppose fermamente ad una precauzione simile. Wilkinson infatti sperava che questo gli avrebbe permesso di assumere il pieno controllo sulla città. La situazione sembrò infine sfuggire di mano quando Wilkinson mise nuovamente in guardia il presidente Jefferson da una possibile invasione organizzata da Burr. Jefferson di conseguenza informò tutti i governatori di aumentare il livello di guardia e tenne un discorso dinanzi al Congresso nel quale affermò di non avere dubbi sulle oscure intenzioni di Burr.Dopo aver fatto credere a tutti di avere scongiurato un attacco di Burr, Wilkinson incassò la somma di 121 000 dollari dal Viceré della Nuova Spagna per le informazioni che fino ad allora gli aveva fornito e per avere evitato una guerra tra Stati Uniti e Spagna. Nel frattempo Burr salpò con la sua flotta di 4 imbarcazioni e circa 100 uomini alla volta di New Orleans; in molte località la notizia dell'arrivo di Burr fu comunque motivo di panico tanto che nel Kentucky fu anche allarmata la milizia. Nel gennaio del 1807, Burr giunse a Washington nel Mississippi; qui Burr fu nuovamente arrestato e processato, ma come anche in precedenza fu trovato innocente. Tuttavia in tale occasione il giudice diede disposizione che Burr non venisse rilasciato e per evitare di cadere nelle mani di Wilkinson non gli rimase altro che fuggire. Ciò nonostante fu arrestato alcune settimane dopo a Fort Stoddert in Alabama. In seguito fu quindi trasferito a Richmond, dove venne processato dal governo federale.
Dopo essere stato catturato e portato a Washington D.C. Burr venne accusato, a causa del suo presunto attacco alla città di New Orleans e delle sue intenzioni di attaccare il Messico, azione che avrebbe costituito di fatto una violazione del Neutrality Act in vigore dal 1794, di condotta disonorevole e di alto tradimento. A causa di queste pesanti accuse Burr rischiava persino la pena di morte o quantomeno l'ergastolo. Il processo fu quindi celebrato in Virginia dinanzi ad una corte federale. Ben presto l'accusa si trovò però di fronte allo stesso problema che avevano dovuto affrontare le tre corti nelle quali fu processato Burr in precedenza. Come nei tre casi precedenti anche durante questo processo l'accusa non riuscì a dimostrare nessuna infrazione della legge federale per la quale si potesse processare Burr. L'unico comportamento che la corte ritenne eventualmente sanzionabile fu la fuga della sua flotta. Pertanto, visto che Blennerhassett Island si trovava all'interno dei confini della Virginia e non trattandosi di un reato federale, il caso fu passato nel dicembre del 1806 alla corte di Richmond dove fu in seguito celebrato il processo contro Burr. Il compito di giudicarlo fu infine assegnato al Chief Justice of the United States John Marshall presso cui sei anni prima sia Jefferson che Burr avevano prestato il loro giuramento.
Tuttavia in seguito al caso Marbury contro Madison, i rapporti tra l'amministrazione Jefferson ed il giudice Marshall erano molto tesi; ciò nonostante, dalla corrispondenza inviata al District Attorney, George Hay, si apprese che la maggiore pressione politica affinché Burr venisse condannato non proveniva dal giudice Marshall, ma da Jefferson, che suggerì ripetutamente i capi d'accusa per i quali intendeva condannare Burr. Se pure Jefferson non si sia mai recato di persona al processo durante i 4 mesi nei quali Burr fu sotto accusa, Jefferson inviò durante questo periodo più di una lettera al giorno a Hay, nelle quali gli suggeriva quali misure prendere nei confronti di Burr.Il processo iniziò il 22 maggio 1807 a Richmond e l'evento ebbe una portata tale che durante i quattro mesi la popolazione della piccola città raddoppiò a causa della folla di curiosi che si era recata sul posto. Il processo fu da ogni punto di vista un evento che non aveva fino ad allora avuto precedenti negli Stati Uniti. Lo Stato spese oltre 100 000 dollari per l'accusa e fece deporre oltre 140 testimoni provenienti da tutti gli stati federali dell'epoca. Burr a sua volte assunse 6 dei migliori avvocati dell'epoca, tra i quali vi era anche Charles Lee e Luther Martin, che accettarono di difenderlo in tribunale senza pretendere nessuna ricompensa. Per dimostrare l'innocenza di Burr, lo staff di avvocati che egli aveva assoldato ritenne necessario fare deporre anche il presidente Jefferson, incaricandolo di portare con sé alcuni documenti che avrebbero potuto provare l'innocenza di Burr. Nonostante Jefferson non si sia mai presentato sul banco dei testimoni, egli informò Hay di aver ordinato una ricerca negli archivi federali dei documenti richiesti, gesto che da molti storici fu però in seguito valutato come una insubordinazione di Jefferson nei confronti della corte.La prova chiave dell'accusa, intorno alla quale di fatto ruotava l'intero processo, era una lettera criptata, la cosiddetta cipher letter, che Burr avrebbe scritto a Wilkinson nel 1806 e nella quale lo avrebbe informato di una imminente rivoluzione nei territori occidentali. Quando fu chiamato a testimoniare Wilkinson, egli dovette però ammettere di aver volutamente manipolato il contenuto della sua lettera in modo da poter nascondere il fatto che egli stesso era coinvolto nella faccenda. Ciò nonostante la corte non fu in grado di appurare chi sia stato l'autore di tale lettera, anche se in seguito fu avanzata l'ipotesi che la lettera potesse essere stata opera di Jonathan Dayton, uno dei collaboratori di Burr. A questo punto l'accusa tentò di provare il presunto colpo di Stato di Burr, basandosi su delle testimonianze che risalivano alla notte del 10 dicembre e che avrebbero dovuto dimostrare la colpevolezza di Burr. Tuttavia il giudice Marshall ritenne tali prove insufficienti e poco attendibili e chiese alla giuria di esprimere il proprio verdetto ancora prima che tutti i testimoni avessero testimoniato. A causa delle sole prove indiziarie la giuria ritenne Burr non colpevole dei reati dei quali fu accusato e lo dichiarò innocente, fatto che gli permise di essere rilasciato.
Nel corso degli anni Burr rilasciò molte dichiarazioni, tra di loro contrastanti, sulle sue reali intenzioni. Henry Adams fu il primo a visionare gli atti depositati presso gli archivi inglesi e spagnoli, nei quali si riportava l'intenzione di Burr di attaccare la capitale Washington, dando credito a tali informazioni. Negli anni 90 e 2000 però gli storici hanno messo in dubbio tali affermazioni, sostenendo che molto probabilmente Burr abbia raccontato tale bugia ad Anthony Merry per poter finanziare la sua spedizione. Ciò nonostante molti degli storici ritennero Burr colpevole delle accuse che gli furono ascritte come ad esempio fecero Thomas Abernathy nel 1954 e Francis F. Beirne nel 1959. Anche Sean Wilentz nel 2005 ritenne probabile che le intenzioni di Burr fossero state quelle di organizzare una secessione di alcuni dei territori, anche se secondo Wilentz tale complotto non rappresentò mai un pericolo per l'integrità degli Stati Uniti.Secondo Nancy Isenberg invece le intenzioni di Burr erano quelle di preparare una spedizione militare verso i territori controllati dalla corona spagnola in vista di una possibile guerra con la Spagna, che gli avrebbe permesso di partecipare a saccheggi. Tali intenzioni sarebbero state infine nulla di inusuale per quel periodo dal momento che numerosi capitani si erano dati alla pirateria e attaccavano le navi nemiche saccheggiandole. Secondo Roger G. Kennedy invece Burr intendeva occupare i territori controllati dalla Spagna per annetterli agli Stati Uniti. A questo proposito pare ironico che l'annessione del Texas sia avvenuta 30 anni più tardi in maniera quasi identica ai piani che aveva tramato Burr per annettere questi territori, proclamando prima l'indipendenza del Texas e poi annettendo questi territori agli Stati Uniti. Contrariamente alla sorte di Burr però personaggi quali Sam Houston e Davy Crockett divennero eroi nazionali.
Secondo una ipotesi avanzata da Peter Charles Hoffer nel 2008, Burr avrebbe invece con i suoi presunti piani di conquista, organizzato una delle più grandi frodi della storia, riuscendo a convincere molti dei suoi finanziatori a spendere ingenti somme nei suoi piani. Le notizie false che in seguito circolarono su presunti eserciti sotto il comando di Burr avrebbero reso solo più facile raggirare i suoi finanziatori, che venuti a conoscenza di tali notizie potevano convincersi del successo di Burr. Infine secondo Joseph Wheelan il processo contro Burr fu un complotto orchestrato dai giudici federalisti organizzato principalmente per mettere in difficoltà l'amministrazione di Jefferson e per vendicare la debacle subita qualche anno prima sempre dalla stessa amministrazione.
Dopo il processo, Burr si vide confrontato con una opinione pubblica ostile nei suoi confronti, tanto che durante il suo viaggio di ritorno verso New York nella città di Baltimora, alla notizia del suo arrivo, la popolazione organizzò un blocco stradale ed una dimostrazione nel corso della quale furono bruciati dei pupazzi di paglia che rappresentavano Burr, Blennerhassett, Luther Martin ed il giudice Marshall. Ormai esiliato da molti dei suoi contemporanei e oggetto di frequenti minacce, Burr si rifugiò presso alcuni suoi amici fino a quando nel 1808 decise di lasciare gli Stati Uniti alla volta del Regno Unito. La maggiore parte delle informazioni su Burr riguardo a questo periodo le abbiamo dal suo diario che scrisse per sua figlia Theodosia. Accanto ad alcune relazioni sentimentali che vengono riportate nel diario, Burr riportò anche l'intenzione di mettere in atto un piano con l'aiuto del Regno Unito che gli avrebbe permesso di divenire imperatore del Messico. Contattò quindi il ministro degli esteri di sua maestà, Robert Stewart, ma egli non diede alcun appoggio a Burr. Il Regno Unito aveva appena appoggiato una rivolta in Spagna contro il re fantoccio messo sul trono di Spagna da Napoleone e non intendeva certamente sprecare le proprie risorse in avventure oltre oceano. Le autorità inglesi fecero quindi nel marzo 1809, molto probabilmente su richiesta dell'ambasciatore spagnolo, arrestare Burr il quale dopodiché lasciò la Gran Bretagna alla volta di Svezia e Danimarca, dove rimase per i successivi sei mesi.Burr non si perse d'animo e, convinto di poter convincere Napoleone a finanziare i suoi piani, partì alla volta dell'impero francese, ma le autorità gli negarono il visto e Burr dovette soggiornare per due mesi ad Altona prima che il console Louis Antoine Fauvelet de Bourrienne gli desse il visto per raggiungere Amburgo ed in seguito Francoforte sul Meno e Magonza, dove ottenne il visto per la Francia. Giunto a Parigi non riuscì a farsi ricevere da Napoleone in persona e neanche dal ministro degli esteri francese Charles Maurice de Talleyrand-Périgord, ma ricevette udienza da Jean-Baptiste Nompère de Champagny. Alcuni documenti provenienti dagli archivi francesi testimoniano che Burr propose a Jean Baptiste di riannettere i territori della Louisiana alla Francia. Burr preparò quindi una relazione dettagliata per Napoleone, anche se non è noto se tale relazione sia mai stata sottoposta all'attenzione dell'imperatore. Dopo qualche tempo però le proposte di Burr furono ignorate, specialmente dopo che iniziò a circolare la notizia che Burr fosse coinvolto nella fuga del ministro della polizia francese Joseph Fouché, che in segreto stava trattando la pace con gli inglesi.Tutti i piani di Burr di conquistare il Messico erano quindi falliti e la situazione finanziaria di Burr andò via via peggiorando. Dopo che le autorità francesi gli proibirono di lasciare il paese Burr si rivolse all'ambasciata americana a Parigi, il cui ambasciatore era Alexander MacRae, uno degli avvocati che avevano condotto l'accusa contro Burr. Dopo che anche l'ambasciata gli negò un passaporto, nel 1811 Burr riuscì a raggiungere i Paesi Bassi dai quali s'imbarcò alla volta dell'Inghilterra. Nonostante in Gran Bretagna Burr fosse persona non grata, Burr riuscì a contattare l'Alien Office dove, dopo aver spiegato la sua situazione, ottenne un passaporto ed il biglietto per imbarcarsi sul primo veliero che partiva alla volta degli Stati Uniti. Il 4 aprile 1812 Burr mise piede negli Stati Uniti, sotto falso nome con un passaporto a nome di "Adolphus Arnot", per la prima volta dopo più di tre anni.
Dopo essere tornato negli Stati Uniti ed essere venuto a conoscenza che anche lo Stato dell'Ohio aveva archiviato il processo nei suoi confronti, Burr non fece più uso del suo passaporto con nome falso ma si presentò sotto il suo vero nome. Si fece quindi imprestare la somma di 10 dollari, con la quale aprì uno studio legale e grazie alle sue indiscusse capacità di avvocato, che nonostante gli scandali non ne avevano risentito, riuscì ad avviare il suo studio con successo. Ben presto aveva nuovamente un discreto numero di clienti che gli permise di godere nuovamente di un tenore di vita agiato.
Tuttavia questi ultimi anni furono caratterizzati da alcuni lutti che lo segnarono profondamente. Nel gennaio del 1813 non si ebbero più notizie del veliero Patriot, con a bordo sua figlia Theodosia e suo marito Joseph Alston, che era stato eletto nel 1812 governatore della Carolina del Sud. Per un certo periodo circolò la notizia non confermata che la nave fosse stata attaccata dal pirata Dominique You e che forse Theodosia fosse stata presa ostaggio dai pirati. Tuttavia la spiegazione più plausibile pare quella che la nave sia affondata durante una tempesta al largo di Charleston. La grave perdita subita spinse Burr ad adottare alcuni bambini tra i quali vi erano anche le tre figlie di Medcef Eden, uno dei suoi principali clienti. Tuttavia alcuni dei figli che adottò, come in seguito fu dimostrato per Aaron Columbus Burr, erano suoi. Qualche mese più tardi, a luglio, morì il nipote di soli 11 anni.
Nonostante in tutti i processi fosse stato assolto, la nomea di assassino e traditore della patria lo perseguitò ancora per molti anni e non capitava di rado che i genitori, alla vista di Burr, lo indicassero ai propri figli, per mostrar loro la fine che facevano assassini e traditori. Inoltre in occasione di un suo viaggio ebbe occasione di visitare una mostra di figure in cera itinerante, nella quale vide la ricostruzione della scena del duello con Hamilton. Il tutto era infine commentato da un cartello sul quale si leggeva: "O Burr, o Burr, cosa hai fatto? Hai ucciso il grande Hamilton! Ti nascondi dietro un cespuglio con le spine dopo averlo ucciso con un colpo di pistola!" Il 1º luglio 1833, quindi all'età di 77 anni, Burr sposò la cinquantottenne vedova Eliza Bowen Jumel, che durante la sua gioventù era rinomata essere stata una prostituta. Molto probabilmente Burr la sposò per essere una delle più ricche donne degli Stati Uniti e per potersi garantire una vecchiaia più che agiata.
Ben presto dopo averla sposata Burr iniziò a spendere generosamente il suo denaro, motivo per il quale Eliza Bowen Jumel chiese il divorzio. Nel conseguente processo Eliza Bowen Jumel si fece rappresentare dall'avvocato Alexander Hamilton Jr, figlio di Hamilton, fatto che certamente portò tale processo all'attenzione dell'opinione pubblica. Il 1º settembre 1836 il tribunale confermò il divorzio e due settimane più tardi, il 14 settembre 1836, Burr, che all'epoca si trovava nel villaggio di Port Richmond a Staten Island, morì.
Inevitabilmente a causa dei suoi trascorsi, Aaron Burr fu frequentemente sottoposto a giudizi da parte dell'opinione pubblica e a tutt'oggi resta una delle figure più controverse della storia degli Stati Uniti; tanto che lo stesso settimanale The Times lo definì nel 2008 il peggior vicepresidente di tutta la storia degli Stati Uniti. Nonostante sia stato completamente scagionato dall'accusa di alto tradimento nel corso del processo che si tenne nel 1807, l'opinione pubblica lo valuta al pari di Benedict Arnold, e per molti cittadini americani rappresenta ancora, dopo oltre 200 anni, il traditore per antonomasia. Tra le maggiori cause della sua pessima immagine pubblica vi sono l'arringa di William Wirt successivamente intitolata Who is Blennerhassett? che fu riportata in innumerevoli testi scolastici come un eccelso esempio di retorica; in essa si paragona Burr ad una serpe che si è introdotta furtivamente nel Giardino dell'Eden che Harmann Blennerhassett si era creato sulla sua isola lungo il fiume Ohio. L'immagine di Burr traditore della patria fu ulteriormente accentuata nel 1931 quando per la prima volta fu presentato a Broadway da Booth Tarkington un dramma dal titolo Colonel Satan, or A Night in the Life of Aaron Burr.
Ad accentuare ulteriormente i risentimenti nei confronti della sua persona influì sicuramente anche il fatto che le relazioni tra Burr e molti dei padri fondatori, quali Washington, Jefferson e Hamilton, fossero estremamente tese. Inoltre la persona di Burr fu citata in innumerevoli opere minori e quasi sempre fu oggetto di aspre critiche. Non di rado fu paragonato a Caino e per alcuni rappresentò l'equivalente di Lucio Sergio Catilina. La persona di Burr fu umiliata a tal punto che Burr divenne l'eroe di diversi romanzi a sfondo erotico o pornografico quale ad esempio il romanzo pubblicato nel 1861 intitolato The Amorous Intrigues and Adventures of Aaron Burr. Nonostante le innumerevoli opere nelle quali la figura di Burr assunse un significato negativo, degno di nota è il romanzo First Love pubblicato nel 1943 da Eudora Welty e Gore Vidal nel quale gli autori cercarono sia di restituire parte della dignità alla persona di Burr che di ricostruire la verità storica. L'opera che fu il frutto di lunghe ricerche negli archivi storici cercò di fare luce su quali fossero state le cause che spinsero Burr ad affrontare Hamilton in un duello. Secondo queste ricerche fu l'accusa avanzata da Hamilton di avere un rapporto incestuoso con la propria figlia Theodosia che spinse Burr ad accettare il duello.
Ciò nonostante il giudizio della maggiore parte degli storici nei confronti di Burr è negativo. Henry Adams nel 1881 scrisse una biografia su di lui ma distrusse l'unica copia esistente dopo che il suo editore si rifiutò di pubblicarla. Nonostante Adams non sia riuscito a pubblicare la biografia di Burr, le ipotesi del complotto che presumibilmente Burr avrebbe tramato a discapito del governo federale occupano una buona parte della sua edizione a nove volumi pubblicata tra il 1889 ed il 1891 intitolata History of the United States During the Administrations of Thomas Jefferson and James Madison. Nella sua opera Adams descrive Burr come uno spietato opportunista e arriva al punto da definirlo il Mefistofele della politica. Tra le principali opere che invece prendono le difese di Burr, va citata la sua stessa autobiografia pubblicata postuma dal suo amico Matthew L. Davis. Altre opere che cercarono di minimizzare gli errori di Burr furono la biografia di James Parton pubblicata nel 1892, la biografia pubblicata in due volumi tra il 1979 ed il 1982 di Milton Lomask e la più recente autobiografia pubblicata nel 2007 da Nancy Isenberg.
La stessa pubblicazione delle memorie di Burr nel 1978 su microfilm e in seguito nel 1983 su carta non poterono gettare luce su molti degli aspetti controversi di questa figura. Molti dei documenti che avrebbero potuto gettare luce su alcune vicende a tutt'oggi ancora oscure andarono persi in seguito al naufragio nel quale sparì anche la figlia Theodosia, mentre la restante parte dei documenti fu distrutta dallo stesso Matthew L. Davis. Mentre per la maggiore parte dei padri fondatori le informazioni raccolte dagli storici comprendono diverse decine di volumi le uniche informazioni disponibili su Aaron Burr sono raccolte in due volumi. La maggiore parte delle informazioni derivano inoltre da libri contabili dello stesso Burr nei quali egli annotò i suoi acquisti e le sue vendite. Secondo alcune ricerche condotte dallo storico Gordon S. Wood, il concetto di politica dal punto di vista di Burr potrebbe essere riassunto nelle tre parole: fun, honor & profit. Sempre secondo Wood questa sarebbe la maggiore differenza con gli altri padri fondatori. Mentre per Jefferson e Hamilton la politica era un servizio alla comunità, secondo Wood per Burr la politica non era altro che un modo per meglio rappresentare i propri interessi.
(EN) Thomas Abernathy, The Burr Conspiracy, New York, Oxford University Press, 1954, ISBN 0-8446-1000-3.
(EN) Francis F. Beirne, The Treason Trials of Aaron Burr, New York, Hastings, 1959, ISBN 0-7006-1591-1.
 Richard N. Côté, Theodosia Burr Alston: Portrait of a Prodigy, Mount Pleasant, Corinthian Books, 2002, ISBN 1-929175-31-0.
(EN) Matthew L. Davis, Memoirs of Aaron Burr. With Miscellaneous Selections from his Correspondence, New York, Harper & Brothers, 1971, ISBN 0-306-70139-1.
(EN) Matthew L. Davis, The Private Journal of Aaron Burr, During His Residence of Four Years in Europe; With Selections from His Correspondence, New York, Harper & Brothers, 2010, ISBN 1-141-94800-1.
 Stanley Elkins, The Age of Federalism, New York, Oxford University Press, 1993, ISBN 0-19-509381-X.
(EN) Thomas Fleming, Duel: Alexander Hamilton, Aaron Burr, and the future of America, New York, Basic Books, 2000, ISBN 0-465-01737-1.
(EN) Nancy Isenberg, Fallen Founder. The Life of Aaron Burr, New York, Viking, 2007, ISBN 978-0-670-06352-9.
(EN) Marie B. Hecht, Herbert S. Parmet, Aaron Burr: Portrait of an Ambitious Man, New York, Macmillan, 1967, ISBN non esistente.
(EN) Peter Charles Hoffer, The Treason Trials of Aaron Burr, Lawrence, University of Kansas Press, 2008, ISBN 978-0-7006-1591-9.
(EN) Roger G. Kennedy, Burr, Hamilton, and Jefferson: A Study in Character, New York, Oxford University Press, 2000, ISBN 0-19-514055-9.
(EN) Mary-Jo Kline, Joane W. Ryan, Political Correspondence and Public Papers of Aaron Burr, Princeton University Press, 1983, ISBN 0-691-04685-9.
 Michael Kurland, The Whenabouts Of Burr, Frankfurt am Main/Berlin/Wien, 1975, ISBN non esistente.
(EN) Milton Lomask, Aaron Burr - The Years from Princeton to Vice President 1756–1805, New York, Farrar Straus & Giroux, 1979, ISBN 0-374-10016-0.
(EN) Milton Lomask, Aaron Burr - The Conspiracy and Years of Exile 1805–1836, Farrar Straus & Giroux, 1982, ISBN 0-571-12047-4.
 Buckner F. Melton, Aaron Burr: Conspiracy to Treason, New York, John Wiley and Sons, 2001, ISBN 0-471-39209-X.
 Charles J. Nolan, Aaron Burr and the American Literary Imaginatiom, Westport, Greenwood Press, 1980.
 James Parton, The Life and Times of Aaron Burr, New York, Mason Brothers, 1858, ISBN non esistente.
(EN) David Robertson, Reports of the Trials of Colonel Aaron Burr, Filadelfia, Hopkins and Earle, 2007, ISBN 0-548-18443-7.
 Arnold A. Rogow, A Fatal Friendship: Alexander Hamilton and Aaron Burr, New York, Hill and Wang, 1998.
(EN) Alfred F. Young, The Democratic Republicans of New York: The Origins, Chapel Hill, University of North Carolina Press, 1967, ISBN 0-8078-1043-6.
(EN) Gordon S. Wood, Empire of Liberty: A History of the Early Republic, 1789–1815, New York, Oxford University Press, 2009, ISBN 0-19-503914-9.

La ABA Liga 2012-2013 è stata la 12ª edizione della Lega Adriatica. La vittoria finale fu ad appannaggio dei serbi del Partizan Belgrado sui conterranei della Stella Rossa Belgrado.
Per la prima volta hanno partecipato una squadra proveniente dalla Macedonia, il MZT Skopje, e dall'Ungheria, il Szolnoki Olaj.
Le Final Four si sono svolte alla Laktaši Sports Hall di Laktaši. Le semifinali si sono giocate il 25 aprile, mentre la finale il 27 aprile 2013.

Abba Superiore o Abo (in croato: Gornja Aba) è un isolotto disabitato della Croazia, situato lungo la costa dalmata settentrionale che fa parte delle isole Incoronate. Assieme all'adiacente Abba Piccola, le due isole vengono indicate in alcune carte come scogli Abba. Amministrativamente fa parte del comune di Sale, nella regione zaratina.
L'isolotto, di forma arrotondata, lungo circa 830 m, ha un'altezza massima 75 m, una superficie di 0,225 km² e uno sviluppo costiero di 2,04 km; si trova circa 600 m a sud-est di punta Proversa (rt Čuška), la punta sud-orientale dell'isola Lunga e 420 m a nord-est di Catena. Abba Superiore ripara a nord il tratto di mare compreso tra Catena, Bucci e Incoronata, denominato porto Proversa (luka Proversa).
Cavoler o Bruscognak (Brskvenjak), isolotto a est, a circa 640 m. Ha una superficie di 0,052 km², uno sviluppo costiero di 0,91 km e l'altezza di 32 m 43°53′25″N 15°14′49″E.
Abba Piccola (Aba Mala), piccolo scoglio 110 m a sud-est di Abba Superiore con un'area di 317 m² e l'altezza di 4 m 43°53′14″N 15°14′21″E.
Katinica (o Prijateljica), piccolo scoglio a sud, tra Catena e lo scoglio Bucci, al centro di porto Proversa; ha un'area di 753 m² e l'altezza di 4 m 43°52′53″N 15°13′51″E.
(EN, HR) Tea Duplančić Leder, Tin Ujević e Mendi Čala, Coastline lengths and areas of islands in the Croatian part of the Adriatic Sea determined from the topographic maps at the scale of 1:25000 [Lunghezze delle linee di costa e aree delle isole nella parte croata del mare Adriatico definite in base alle mappe topografiche in scala 1:25000] (PDF), in Geoadria, vol. 9, nº 1, Zara, Hrvatski hidrografski institut [Istituto idrografico della Croazia], 2004,  pp. 12-30. URL consultato il 30 gennaio 2017.
 Giacomo Marieni, Portolano del mare Adriatico, a cura di i.r. Istituto geografico militare, seconda edizione, Vienna, Tipografia dei PP. Mechitaristi, 1845.
(HR) Mappa topografica della Croazia 1:25000, su preglednik.arkod.hr. URL consultato il 27 febbraio 2017.
 G. Giani, Carta prospettiva delle Comuni censuarie della Dalmazia, foglio 2, 1839. Fondo Miscellanea cartografica catastale, Archivio di Stato di Trieste.
 Carta di cabottaggio del mare Adriatico, foglio VII, Milano, Istituto geografico militare, 1822-1824. URL consultato il 17 febbraio 2017.

I ruderi del piccolo complesso abbaziale di Cassinelle (nome che deriva dal ligure “cascinélle”, cioè cascinali), si trovano nel comune di Genova, nell'entroterra del quartiere di Sestri Ponente, a 378 m slm, su un pianoro nell'alta valle del torrente omonimo (che unendosi poco più a valle con il rio Bianchetta, forma il torrente Chiaravagna, che attraversa Sestri Ponente).
L'abbazia, costituita dalla piccola chiesa di Santa Maria e da alcuni edifici un tempo adibiti ad abitazioni, stalle e fienili, era un antico “ospitale” con stazione di posta sulla strada che da Sestri Ponente, passando per il valico di Lencisa, portava alle Capanne di Marcarolo (antico luogo di scambi commerciali tra mercanti liguri e piemontesi) e da qui alla pianura piemontese, intorno ad Alessandria.
La chiesa, il cui tetto è oggi crollato, a navata unica, aveva l'ingresso rivolto a nord. A sinistra dell'ingresso si trova una tomba ad arcosolio, in marmo e ardesia, della nobile famiglia genovese dei Grimaldi, risalente al 1332, come risultava da un'epigrafe oggi scomparsa. Al di sotto della chiesa si trova un locale con 32 loculi, preceduto da un altro locale dove era un piccolo altare.
Antistante la chiesa si apre un ampio prato, sul quale si affacciano altri fabbricati a destinazione abitativa ed una torretta di avvistamento. Quest'ultima ha piccole finestre rettangolari su tutti i lati e una merlatura a coronamento della copertura. La torretta per la sua posizione consentiva il completo controllo della strada che saliva all'abbazia.
Sembra che il luogo fosse una stazione di posta già in epoca romana, ma è citato per la prima volta in un documento notarile del 30 gennaio 1267, in cui si accenna alla presenza in quel luogo di alcuni frati eremiti.All'inizio del XVI secolo gli stessi frati eremiti donarono il sito ai canonici regolari di Santa Croce di Mortara, i quali nel 1308 vi fondarono la chiesa di Santa Maria delle Cassinelle, come era riportato da un'epigrafe, anch'essa oggi scomparsa, che si trovava sul muro della chiesa:
La chiesa fu completata dopo un anno di lavori; nel XIV secolo nella cripta sottostante furono sepolti alcuni membri della famiglia Grimaldi.
Nel 1451 il papa Niccolò V ne decretò l'unione con l'abbazia di San Nicolò del Boschetto, sancendo la fine dell'autonomia amministrativa del monastero. In conseguenza del decreto ai mortariensi subentrarono i benedettini, poi in seguito il complesso divenne commenda dei Fieschi e subì anche gravi danni durante l'occupazione austriaca del 1746-1747 (guerra di successione austriaca), perdendo anche la sua funzione di ospitale e stazione di posta, trasferita nella vicina località di San Pietro ai Prati, in posizione più protetta dai venti, nella valle del rio Bianchetta.Nel 1861 il complesso fu espropriato dallo stato e venduto a privati (famiglia Conte).
Utilizzato come abitazione rurale, fu completamente abbandonato nel XX secolo, ma intorno agli anni settanta era ancora in discrete condizioni di conservazione, come testimoniano le fotografie, scattate nel 1973.
Negli anni ottanta subì gravi danni per azioni vandaliche e andò incontro ad un degrado inarrestabile, con il crollo del tetto della chiesa, della quale restano solo i muri perimetrali e la cripta, posta al piano inferiore che, pur integra nelle strutture murarie, si presenta con le lapidi divelte e spezzate e gli altari distrutti (le salme che vi erano inumate furono trasferite altrove dopo i primi atti vandalici).  Le fotografie, scattate a giugno 2008, testimoniano lo stato di degrado del complesso. Un recupero anche parziale del sito, ridotto oggi a pochi ruderi nascosti dalla vegetazione, non è mai stato programmato.
Il sito può essere raggiunto da Borzoli: partendo dalla stazione ferroviaria si raggiunge la chiesa di S. Stefano, imboccando subito via Rivassa, che presto diventa sterrata e poi sentiero. Superato il fosso Battestu su una passerella metallica si raggiungono alcune case da dove seguendo il segnavia FIE si percorre via San Rocco di Borzoli e poi via Cassinelle, passando accanto all'ex cappella di San Rocco (oggi abitazione privata) e si arriva in poco più di un chilometro ai ruderi dell'abbazia. In alternativa via S. Rocco di Borzoli può essere raggiunta da Sestri Ponente percorrendo via del Priano. Lo stato di manutenzione del percorso, soprattutto nel tratto finale, non è tuttavia ottimale.I ruderi dell'abbazia possono essere raggiunti anche dalla strada militare di Borzoli, che conduce alla discarica di Scarpino, attraverso un sentiero in discesa (non adeguatamente segnalato) che inizia dalla sella fra i monti Rocca dei Corvi e Teiolo, nei pressi della cappelletta del Teiolo.
 Annali storici di Sestri Ponente e delle sue famiglie (dal secolo VII al secolo XV), in "Atti della Società ligure di storia patria", vol. XXXIV, Genova, Tipografia della Gioventù, 1904.
 Articolo "L'Abbazia di Cassinelle, un sito dimenticato alle spalle di Sestri Ponente" su Quotazero.com (gennaio-marzo 2008) (PDF), su quotazero.com.

L'abbazia di Leno, o Badia leonense, era un antico complesso monastico benedettino fondato nel 758 dal re longobardo Desiderio nel territorio dell'attuale comune di Leno, nella Bassa Bresciana. Abbattuta per volere della Repubblica di Venezia nel 1783, oggi dell'antica abbazia rimangono solo frammenti lapidei, conservati in larga parte nel museo bresciano di Santa Giulia, mentre in loco sono stati rinvenuti dei tumuli grazie agli scavi archeologici tenutisi nel 2003 dalla Sovrintendenza per i beni archeologici della Lombardia.
Il cenobio sorse nell'VIII secolo, in un'epoca di fioritura del monachesimo italiano. I monaci che vi abitavano erano stati fatti arrivare appositamente da Montecassino affinché diffondessero anche in quell'area la regola benedettina. Agli abati furono elargite numerose concessioni regie e papali che accrebbero, nel corso del Medioevo, il prestigio del cenobio lenese e lo resero un importante centro culturale, economico, religioso e, per i comuni dei dintorni, anche politico. L'abbazia raggiunse l'apice del suo sviluppo nell'XI secolo, cui fece seguito un progressivo decadimento del complesso monastico e del suo prestigio.
Con l'introduzione della commenda nel 1479 si può far iniziare un secondo periodo dell'esistenza del monastero, caratterizzato dal nuovo tipo di giurisdizione degli abati commendatari ma che vide comunque la continuazione di quella parabola discendente che si arresterà solamente nel 1783, anno dell'abbattimento del complesso monastico.Nel corso dei secoli la chiesa abbaziale così come lo stesso convento furono più volte ricostruiti a seguito di incendi e altri gravi danni subiti, con il risultato di allontanarne sempre più la struttura architettonica da quella originale desideriana.
Gli anni che precedettero la fondazione del monastero di Leno furono caratterizzati dalla lotta per il trono longobardo, scatenatasi in seguito alla morte di Astolfo, tra Desiderio duca di Tuscia e Rachis, fratello di Astolfo. Il duca, dapprima in svantaggio, cercò il sostegno dei Franchi e del papato promettendo a quest'ultimo territori in Emilia e nelle Marche. Per accattivarsi ancor più lo Stato Pontificio promosse importanti iniziative monastiche, specialmente nel Settentrione, stanziando a favore dei vari ordini monastici ingenti quantità di denaro e fondando anche nuovi edifici religiosi, come nel caso dell'abbazia di San Benedetto di Leno e del monastero di Santa Giulia a Brescia.Il cenobio lenese sarebbe sorto nel luogo dell'omonimo centro abitato, che aveva iniziato a costituirsi grazie soprattutto all'edificazione di una pieve, dedicata al Battista; i lavori di costruzione terminarono poco dopo l'ascesa al trono di Desiderio (758) che, oltre a partecipare alla cerimonia d'inaugurazione in compagnia della consorte e di un nutrito gruppo di vescovi, provvide a dotarla di un cospicuo patrimonio immobiliare, che annoverava beni sparsi in tutta la Lombardia orientale, sul lago di Como e 58 paesi o feudi (tra i quali San Martino dall'Argine) posti nel bresciano, cremonese, milanese e mantovano.
Il monastero sorse accanto a un chiesa preesistente, dedicata al Salvatore, alla Vergine Maria e all'arcangelo Michele, in cui i frati avrebbero officiato le messe e conservato le reliquie. Queste, che erano state portate nel bresciano da un gruppo di dodici monaci, avviatori dell'esperienza monastica lenese e provenienti direttamente da Montecassino, annoveravano il radio del santo iniziatore dell'ordine, Benedetto, e i resti dei Santi Vitale e Marziale, donati dal papa a Desiderio stesso e da questi cedute al nuovo cenobio.
Nel 774, al crollo dell'egemonia longobarda in Italia per mano dei Franchi, il monastero visse momenti di preoccupazione per il venir meno del monarca fondatore, ma ben presto ci si rese conto che il re straniero, Carlo Magno, come difensore del Cristianesimo aveva tutto l'interesse a preservare l'integrità degli enti monastici, tanto da concedere agli abati di Leno il controllo sulla corte, oggi mantovana, di Sabbioneta. Nel corso degli anni il patrimonio immobiliare del monastero si accrebbe sempre più non solo per donazioni fatte da persone vicine alla corte imperiale, ma anche e soprattutto per lasciti di privati. Già agli albori del IX secolo il cenobio di Leno risultava legato da rapporti economici e spirituali a quello transalpino, ben più celebre, di Reichenau, sito nei pressi di Costanza, e fu ben presto elevato al rango di abbazia imperiale, come testimonia la nomina dell'abate Remigio ad arcicancelliere dell'imperatore Ludovico II.Il medesimo sovrano, per esplicito intervento dell'abate suo funzionario, riconfermò alla comunità benedettina i beni elargiti dai suoi antenati, la esentò dal versamento delle tasse e decretò che i confratelli potessero eleggere direttamente il rettore del cenobio, riscuotere e trattenere i prelievi fiscali dei loro possessi fondiari; il diploma prevedeva inoltre che nessun uomo al di fuori dell'abate potesse giudicare un residente nei domini del monastero.
Nel X secolo, caratterizzato dalle ripetute incursioni in Italia degli Ungari, i monaci di Leno provvidero a fortificare l'area attorno all'abbazia con palizzate e torri e cintarono la curtis di Gottolengo. Nel 938 i possedimenti del cenobio si allargarono ulteriormente con l'inclusione di Gambara. Vent'anni più tardi con i diplomi di Berengario II e Adalberto II i vasti possessi benedettini spaziavano dal Veronese alle Valli di Comacchio e dal Modenese al Bresciano. Nell'elenco dei beni era compresa anche curtis Bonzaga, l'attuale Gonzaga in provincia di Mantova.Nel 983 si verificò la prima occupazione del cenobio da parte di una banda di briganti locali, che furono ricacciati dall'intervento di Ottone III. Nel 999 venne emanata la prima bolla pontificia, quella di Silvestro II, che garantiva al monastero il regime di libertas, già stabilito nei precedenti provvedimenti regi e imperiali, arricchiva i possedimenti includendovi la corte di Panzano e confermava all'abate il diritto di appellarsi a qualsivoglia vescovo, evitando così di ricorrere alla diocesi bresciana per la consacrazione del crisma e dei monaci.L'XI secolo fu il periodo di massimo splendore dell'abbazia. Infatti, nel 1014, il diploma di Enrico II rappresentò per il cenobio di San Benendetto il maggior elenco di beni mai registrato, con possedimenti sparsi per ben novantacinque località di tutto il Settentrione. Cinque anni più tardi l'abate Odone recepì le regole riformate dei Cluniacensi, che in quel periodo si stavano diffondendo anche nel Bresciano, come testimonia l'edificazione dell'abbazia di Rodengo-Saiano a metà del secolo.
Nel 1030 iniziarono ad acuirsi i dissidi con la cattedra di Brescia a causa dei tentativi del vescovo di sostituirsi alla giurisdizione spirituale e in seguito anche temporale dell'abate. L'abbazia fu retta dal 1035 al 1075 da due monaci bavaresi provenienti da Niederalteich, i quali ampliarono la chiesa desideriana e riaffermarono il ruolo del cenobio a scapito della diocesi. Nel 1078 papa Gregorio VII vietò a qualsiasi laico di impossessarsi del monastero e amministrare le terre senza l'autorizzazione dell'abate, inoltre confermò i privilegi e le prerogative fiscali e religiose dei confratelli.
La giurisdizione ecclesiastica della ricca abbazia di Leno pare si estendesse oltre i confini del proprio territorio e giungesse, intorno al 1107, a comprendere anche il monastero benedettino di San Tommaso Apostolo di Acquanegra, territorio situato tra il Chiese e l'Oglio, che i monaci avevano bonificato.
Nel secolo successivo iniziò la parabola discendente del monastero benedettino, processo che avrebbe condotto alla cessione in commendam del cenobio, avvenuta sul finire del XV secolo. Dopo un periodo di relativa quiete, attorno al 1135 il monastero fu distrutto da un incendio, presumibilmente di origine dolosa. Nel 1144 abbiamo nota di un'ingerenza della diocesi bresciana negli affari della badia, quando la cattedra insediò un suo preposto nella parrocchia di Gambara, al tempo dipendente direttamente dall'abate di Leno. La questione relativa al controllo della sede gambarese avrà fine solo nel 1195, a seguito di un processo con esiti non esplicitamente favorevoli per ambo le parti, ma sostanzialmente a vantaggio del vescovo di Brescia.Nel 1145 i confratelli ultimarono i lavori per la riparazione dei danni causati dall'incendio, mentre sembra che durante il 1148 papa Eugenio III abbia soggiornato lungamente nel monastero, fatto in cui è possibile intravedere un tentativo dell'abate Onesto di riaffermare il ruolo del cenobio. In quest'ottica di rilancio si colloca pure il provvedimento papale di Adriano VI (1156) che ridiede prestigio all'abbazia a scapito della diocesi bresciana e attribuì importanti privilegi agli abati.
Iniziò intanto progressivamente a concretizzarsi la frammentazione del dominatus abbaziale con la trasmissione del potere amministrativo su svariate e cospicue proprietà del Settentrione a numerosi feudatari; le prime entità comunali che andavano affermandosi nei dintorni del cenobio, tra cui Gottolengo, Gambara, Ghedi (1196), nonché Leno stesso, avanzavano invece le prime rivendicazioni di autonomia dalla giurisdizione dell'abbazia. Per quasi un ventennio il monastero, che venne anche incendiato, patì le campagne militari di Federico Barbarossa, ma questi, al termine dei suoi scontri con i comuni della Lega Lombarda, concesse ai monaci, schieratisi dalla sua parte, un importante diploma, effimera riconferma del potere del cenobio.Nel frattempo il contrasto tra la diocesi bresciana e l'abbazia lenese andava acuendosi: si colloca in questo periodo, alla fine del XII secolo, una testimonianza emblematica di questo vero e proprio scontro perpetuo tra cattedrale e abbazia per il controllo delle decime e la giurisdizione delle chiese rurali. Si tratta di una deposizione giudiziaria di Montenario, canonico dell'abbazia in quegli anni, riportata nel Dell'antichissima badia di Leno pubblicato nel 1767 da Francesco Antonio Zaccaria, della quale però non ci è giunto l'originale. Montenario, riferendosi al proprio cenobio, dice:
Dalla testimonianza si deduce come, per la comunità di Leno, il definire "pieve" l'abbazia, forte dell'indipendenza dalla diocesi costantemente confermata da papi e imperatori, fosse considerato un affronto. Il XII secolo si concluse con il rettorato di Gonterio, uomo di fiducia dell'imperatore, che operò una totale ricostruzione della chiesa abbaziale nel tentativo di ribadire il prestigio dell'Ordine a Leno.
Il Duecento si aprì in modo drammatico con una sollevazione del popolo di Leno, il quale riuscì a impadronirsi del monastero scacciando i monaci, i quali però riuscirono, con le armi, a riconquistarlo nel 1209. Nel medesimo anno l'abate Onesto decise la costruzione di un nuovo ospedale, dedicato ai Santi Bartolomeo e a Antonio, gestito dai benedettini, a disposizione della comunità. Per far fronte ai debiti economici furono attuate numerose vendite fondiarie e nel 1212 la Santa Sede delegò il vescovo di Cremona, Sicardo, come curatore degli affari economici del monastero lenese.Seguì il lungo e funesto abbaziato di Epifanio, uomo dissoluto e disonesto, che lasciò in deplorevole stato non solo le finanze, ma anche i libri e gli oggetti sacri della badia tanto da dover far intervenire il papa che lo depose negli anni trenta del XIII secolo. Negli anni successivi, caratterizzati dalla lotta tra guelfi e ghibellini, gli abati di Leno si schierarono ora da una parte ora dall'altra, accentuando sempre più la miseria della comunità monastica che, per mantenersi, ricorse sempre più spesso ad affitti e a vendite, dilapidando ulteriormente l'ormai ridimensionato patrimonio fondiario.Nel secolo seguente aumentano le contese di natura giurisdizionale e fiscale tra il monastero e la comunità di Leno, mentre la miseria dell'abbazia fu ulteriormente accresciuta da una razzia ad opera dei Visconti nel 1351. Seguì il lungo abbaziato di Andrea di Taconia, proveniente da Praga e cappellano di Carlo IV, che resse le sorti della badia barcamenandosi nelle diverse angherie per cercare di mantenere almeno il prestigio e la dignità del cenobio.Questo abate soggiornò spesso lontano da Leno, tanto che il seggio venne occupato da due usurpatori: uno di questi, Ottobono, dopo la morte dell'abate boemo (1408) si coalizzò con i Veneziani durante la conquista del Bresciano e quando la città venne conquistata dalla Serenissima egli ottenne dal doge e dal papa la direzione del cenobio lenese (1434), confermata per altro, nello stesso anno, da un'importante bolla pontificia.Nel 1451, alla morte di Ottobono, divenne abate Bartolomeo Averoldi. Egli dapprima (1471) intrecciò contatti con la riformata Congregazione di Santa Giustina di Padova, nel tentativo di contrastare la caduta del monastero di San Benedetto di Leno e aggregarlo alla Congregazione, come già aveva fatto la bresciana abbazia di Sant'Eufemia; poi, più interessato all'avanzamento personale che al benessere della comunità benedettina, in cambio dell'arcivescovado di Spalato, con il benestare del papa diede in commenda nel 1479 il cenobio lenese al nobile veneziano Pietro Foscari. Questo evento sancì la definitiva fine del ruolo egemone di Leno come monastero imperiale e aprì le porte a un'ulteriore, triste e lenta decadenza della comunità monastica.
Dopo la cessione in commenda del monastero ne ressero le sorti per lo più personaggi della nobiltà veneziana e bresciana come i Foscari, i Vitturi e i Martinengo. I commendatari furono per lo più interessati ai titoli ricevuti con la nomina ad abate piuttosto che dall'effettiva organizzazione della vita monastica, anche in relazione al fatto che spesso essi esercitavano contemporaneamente la carica di vescovo o altre prelature di rilievo, lasciando così a sé stesso il monastero.Caso a parte fu l'abbaziato di Girolamo Martinengo (1529-1567) che fece edificare nuove stanze per i frati e caseggiati a uso lavorativo e impiantò, presumibilmente, un vigneto. Nel frattempo proseguivano i contrasti tra la comunità benedettina e le cittadinanze locali, in particolare Ghedi, per la giurisdizione di numerosi fondi ad uso agricolo, che si risolsero spesso con la vittoria dei comuni. A testimonianza del cattivo stato in cui versava il cenobio sono le direttive emanate da Carlo Borromeo a seguito della visita apostolica occorsa nel marzo 1580, che imponeva di pareggiare il pavimento, curare il tabernacolo, procurare un crocifisso, imbiancare la chiesa...Nel Seicento e nel Settecento la direzione della badia fu ancora appannaggio di patrizi veneziani come i Basadonna, i Morosini, i Barbarigo e i Querini. In particolare Angelo Maria Querini, che ricoprì il ruolo di abate commendatario nella prima metà del XVIII secolo, si limitò solamente a percepire le rendite derivanti dal monastero (circa 260 fiorini d'oro) e paradossalmente, mentre a Brescia per sua iniziativa era in allestimento la Biblioteca Queriniana, non si curò affatto di salvaguardare il copioso archivio lenese e lasciò cadere in rovina gli edifici abbaziali. Nel 1758 è nominato abate commendatario Marcantonio Lombardi, che incaricherà Francesco Antonio Zaccaria di compiere un'accurata indagine storica e architettonica circa il cenobio lenese.
Il lavoro dell'erudito venne pubblicato a Venezia nel 1767 col titolo Dell'antichissima badia di Leno. Nel frattempo nel 1759 era stata pubblicata la raccolta di bolle e diplomi indirizzate al monastero di Leno da parte di Giovanni Ludovico Luchi. Lombardi sarà l'ultimo abate nella storia dell'abbazia: alla sua morte (1782), i rimanenti beni dell'istituto monastico furono incamerati dalla Repubblica di Venezia, che trovandosi in un periodo di difficoltà cercò di finanziarsi abolendo le commende, e nell'anno successivo, 1783, con decreto senatoriale venne dichiarata ufficialmente soppressa l'abbazia.L'ormai ex monastero fu acquistato, assieme al terreno su cui sorgeva, dalla famiglia Dossi, i quali chiesero e ottennero dal governo veneto l'autorizzazione a procedere con la demolizione degli edifici abbaziali: il luogo divenne cava di spoglio per i lavori alla costruzione della nuova Parrocchiale di San Pietro. Si chiudeva così la storia dell'abbazia, durata poco più di un millennio. I Dossi edificarono quindi in prossimità dell'antico cenobio una villa e mantennero il terreno a prato; la villa venne a sua volta abbattuta nel 1873 e sostituita dall'attuale Villa Badia.
Risale al 1990, all'interno di un ampio progetto archeologico nella Bassa Bresciana promosso dall'Università degli Studi di Brescia, la prima proposta di condurre scavi nell'area in cui sorgeva l'antico monastero benedettino di San Benedetto di Leno, ma l'iniziativa non ebbe successo. Solo nel 2002, dopo l'acquisto del sito Villa Badia (circa 6500 m²) da parte di un istituto di credito locale, sono iniziate le prime prospezioni geofisiche con metodo GPR o georadar. I dati confermarono la presenza di gruppi di strutture laterizie sepolte a più livelli di profondità; l'anno successivo, operando in base ai dati delle ricognizioni scientifiche e alle mappe settecentesche, iniziò la prima campagna di scavi, conclusasi nel 2004.I lavori degli archeologi si circoscrissero ad un'area di 680 m² e riportarono alla luce parte del muro perimetrale della chiesa abbaziale, distinta in tre fasi, le fondamenta della cripta, una tomba dipinta, la base dell'antico campanile e pochi resti di edifici abbaziali. A ovest della chiesa abbaziale fu invece rilevata dal georadar la presenza di strutture altomedioevali databili tra la fine del IV e VI secolo; la nuova area si estende probabilmente fuori dall'area indagabile di Villa Badia, sotto l'attuale Parrocchiale, nell'area dell'antico castello, ed era forse separata dal monastero da un fossato artificiale, predisposto dagli abati per difendersi dagli Ungari nel X secolo.Nel 2010 è stata intrapresa una seconda campagna di scavi archeologici che ha portato alla luce le fondamenta di una piccola chiesetta e molteplici sepolture nei suoi dintorni. I dati emersi sono ancora in fase di studio, ma sembrano avvalorare la tesi di un insediamento preesistente la fondazione del monastero di San Benedetto.
La prima chiesa dell'abbazia di San Benedetto venne fondata pochi anni prima dell'istituzione del monastero stesso per iniziativa di Desiderio, attorno al 756, forse in previsione dell'erezione del cenobio, avvenuta due anni dopo. L'esistenza di questo primitivo edificio è stata confermata dagli scavi archeologici i quali, oltre a metterne in luce le fondamenta poi inglobate nella ricostruzione di Gonterio del XII secolo, hanno portato al ritrovamento di una sepoltura con croci dipinte databile all'VIII-IX secolo. Le misure, stimate nel corso degli scavi, sono dai 16 ai 24 metri di lunghezza e 12 di larghezza. L'edificio presentava inoltre il tradizionale orientamento sull'asse est-ovest.La chiesa terminava ad oriente con il presbiterio e l'altare ed era probabilmente triabsidata allo stesso modo delle chiese monastiche di fondazione desideriana, quali San Salvatore a Brescia o San Salvatore a Sirmione e come, d'altra parte, lascia intendere la triplice dedicazione dell'edificio sacro al Salvatore, a Maria e all'arcangelo Michele. Non dimostrabile, ma assai probabile, l'esistenza sin da questa prima fase della cripta, sufficientemente motivata dal conferimento di importanti reliquie e dalle verosimili analogie, anche in questo caso, con le altre chiese desideriane prima nominate.
La seconda chiesa abbaziale risale all'XI secolo e sorse per iniziativa dell'abate Wenzeslao (1055-1068). L'intervento dell'abate si concretizzò in un semplice raddoppio a occidente della chiesa desideriana, che ne aumentò la lunghezza di circa 28 metri, impostato su un'unica navata, terminante in un'ampia abside con presbiterio rialzato, dove forse veniva somministrato il battesimo, e una cripta sottostante provvista d'altare. Si accedeva a quest'ultima probabilmente per mezzo di due scalinate laterali alla scalinata principale che invece conduceva all'altare soprastante.
La cripta era costituita da quattro navatelle, scandite da 15 esili colonnine e provvista sia di un ingresso che la metteva in diretta comunicazione con l'esterno sia di seggi in muratura nell'emiciclo absidale che lasciava pensare all'esistenza di un coro per i frati. Non si può sapere con certezza se questo prolungamento della chiesa I a occidente abbia finito col determinare due diversi ambienti sacri, comunicanti tramite l'antico ingresso alla chiesa, o piuttosto con la creazione di un grande edificio sacro dall'ambiente unitario tramite l'abbattimento della facciata della struttura desideriana.Con l'edificazione della seconda chiesa sorse, sul lato perimetrale meridionale di questa, anche un massiccio campanile che lasciava intendere i connotati plebani del monastero, avvalorando la tesi dell'esistenza di un battistero. Andrea Breda, nel 2007, ipotizza, sulla base delle dimensioni delle rinvenute fondamenta della torre campanaria, che questa dovesse essere paragonabile a quella della basilica di San Zeno a Verona. Il campanile, così come la chiesa II, ebbe comunque vita breve, essendo già scomparsa all'inizio del XII con la costruzione della grande chiesa di Gonterio.
L'ultima fase architettonica della chiesa abbaziale, quella poi giunta fino al Settecento, è databile al XII secolo, operata su volere dell'abate Gonterio.. La costruzione dell'edificio, seppur rispettando l'orientamento del precedente edificio e ricalcandone alcuni lineamenti, comportò la completa demolizione della chiesa desideriana e dell'ampliamento di Wenzeslao. L'edificio si presentava in forme abbastanza inusuali ma imponenti, lungo quasi 50 metri e largo più di 25, diviso in due aree nettamente distinte.La prima era la grande aula riservata ai fedeli, suddivisa in tre navate tramite grandi piloni quadrilobati di 1,80 m di diametro, tre per lato. Seguiva un lungo presbiterio concluso da un'abside semicircolare, riservato invece ai monaci. Nell'ultimo tratto, il presbiterio era anche fortemente rialzato e nello spazio sottostante si apriva una grande cripta, probabilmente destinata alla venerazione delle reliquie di san Benedetto e dei santi Vitale e Marziale e ancora esistente nella seconda metà del XVI secolo.Non si è ovviamente a conoscenza delle decorazioni pittoriche e lapidee che un tempo dovevano adornare l'edificio: gli unici frammenti di rilievo giunti fino a noi provengono dal portale principale della chiesa o "porta regia", scolpito nell'ambito del cantiere di Gonterio e ancora intatta alla fine del Settecento. I resti consistono in parte della lunetta sovrastante l'architrave, conformata in una successione di archetti con una figura umana al centro, probabilmente Gesù, e in tre leoni: due di essi sono oggi conservati all'ingresso della Parrocchiale di Leno mentre il terzo, uno dei due stilofori che sostenevano le colonne del protiro, si trova all'interno del municipio del paese
Il resto del complesso abbaziale può essere ricostruito sulla base di una mappa dell'Archivio di Stato di Venezia risalente alla fine del Settecento, forse a poco prima della demolizione, che illustra in pianta i vari ambienti. Si riconoscono la chiesa a sud allineata sull'asse est-ovest, con abside a est, seguita a nord dagli altri edifici, in particolare il grande chiostro che appare però conservato solamente su due ali.
A nord-est si scorge un piccolo edificio absidato, identificabile con uno dei due oratori, di santa Maria e di san Giacomo, presenti nell'abbazia in aggiunta alla chiesa. Verso ovest si estende un grande vigneto impiantato nel Cinquecento, che sostituì probabilmente altre strutture precedenti. Sempre nel XVI secolo era poi stato inaugurato dall'abate commendatario Girolamo Martinengo, a sud della chiesa abbaziale, un palazzo con strutture di servizio e nuove celle per i monaci, che tutt'oggi esiste come edificio a scopo abitativo conosciuto col nome di Badia Vecchia.I dati archeologici sono comunque esigui e non c'è nulla che confermi con esattezza l'esistenza di una biblioteca, di uno scriptorium o di una scuola per i pueri oblati, benché siano tutte strutture dall'esistenza plausibile, almeno durante il periodo di massimo splendore dell'abbazia, vista la rilevanza del monastero in epoca medioevale. In quest'ambito si ascrive la speculazione degli studiosi circa un codex, oggi conservato alla Biblioteca Queriniana di Brescia, presumibilmente originario del cenobio lenese.
Sin dai primi anni della sua esistenza il monastero di San Benedetto era stato largamente dotato di beni e possedimenti. L'abbazia si configurava come un cenobio imperiale o Reichklöster non solo per l'eminenza del fondatore, ma soprattutto per il ruolo svolto dai monaci all'interno della politica imperiale. Gli imperatori, al di là di larghe concessioni fondiarie, attribuirono agli abati del monastero diritti come l'esenzione fiscale, la libera elezione degli abati, la facoltà di nominare un avvocato che a sua volta incaricasse due giudici di amministrare la giustizia nelle curtes dipendenti da Leno e ancora la titolarità esclusiva delle decime riscosse sui terreni di proprietà abbaziale.I privilegi papali, oltre a riconfermare alcune concessioni imperiali, ne garantivano altre di natura spirituale molto importanti. Anzitutto l'abate di Leno poteva essere consacrato solamente dal papa; il rettore del monastero aveva inoltre facoltà di ricorrere a qualsiasi vescovo per la consacrazione dei canonici e del crisma, svincolandosi così dall'obbligo di rimettersi al presule bresciano, e anche il diritto, durante i concili romani, di portare la mitra e vesti episcopali. Le bolle papali assicurarono agli abati anche la possibilità di istituire mercati ed edificare castelli e chiese sui territori di proprietà abbaziale. In definitiva, il monastero e tutte le sue pertinenze divennero una sorta di enclave all'interno della diocesi di Brescia.Questo regime d'esenzione e privilegi iniziò ad affievolirsi progressivamente a partire dal XII secolo, al termine della lotta per le investiture.
I monaci benedettini, da sempre considerati grandi bonificatori di aree paludose, quando giunsero a Leno non ebbero bisogno di intraprendere grandi opere di drenaggio. Infatti gran parte dell'area della Bassa Bresciana era già stata bonificata dai Romani, sicché si limitarono a prosciugare solamente esigue zone paludose.L'enorme quantità dei terreni di proprietà del monastero di San Benedetto veniva ridistribuita ai contadini, che li lavoravano per conto degli abati, dando loro parte del raccolto (decima) che consisteva essenzialmente nel frumento; i fondi abbaziali erano organizzati in curtes, amministrate per conto di delegati laici oppure dai monaci stessi. Si praticava intensamente anche l'allevamento e la viticoltura, con la realizzazione di canali ad uso agricolo.  Il disboscamento rese Leno un punto focale per il commercio del legname in tutto il circondario; le terre ottenute con il taglio dei boschi divennero nuovi campi coltivabili oppure pascoli per ovini e bovini, ma consistenti aree boschive vennero mantenute dal momento che queste rivestivano un'enorme importanza economica per attività come la caccia o l'allevamento dei suini, che necessitava di grandi quantità di ghiande. I lavori manuali e agricoli erano considerati attività per i servi, mentre i monaci si dedicavano per lo più a mansioni manageriali, culturali, assistenziali, religiose e al più artigianali. Vi erano infatti monaci che si dedicavano alla trascrizione dei codici nello scriptorium, all'istruzione degli oblati, alla cura dei malati e dei forestieri nello xenodochio e nell'ospedale, e frati artigiani come fabbri, calzolai, falegnami o cuochi.Come monastero imperiale gli abati avevano importanti compiti nell'ambito dell'ordinamento pubblico per conto del sovrano, impegno ricompensato dall'imperatore stesso che garantiva la sicurezza e la quiete del complesso monastico.Cospicuo, almeno fino a tutto il IX secolo, era il numero dei confratelli, superiori a un centinaio. Di questi almeno un terzo doveva essere costituito da fanciulli, i cosiddetti pueri oblati, affidati dai genitori all'abate affinché ne curasse l'istruzione e il sostentamento promettendo in cambio la presa dei voti minori del piccolo. Sembra confermata l'esistenza nel monastero di San Benedetto di Leno di una scuola per l'istruzione di questi fanciulli, ma dall'inizio del XII secolo l'oblazione dei fanciulli venne moderata e regolamentata e ciò si tradusse in un drastico calo del numero dei monaci lenesi.
I monaci ebbero a carico anche la cura pastorale dei loro possedimenti, come ben testimonia la lite per Gambara. Essi somministravano i sacramenti nelle chiese esterne di loro giurisdizione come quella lenese di San Giovanni o ad Ostiano e forse anche nella chiesa abbaziale. La comunità monastica di Leno e le sue dipendenze offrivano ricovero ai poveri e ai pellegrini, dato che trova riscontro nell'esistenza di un hospitale su due piani e di grandi dimensioni che ospitò, peraltro, un'assemblea giudiziaria presieduta da Federico Barbarossa nel 1185. Nel 1209 venne inoltre iniziata la costruzione di un ospedale per l'assistenza ai malati.I possedimenti dell'abbazia, sparsi per tutto il Settentrione, rendevano necessario un rapporto continuo e stabile con la sede abbaziale di Leno. Una via di comunicazione fondamentale per l'economia del monastero fu il fiume Oglio, che affluendo nel Po metteva in diretto contatto il Bresciano con l'Adriatico. Sempre sfruttando questo importante corso d'acqua veniva importato nell'entroterra il sale estratto presso Comacchio, località in cui gli abati di San Benedetto possedevano delle saline. Il mercato della Badia, seppur originatosi e sviluppatosi nel contesto curtense, era un'economia relativamente aperta, i cui principali scambi commerciali erano effettuati con le città di Verona, Brescia e Pavia, località dove peraltro erano site delle strutture di proprietà del cenobio come la bresciana chiesa di San Benedetto. Inoltre si ha nota di proprietà lenesi nell'area della Lunigiana e della Val di Magra, importante area di transito dei pellegrini della Via Francigena e della Via degli Abati dai quali riscuoteva i dazi di pedaggio e offriva loro ricovero.
Oltre alle strutture emerse durante gli scavi archeologici compiuti sul sito dell'abbazia, è giunto fino a noi un gruppo composto da circa un centinaio di frammenti di varia natura, soprattutto lapidei e provenienti dall'originale decorazione plastica e architettonica degli edifici monastici. Questi frammenti, recuperati direttamente dalle strutture dell'abbazia in via di demolizione o riconosciuti come provenienti da Leno solo successivamente, oppure ancora recuperati durante gli scavi del XX secolo, sono per la maggior parte conservati nel museo di Santa Giulia a Brescia e in luoghi pubblici o collezioni private di Leno.
Per la maggior parte di essi è praticamente impossibile risalire all'originaria collocazione, trattandosi soprattutto di piccoli frammenti ormai del tutto estraniati dal contesto per il quale erano stati predisposti: si tratta, per la maggior parte, di piccoli capitelli, basi di colonnine, frammenti di cornici o residui di complessi plastici decorativi più ampi. Tra i pezzi più rilevanti dal punto di vista storico, artistico e documentaristico si ricordano i resti del portale della chiesa abbaziale, alcune iscrizioni funerarie, una lunetta lavorata a bassorilievo e due Madonne col Bambino in stucco, ma di provenienza incerta. La maggior parte dei frammenti è datata alle prime fasi del complesso monastico (VIII-X secolo), mentre le altre, le più consistenti, sono da ascrivere al XII-XIII secolo, ai rifacimenti operati da Gonterio. Altri pezzi, più tardi, sono distribuiti dal XV al XVII secolo.
È di seguito proposta la successione degli abati che ressero le sorti dell'abbazia secondo Zaccaria e secondo Ferrante Aporti:
Ermoaldo (759-790), bresciano, si alleò con Potone, duca di Brescia, poi ucciso, per ripristinarlo nella signoria della città.
Badolfo o Baldolfo (800-815 circa), Carlo Magno gli donò le terre di Sabbioneta.
Donnino (958-981), accettò in permuta da Azzo, conte di Modena e Reggio, alcuni suoi beni con le terre di Gonzaga già di proprietà dell'abbazia.
Ermenolfo (981-999), nel 994 dovette subire i soprusi del bandito Raimondo che fu cacciato dall'abbazia solo nel 996 con l'arrivo dell'imperatore Ottone III.
Richerio (1036-1038), di origini germaniche, era amico dell'imperatore Corrado II.
Tedaldo (1104 circa-1146), sotto la sua reggenza, nel 1137, l'abbazia subì un violento incendio.
Onesto I (1146-1163), provvide alla sistemazione dell'abbazia incendiata e della chiesa che fu consacrata da papa Eugenio III.
Gonterio Lavello Lungo (1178-1209). Nel 1205 gli abitanti di Leno si ribellarono contro la signoria degli abati.
Pietro Pagati (1339-1366), da Ghedi. Gli Umiliati di Brescia si unirono ai frati dell'abbazia portando in dote i loro beni.
Ottobono conte di Langosco e di Mirabello, usurpatore (1402-1451 poi legittimato dal papa nel 1434). Sotto la sua reggenza, nel 1434, avvenne la cessione di San Martino dall'Argine a Gianfrancesco Gonzaga, primo marchese di Mantova.

L'abbazia di San Michele Arcangelo a Passignano è un monastero della Congregazione vallombrosana situato nel territorio delle colline del Chianti, in località Passignano, nel comune di Barberino Tavarnelle, in provincia di Firenze.
Il monastero adottò la regola vallombrosana già nell'XI secolo per opera di Giovanni Gualberto, che qui morì nel 1073. Più volte distrutto e ricostruito, oggi appare più come un castello che come una comunità monastica.
Il complesso monastico appare ancora oggi racchiuso all'interno della cortina muraria quattrocentesca a pianta quadrangolare con torri d'angolo ma sono evidenti le integrazioni neogotiche realizzate alla fine del XIX secolo quando, soppressa la comunità monastica, venne trasformato in una villa. La chiesa abbaziale, a pianta a croce latina, è stata quasi interamente ricostruita dalla seconda meta del XVI secolo e internamente affrescata dal Passignano e da Alessandro Allori.
Il complesso monastico dal 1986 è tornato di proprietà dei monaci vallombrosani.
L'intitolazione a san Michele arcangelo suggerisce come epoca di fondazione l'epoca longobarda, visto il particolare culto tributato all'"angelo guerriero" da parte del popolo germanico. Una leggenda afferma che il fondatore sarebbe stato un certo Sichelmo: nel Rituale Passinianense del 1316 alla data 18 ottobre risulta prescritto un ufficio in suffragio di Sichelmo e di suo fratello Zenobio; vi si legge infatti: de officio Sichelmi, qui hedificavit hoc monasterium. Un'errata identificazione di Zenobio, fratello di Sichelmo, con il santo vescovo Zanobi ha portato ad ipotizzare come data di fondazione il 395, altre ipotesi hanno suggerito come anno di fondazione l'899 ed il 989 sempre in base ad arbitrarie identificazioni di Zenobio con omonimi vescovi fiesolani.
Quel che è certo è che il monastero di Passignano nel suo archivio, contenente, un tempo, più di 6600 pergamene, conservava un atto qui rogato nel marzo dell'884 redatto alla presenza di un tale Wilerado scabino. Da un atto datato 27 marzo 903 si sa che nell'allora oratorio di san Michele di Passignano viveva una famiglia monastica presieduta da un abate e da un proposto. Nell'XI secolo la comunità fu tra le prime ad accogliere la riforma monastica di Vallombrosa, promossa da Giovanni Gualberto, divenendo una delle sedi della lotta contro la simonia.
Il primo abate vallombrosano di Passignano fu Leto che, nella primavera del 1050, era presente ad un sinodo romano e che organizzò l'incontro tra papa Leone IX e san Giovanni Gualberto, incontro che si tenne nell'estate dello stesso anno proprio in questo monastero. Un altro importante abate di Passignano fu Pietro che il 13 febbraio 1068 davanti alla Badia a Settimo camminò in mezzo al fuoco, uscendone illeso; dopo tale episodio il vescovo di Firenze Pietro Mezzabarba, accusato dai vallombrosani di simonia, dovette abbandonare la città e l'abate Pietro venne denominato Igneo.
Dopo avere passato tutta la vita a combattere per la libertà della chiesa, san Giovanni Gualberto morì nel monastero di Passignano il 12 luglio 1073; poco prima della morte aveva avuto la soddisfazione di vedere elevato al soglio pontificio il vallombrosano Ildebrando che, solo contro tutti, aveva difeso l'ordine vallombrosano dalle accuse di Pier Damiani durante il sinodo romano del 1067. Poco prima, nel 1072, papa Alessandro II, convalidò l'ordine ed elevò alla dignità cardinalizia san Pietro Igneo; una volta cardinale l'Igneo si dedicò a un'intensa attività diplomatica presso la corte dell'imperatore Enrico IV.
L'essere la custode dei resti mortali di san Giovanni Gualberto pose la badia in una posizione di prestigio nell'ambito vallombrosano. Il prestigio però le venne anche attraverso donazioni e acquisti che le permisero di amministrare non solo vasti territori nel Chianti, ma anche molti edifici adibiti al culto o all'accoglienza dei pellegrini, dei malati e dei poveri.
Nell'aprile del 1121 si accampò presso il monastero l'esercito guidato da Corrado di Scheiern marchese di Toscana che, in quell'occasione, confermò ai monaci i loro privilegi; probabilmente nel monastero soggiornò anche l'imperatore Federico Barbarossa il cui ritratto venne dipinto in una sala.
La distruzione di Fiesole nel 1125 da parte dei fiorentini fu un evento che molto influì sulla storia della badia. Dopo la distruzione della rivale i fiorentini, temendo una grave punizione da parte di papa Onorio II, si rivolsero all'abate di Vallombrosa, Atto, affinché intercedesse in loro favore presso il pontefice. L'abate si impegnò ad intervenire a patto però che il vescovo di Firenze, in cambio dei territori fiesolani occupati nel Mugello, cedesse, al vescovo di Fiesole, la pieve di Sillano, di cui il monastero era una dipendenza. La proposta venne accettata e il distacco dalla diocesi di Firenze portò anche ad un mutamento della politica del monastero. Infatti da quel momento si iniziarono a seguire gli orientamenti politici di Siena. Ciò fu anche una conseguenza dell'ubicazione del monastero: posto ai confini tra i due contadi era spesso vittima delle ostilità tra i due, subendo gravi danni.
Lo scisma che avvenne durante il pontificato di papa Alessandro III sconvolse l'intera congregazione vallombrosana; dal monastero di Passignano venne allontanato, nel 1165, l'abate Lamberto, sostenitore di Alessandro III e venne nominato, dal cancelliere imperiale, l'abate Ugo, sostenitore dell'antipapa Pasquale III. Il momento di massima tensione fu nel 1168, quando venne nominato quale antipapa Giovanni, abate del monastero vallombrosano di Strumi, che prese il nome di Callisto III; a quel punto, all'interno del monastero, si formarono due fazioni, con conseguenti disordini, che non finirono neanche nel 1169, quando Alessandro III, oltre a confermare i privilegi della congregazione, ordinò al nuovo abate di Vallombrosa Giacomo di allontanare da Passignano l'abate Ugo e di ripristinare la direzione di Lamberto. In quello stesso periodo si moltiplicarono in Toscana gli intrighi dell'imperatore di Costantinopoli Manuele che aveva come obiettivo la conquista delle terre dell'Italia centrale per compensare la perdita di quelle che i Normanni gli avevano sottratto nell'Italia Meridionale. Dall'imperatore partirono delle somme di denaro destinate al monastero di san Michele presso poggio San Donato a Siena, sottoposto a Passignano; questi denari ufficialmente erano stati inviati per il mantenimento del monastero ma in realtà, venivano distribuiti al popolo per organizzare sommosse. Intervenne il papa che, in data 16 maggio 1177, proibì queste attività. Sempre in quel periodo iniziò una controversia giuridica sul possesso di tale monastero tra Passignano e Vallombrosa, che si concluse a favore di Passignano.
In seguito alla distruzione di Fiesole del 1125, il vescovo fiesolano era stato obbligato a risiedere a Firenze ma era in progetto di trasferire la sede vescovile a Figline per sottrarsi al controllo di Firenze; questo piano era conosciuto e appoggiato da Siena, da Arezzo e soprattutto dal papa Alessandro III che approvò tale piano con ben tre bolle consecutive e, addirittura nell'ultima, considerava il progetto ormai concluso visto che conferiva al presule il titolo di Vescovo di Figline e Fiesole. A Figline erano già sorti gli edifici che avrebbero dovuto accogliere il vescovo e la badia di Passignano aveva appositamente acquistato, il 30 aprile 1175, la collegiata di Santa Maria, che sarebbe diventata la cattedrale. Tutto era ormai pronto, il vescovo fiesolano aveva chiesto aiuto agli aretini per effettuare il trasloco, ma quando i fiorentini sconfissero Arezzo in battaglia, tutto saltò e, non paghi della vittoria sul campo, i fiorentini distrussero Figline e bruciarono tutti i locali della costituenda diocesi. Dopo tali episodi iniziò una lunga serie di processi contro Passignano ed il Capitolo di Fiesole che durarono vari decenni.
Il 20 novembre 1199 Firenze impose ai monaci di Passignano il giuramento di non ordire alcun complotto né alleandosi col papa, né alleandosi con l'imperatore. Ma era tardi, poiché Passignano era già alleata della famiglia filo imperiale degli Alberti che, contro Firenze, costruì una città: Semifonte. Alla costruzione della città partecipò anche Passignano, realizzando una chiesa ed un ospedale. In un primo assalto alla città nel 1196, i fiorentini distrussero gli edifici di Passignano e nel 1202 demolirono fin dalle fondamenta Semifonte, imponendo al monastero di Passignano una tassa di 124 libbre per la sistemazione dei superstiti abitanti di Semifonte.
Oltre alle attività politiche verso la fine del XII secolo l'abate di Passignano Gregorio fu impegnato per la canonizzazione di san Giovanni Gualberto per la quale scrisse anche una nuova versione della Vita del Santo in cui introdusse anche nuove informazioni tra cui la nascita nel castello di Petroio e l'appartenenza alla famiglia dei Visdomini, famiglia cui apparteneva lo stesso abate. Il 1º ottobre 1193 avvenne la canonizzazione da parte di papa Celestino III e alla cerimonia parteciparono 23 cardinali, un arcivescovo, l'abate di Fulda e gli ambasciatori dell'imperatore bizantino e del re d'Inghilterra. L'elevazione delle spoglie mortali del Santo, ordinata il 23 maggio 1194 dal papa ai vescovi di Arezzo, Pistoia e Siena, non poté effettuarsi a causa dell'opposizione dei vescovi di Firenze e Fiesole, che ancora erano in causa con Passignano. Nel 1205 papa Innocenzo III depose l'abate di Passignano Uberto e il 27 marzo 1210 ordinò ai vescovi di Fiesole e di Firenze di elevare le reliquie del fondatore di Vallombrosa ma tale ordine venne eseguito solo il 10 ottobre dello stesso anno. In quell'occasione il corpo venne ispezionato e da esso vennero prelevate delle parti per le quali nei secoli successivi i monasteri vallombrosani fecero eseguire dei ricchi reliquiari. In seguito l'abate Gregorio venne nominato vescovo di Aquino.
Nonostante che in seguito al Concilio Lateranense IV del 1216 fosse stato istituito l'ufficio dei Visitatori per controllare che nei monasteri si osservasse la regola e l'istituzione dell'ufficio del Procuratore presso la Curia Romana per tutelate le esenzioni ed i privilegi dell'Ordine, nel 1222 il monastero di Passignano e gli altri monasteri vallombrosani si trovarono al centro di una contesa con il vescovo di Fiesole Ildebrando a causa di esenzioni fiscali. La disputa si tenne il 26 febbraio 1222 nella pieve di Santa Maria Novella, in diocesi di Fiesole. A difendere le ragioni dei monasteri intervenne Giacomo, decano di Vallombrosa, che mostrò la bolla pontificia con i privilegi. Si scatenò il parapiglia; prima il vescovo fiesolano tentò di impedire la lettura del documento poi affermò che i monasteri erano sul suo territorio e che quindi a lui dovevano pagare le tasse, infine visto che i monaci non avevano regalato nulla in occasione della sua consacrazione pronunciò un elogio degli incendiari dei beni monastici e minacciò mali peggiori per i ribelli.
Il monaco Giacomo effettuò altre missioni con risultati migliori come quella del 1210 quando consegnò a Luigi IX Re di Francia una reliquia di san Giovanni Gualberto, o come nel 1222 quando su incarico di Innocenzo III aiutò san Domenico di Guzmán nella predicazione contro gli eretici; come nel 1226 quando fece da intermediario per conto di Gregorio IX alla corte di Federico II di Svevia. Missione fallita visto che nel 1229 il papa iniziò una guerra contro l'imperatore. Per le spese militari il papa impose ai monasteri toscani della pesanti tasse, e per pagarle i vallombrosani furono costretti a impegnare quasi tutto il loro patrimonio che nel 1245, dopo una sentenza del tribunale, cadde in mano ai creditori. I beni di Passignano passarono alla famiglia degli Scolari, i quali nel 1255 occuparono il monastero tenendo prigionieri i monaci e costrinsero l'abate ad andare in giro giorno e notte con una scorta armata, non paghi distrussero il monastero e bruciarono la chiesa. Di questa situazione approfittarono gli abitanti di Poggio a Vento, un villaggio limitrofo soggetto all'autorità di Passignano, che ottennero nel 1258 di poter eleggere autonomamente i rettori del comune. A dare parere a loro favorevole fu il giurista Accursio.
I ghibellini furono cacciati definitivamente da Firenze nel 1267 e nel 1269, dopo la sconfitta a Colle Val d'Elsa anche a Siena si insediò un governo guelfo, instaurato da Simone di Montfort, vicario di Carlo d'Angiò. Questi avvenimenti ebbero ripercussioni immediate sulla vita del monastero. Nel 1272 l'abate di Vallombrosa Plebano depone quello di Passignano Rodolfo e affida il monastero a Ruggero dei Buondelmonti, guelfo, già eletto nel 1266 ma a causa del governo ghibellino instaurato a seguito della Battaglia di Montaperti non aveva potuto prenderne il possesso. Il Buondelmonti iniziò subito a ricostruire il monastero (nell'architrave di un porta è incisa la data 1294) e la chiesa che nel 1287 erano terminati e subito dopo iniziò la costruzione del campanile che era concluso nel 1297. Per sottrarre i monasteri dall'influenza laica la Santa sede si riservava la collazione dei benefici ecclesiastici, varando all'inizio del XIII secolo il sistema della commenda.
Il 23 dicembre 1297 papa Bonifacio VIII nominò l'abate di Passignano Ruggero Buondelmonti priore generale di Camaldoli in sostituzione del priore Frediano. Prima ancora di poter prendere possesso della nuova carica, il 26 marzo 1298 lo stesso Bonifacio VIII lo nominò abate generale di Vallombrosa in sostituzione di Valentino. Per qualche anno Ruggero mantenne anche la carica di abate di Passignano e in politica si schierò con i Guelfi neri appoggiando Corso Donati. Dopo il Calendimaggio del 1300 partecipò al convegno che si tenne a Firenze nella chiesa di Santa Trinita in cui venne deciso di chiamare a Firenze Carlo di Valois e di cacciare dalla città i Guelfi bianchi, a cui apparteneva Dante Alighieri. Nel 1312 si oppose all'imperatore Enrico VII di Lussemburgo: le truppe imperiali avevano prima occupato il monastero di San Salvi per poi porre il porre il loro campo a San Casciano in Val di Pesa. Il monastero venne inserito al 29º posto tra quelli considerati ribelli all'impero. Nel novembre del 1312 nonostante il monastero fosse stato trasformato in fortezza cadde sotto l'assedio delle truppe imperiali guidate dal fratello dell'imperatore l'arcivescovo di Treviri Baldovino; il monastero venne occupato fino all'8 marzo 1313. Gli occupanti minacciarono più volte di radere al suolo il monastero e perciò i monaci fecero un voto alla Madonna che se avesse allontanato dal monastero tale minaccia in cambio avrebbero celebrato ogni anno l'8 dicembre una festa dell'Immacolata Concezione. Furono accontentati.
La vita dell'abate Ruggero Buondelmonti finì il 14 agosto 1313 presso il Guarlone assistito dall'abate di Passignano Nicola. Subito dopo la morte di Buondelmonti l'abate di San Mercuriale di Forlì Bartolo Ceci occupa il monastero di Vallombrosa ed impedisce agli abati di poter eleggere il nuovo generale dell'ordine. Per tutta risposta i monaci si riunirono presso la chiesa di Santa Trinita in Firenze ed elessero generale dell'Ordine l'abate di Passignano Nicola. Contro Bartolo Ceci si schierò anche il re di Napoli Roberto d'Angiò che pretese dal papa una punizione esemplare contro il ribelle che oltretutto era stato autore di una rivolta popolare a Forlì contro il dominio angioino. Il 2 febbraio 1317 il re di Napoli nomino l'abate di Passignano cappellano regio.
Fra i prigionieri fatti da Castruccio Castracani il 23 settembre 1325 dopo la Battaglia di Altopascio figurano tre di Passignano: Puccio Lapi, Moco Compagni e Bartolo Benucci.
La ricchezza del monastero nel XIV secolo era enorme come dimostra una deliberazione emanata il 30 settembre 1370 dal vicario dell'esecutore degli ordinamenti di giustizi del comune di Firenze in cui il monastero venne condannato a pagare una tassa annuale di 320 moggia di grano.
Nel corso del XIV secolo vengono realizzate a Siena due opere per la decorazione della chiesa abbaziale: il Reliquiario di san Giovanni Gualberto, che nel XV secolo venne modificato sostituendone il busto, e nel 1358 il polittico dell'altare maggiore. Nel 1365 risulta in fase di costruzione la chiesa di San Biagio; nello stesso anno Bindo dei Buondelmonti istigò i muratori ad interrompere il lavoro e aizzò i contadini a smettere di lavorare le terre del monastero; questi fatti provocarono la reazione del comune di Firenze che intervenne ammonendolo e facendogli sapere che considerava come ribellione contro il comune qualsiasi sgarbo fatto al monastero. In quel periodo giunsero al monastero anche due lettere di Caterina da Siena in cui si esortava l'abate Martino in una e i monaci nell'altra a preferire piuttosto la morte che venire meno agli impegni derivati dalla missione religiosa.
Con lo scopo di sottrarre i monasteri al sistema della Commenda il 13 maggio 1437 papa Eugenio IV nominò abate di Vallombrosa don Placido Pavanelli, devoto di santa Giustina da Padova, e sempre nello stesso anno impone a Gomez abate della Badia Fiorentina, di inviare dei monaci nei monasteri vallombrosani per introdurre la riforma di Santa Giustina. Tra i monaci inviati c'era don Francesco Altoviti che il 7 gennaio 1441 sarà nominato abate di Passignano. È sotto il suo governo che il monastero prende gran parte delle forme che ancora oggi è possibile vedere. Nel 1454 Altoviti fu nominato anche abate di Vallombrosa. Dopo la nomina ad abate di Vallombrosa Altoviti nominò don Isidoro del Sera quale abate di Passignano e don Bernardo quale abate di san Salvi; entrambi erano monaci dell'osservanza di Santa Giustina e fu in questo periodo che tra i monaci vallombrosani si cominciò ad organizzare i cenobi secondo la riforma attuata nel monastero padovano.
Durante il pontificato di Callisto III si arrivò ad una concordia tra gli abati vallombrosani sulla regola da seguire; prima dell'approvazione il papa incaricò l'arcivescovo di Firenze Antonino Pierozzi di esaminare il testo dell'intesa che però non venne approvata a causa della morte del pontefice. Gli stessi abati presentarono una nuova richiesta al successore di Callisto III, papa Pio II, che incaricò l'abate della Badia fiorentina per la revisione dell'accordo. La nuova bozza trasformò l'ordine in congregatio, organizzata sul modello di Santa Giustina, e dava facoltà agli altri monasteri di aderirvi. Questa nuova congregazione, aveva un preside e celebrava ogni anno i capitoli dell'osservanza, venne detta Sansavina (dal monastero di San Salvi) e venne approvata dal Papa il 13 giugno 1463. Inoltre venne riconosciuto in Francesco Altoviti il generale della Congregazione; ma la concordia durò poco.
Alla morte dell'Altoviti, 22 aprile 1479, all'interno della famiglia vallombrosana avvenne lo scisma: il gruppo dei cosiddetti sansavini elesse quale generale don Isidoro abate di Passignano ma tale nomina venne contestata dai monaci di Vallombrosa che elessero un loro generale nella persona di don Biagio Milanesi che nel 1480 ottenne anche il via libera dal papa. Lo scisma però andava ricucito e così il Milanesi in accordo con l'abate di Passignano stese una bozza di accordo. Tale accordo venne approvato da Innocenzo VIII il 31 gennaio 1485; si stabilì di mettere fine alla congregazione di San Salvi, di creare la nuova Congregazione di Santa Maria in Vallombrosa e si obbligarono tutti i monasteri dell'ordine ad aderirvi sottraendosi alla commenda. Alla nuova congregazione chiese di aderire anche Passignano ma il papa fece sapere al Milanesi che il monastero era stato promesso a Lorenzo de' Medici con la giustificazione che essendo posto in una zona militarmente strategica, quasi al confine con Siena, non poteva essere governato da abati annuali ma doveva essere una diretta dipendenza dello stato mediceo. Nel1485 don Isidoro morì e il Milanesi nominò abate di Passignano Riccardo degli Alberti, tale nomina non fu gradita dal Magnifico che organizzò una spedizione punitiva. In piena notte un esercito composto da oltre 3000 fanti preceduti dal boia entrarono nel monastero, percossero e ferirono i 25 frati presenti che caricati su muli vennero spediti a San Salvi e infine espulsero l'abate. Non era la prima volta che i monaci di Passignano si rifugiavano a san Salvi; già 1478 durante la seconda invasione aragonese del Chianti, nonostante che il monastero fosse una fortezza e disponesse di armi dell'ultima generazione, dopo che seppero della sconfitta fiorentina e dell'accampamento aragonese di stanza a Castellina, i monaci preferirono portare via tutto e mettersi al sicuro. In quell'occasione i beni portati via vennero custoditi tra i monasteri di Santa Maria Novella e Santa Verdiana. Il 25 febbraio 1487 si tenne il matrimonio tra Maddalena, figlia del Magnifico e Franceschetto Cybo, figlio del papa e come regalo Lorenzo ottenne che il monastero di Passignano, unitamente alla Badia a Coltibuono, fosse dato in commenda a suo figlio Giovanni, futuro papa Leone X, il quale nel 1499 rinunciò alla commenda in cambio di 2000 scudi l'anno quale pensione.
Verso la fine del XV secolo i lavori di ampliamento erano ormai terminati ed avevano visto all'opera maestranze lombarde per i lavori alle mura mentre per la parte in pietra erano stati chiamati gli scalpellini di Settignano. Tra questi ebbe un ruolo maggiore Mariotto di Andrea di Neri che realizzò i capitelli del chiostro, del pozzo, delle finestre e delle porte e inoltre fece il pulpito del refettorio, i beccatelli che tengono il tetto e le fessure per le bombarde. Per i lavori pittorici furono chiamati artisti locali. Bernardo di Stefano Rosselli nel 1472 dipinse le due lunette del refettorio; i fratelli David e Domenico Ghirlandaio lavorano nel monastero una prima volta dal 25 giugno al 1º settembre 1476 quando eseguirono l'affresco dell'"Ultima Cena" per il refettorio, poi tornarono una seconda volta dal 22 ottobre al 22 dicembre 1477 per affrescare la sala del Capitolo infine vi tornano una terza volta dal 13 maggio al 12 giugno 1478 per dipingere il giardinuzzo. Un altro artista qui impegnato fu Filippo di Antonio Filippelli, nativo nel borgo di Passignano e a spese dei monaci mandato a bottega dai Ghirlandaio, che qui realizzò nella galleria sovrastante il chiostro il ciclo di affreschi raffiguranti la Vita di San Benedetto. Per gli intagli lignei furono chiamati i fiesolani Giovanni e Luca che il 5 luglio 1482 finirono la bella porta che dal giardino immette nel chiostro.
La ricchezza del monastero nel XVI secolo portò i monaci a progettare l'ampliamento della chiesa abbaziale. Nel 1505 in occasione del capitolo generale l'Abate Milanesi approvò il progetto per la realizzazione di un monumento funebre a san Giovanni Gualberto. Il concorso venne vinto da Benedetto da Rovezzano che nella sua bottega a Firenze per diversi anni lavorò ai marmi. Il progetto però non fu completato. Il ritorno dei Medici al potere nel 1513 ebbe ripercussioni sulla vita dell'ordine vallombrosano che vide il proprio abate mandato in esilio. La pace con la famiglia Medici venne siglata nel 1515 in occasione della vista di papa Leone X al santuario dell'Impruneta, in quell'occasione il monastero di Passignano prestò gli arazzi per decorare la chiesa. Un nuovo ordine a completare l'opera venne dal papa Clemente VII il 2 gennaio 1526 ma rimase lettera morta.
I lavori ripresero speditamente nel 1549 quando iniziò la trasformazione della chiesa in stile manierista - barocco: la prima realizzazione fu il coro ligneo posto a metà della navata e realizzato dal monaco vallombrosano Michele Confetto. Nel 1580 venne inaugurata la cappella di san Giovanni Gualberto decorata da Giovanni Maria Butteri su disegno di Alessandro Allori; in quell'occasione venne effettuata anche una ricognizione sui resti del santo. Lo stesso Alessandro Allori realizzò gli affreschi della parte sinistra del transetto. Una nuova fase dei lavori impegnò il monastero dal 1598 al 1602. A dirigere i lavori fu Domenico Cresti, che per i suoi natali fu detto il Passignano. Sotto la sua direzione venne abbattuta l'abside romanica e venne costruita la cappella maggiore; lo stesso Passignano eseguì gli affreschi della volta e le tele lì conservate. Sempre il Passignano progettò e realizzò l'intera trasformazione della chiesa con la realizzazione della cupola e delle volte nel transetto e della navata. La decorazione della chiesa venne completata nel 1609 quando vennero realizzati gli affreschi nella cappella di san Atto, affreschi fatti da Benedetto Veli, che nel monastero aveva suo fratello don Tesauro Veli.
Come nei secoli precedenti i mutamenti politici di Firenze avevano ripercussioni a Passignano. Come detto in precedenza il ritorno al potere dei Medici comportò l'esilio dell'abate. Nel 1530 l'assedio degli Imperiali, portò all'occupazione di Firenze da parte degli spagnoli che nel 1555 aiutarono i Medici a conquistare definitivamente Siena. La nuova geografia dello stato mediceo portò il monastero a perdere l'importanza che aveva avuto in precedenza. Oltre al monastero perse di importanza anche l'intero ordine Vallombrosano ridimensionato dal Concilio di Trento e dallaControriforma, dai nuovi ordini religiosi e dalla evangelizzazione delle nuove terre che portarono ad un ridimensionamento del ruolo dei monaci. L'ordine cambiò anche nome, divenendo nuovamente Congregazione di Santa Maria di Vallombrosa e anche la sede che dal 1550 venne posta nel monastero di San Bartolomeo a Ripoli dove risiedeva l'abate generale e la curia generalizia.
Per Passignano questo fu il periodo in cui si accentuò il suo aspetto monastico divenendo sede di uno studentato. Per poter formare i giovani qui risiedevano i monaci più osservanti e istruiti dell'intera Congregazione; si iniziarono a studiare le lingue greco ed ebraico per poter studiare le sacre Scritture e inoltre in queste lingue veniva recitato anche l'Uffizio divino. Si iniziò anche uno studio approfondito della matematica e delle scienze esatte; per l'insegnamento della matematica fu chiamato nel 1588 Galileo Galilei, che in gioventù aveva avuto una esperienza monastica a Vallombrosa.
Nel XVIII secolo il monastero non rimase estraneo alle riforme propugnate dal vescovo Scipione de' Ricci, che morì qui vicino nella sua proprietà di Rignana e lì è sepolto nella cappella di famiglia.
Tra il XVII e il XVIII secolo vennero seguito molti lavori al cenobio: tra il 1626 e il 1627 vennero realizzate due stanze per la foresteria di sopra, mentre per la foresteria di sotto furono realizzate le finestre che danno sul chiostro. Nel 1628 venne costruito il muro che collega la chiesa di San Biagio alle prima case del borgo. Tra il 1636 e il 1638 il monastero venne rifornito di acqua corrente e l'acqua raggiunse anche le stalle e l'orto dove nel mezzo venne costruita la fontana; dalla fontana l'acqua defluiva nel vivaio, dove i monaci allevavano i pesci per la quaresima, e dove venne costruito un tabernacolo. Nello stesso anno venne rifatto anche il camino della cucina e venne costruito il loggiato che lo circonda. Nel 1710 vennero rifatte le porte. Nel 1747 vennero chiusi gli archi del cortile minore, conosciuto come il grottesco, e nel 1755 vennero chiuse le logge superiori del chiostro dove vennero aperte 15 vere finestre e 8 finte dipinte.
Alla metà del XVIII secolo la comunità di Passignano era formata da 25 persone che erano: l'abate, sei monaci sacerdoti (priore, camerlengo, lettore, scriba, sacrestano, maestro dello studio), circa dieci studenti, 3 monaci conversi (portinaio, sarto e cantiniere) e sei civili (fattore, muratore, ortolano, cuoco, manovale e vetturale).
Il 10 ottobre 1810 il monastero venne soppresso dalle leggi napoleoniche. La vita monastica di Passignano si interruppe e venne disperso l'intero patrimonio archivistico e tutta la biblioteca. Tutti i beni immobili furono dati in affitto: i beni oltre al monastero comprendevano ben 41 poderi e 80 case coloniche con un territorio che aveva un'estensione di oltre 2 chilometri di raggio in qualunque direzione uno guardasse per un totale di 12 chilometri quadrati di superficie. Passato Napoleone Bonaparte venne la Restaurazione e ai vallombrosani vennero restituiti il monastero di Vallombrosa, il Santuario di Montenero e la chiesa di Santa Trinita a Firenze. Solo nel 1818 i Vallombrosani riuscirono a riacquistare Passignano e l'intera tenuta; subito venne ricostituita una piccola comunità con sacerdoti e pochi monaci conversi. L'abate fu possibile nominarlo solo nel 1858 quando anche la comunità era più numerosa.
Durò poco. Nel 1866 con le leggi Siccardi vennero soppressi tutti gli ordini religiosi e il governo italiano divenne il proprietario di tutto. Assegnò in custodia ai pochi monaci rimasti una piccola parte del monastero e la chiesa che aveva funzioni di parrocchia per il borgo.
La Badia a Passignano venne messa all'asta e venduta il 7 ottobre 1870 al conte Maurizio Dzieduszycki in quanto lo stato italiano non sapeva cosa farsene; a quella data la proprietà comprendeva 39 poderi per un'estensione complessiva, boschi compresi, di 1264 ettari.
Per i monaci rimasti nel 1875 venne fatta costruite al posto di un vecchio fabbricato l'attuale canonica posta sulla sinistra della chiesa abbaziale.
Il 10 ottobre 1986 i monaci vallombrosani ripresero possesso del monastero. Quel giorno si tenne la cerimonia di insediamento alla quale parteciparono molti monaci convenuti da vari monasteri, l'Abate Generale della Congregazione, il Vescovo di Fiesole e gli abitanti del borgo.
Un oratorio dedicato a san Michele Arcangelo esisteva già prima del mille ma l'attuale chiesa venne costruita a partire dal 1266, dopo che tutto il monastero era stato bruciato dagli Scolari nel1255.
La facciata esterna presenta un portale sovrastato da una lunetta nella quale è dipinto un affresco ottocentesco di Filadelfo Simi raffigurante la Madonna col Bambino e due Angeli; sopra la lunetta c'è uno stemma in pietra dei Monaci Vallombrosani. Sulla punta estrema della facciata è collocata la copia di una statua raffigurante l'Arcangelo San Michele che uccide il Drago risalente al XII secolo mentre l'originale, attribuita a tale Arriguccio marmoraio documentato a Passignano nel 1177, è conservata all'interno del monastero.
L'interno della chiesa, dall'icnografia a croce latina tipica delle chiese vallombrosane, si presenta secondo l'aspetto conferitole con i lavori cinquecenteschi. In quell'occasione vennero ricostruite le volte per nascondere le capriate originali una delle quali è datata 1287. L'interno è caratterizzato dal recinto del coro monastico posto a metà circa dell'unica navata; ai lati dell'ingresso del coro sono poste due tavole del XVI secolo dipinte da Michele di Ridolfo del Ghirlandaio: la tela di destra raffigura gli Arcangeli Michele, Gabriele e Raffaele riconoscibili per i caratteristici simboli mentre quella di sinistra raffigura la Natività nella quale la figura di san Giuseppe si appoggia ad un bastone in cui è dipinto lo stemma dell'abate Ungaro, committente delle due opere.
Venne realizzato nel 1549 da Michele Confetto, un monaco vallombrosano, con la collaborazione del legnaiolo Ermini di Lucolena.
Le erme che scandiscono gli stalli sono molto belle e sono formate da coppie di volute in cui fanno capolino delle teste femminili a mo' di cariatidi. Nel fregio superiore che corre per tutto il coro sono riprodotte delle lettere greche da un lato e delle lettere ebraiche dall'altro; le lettere ebraiche formano una scritta tratta dal salmo 150 e significa lodatelo con cembali sonori, lodatelo con cembali squillanti, ogni vivente dia lode al Signore; le lettere greche formano una scritta tratta dal salmo 134 e significano voi che state nella casa del Signore, negli atri della casa del nostro Dio, lodate il Signore, il Signore è buono, cantate inni al suo nome, perché è amabile.
Queste scritte sono una conferma riguardo allo studio delle lingue orientali nel monastero dal XVI secolo in poi.
Sulla cantoria soprastante l'ingresso principale al coro, a metà della navata della chiesa, si trova l'organo a canne, costruito da Michelangelo Paoli nel 1853; lo strumento è a trasmissione integralmente meccanica, dispone di 30 registri ed è racchiuso entro una cassa lignea, con il prospetto rivolto verso l'abside. La consolle è a finestra ed ha un'unica tastiera e pedaliera, con i registri azionati da manette a scorrimento laterale poste nelle due colonne della registriera, a lato della consolle.
Venne disegnata nel 1598 dal Passignano e realizzata con l'aiuto degli scalpellini Francesco Balsimelli di Settignano e Francesco Uvigo d'Ambrogio da Lugano. Del Passignano è l'affresco della volta che raffigura l'Eterno Padre in gloria; nell'affresco sono rappresentati anche quattro angeli musicanti seduti su una balaustra da cui inizia una progressione di figure su cerchi concentrici fino ad arrivare, verso il centro, ad una serie di teste di cherubini circondanti la Colomba dello Spirito Santo. Sotto la cupola nei pennacchi sono le figure delle quattro virtù cardinali: temperanza, fortezza, giustizia e prudenza; sulle lunette sono raffigurati il Re David, le Sibille e il profeta Isaia. Sulle pareti laterali, collocate dentro a delle nicchie, sono le figure dei quattro evangelisti, da segnalare che l'evangelista Giovanni poggia i piedi sopra un cubo in cui è inserita firma dell'artista.
Addossati alla parete di fondo vi sono due statue di Andrea Ferrucci raffiguranti San Pietro e San Paolo. Sopra a queste figure vi sono dei quadretti monocromi con cornice in oro illustranti una scena della vita di ogni evangelista.
Le tele poste in questa cappella sono del Passignano. All'altare maggiore raffigura la Madonna col Bambino e santi inserita in una visione apocalittica in cui l'arcangelo Michele combatte con un nemico infernale; La tela di destra raffigura l'Apparizione di San Michele sul Monte Gargano: su un lato vi è il vescovo di Siponto in ginocchio che guida una processione verso la grotta dell'arcangelo, in alto a destra vicino alla cornice c'è l'autoritratto del Passignano. La tela di sinistra raffigura la Lotta di San Michele contro il drago e Lucifero.
Nel 1706 Giuseppe Nicola Nasini eseguì gli affreschi della cupola e nel 1709 lo stesso artista realizzò anche le tele raffiguranti la Madonna del Rosario e la Santa Cristina, poste agli altari laterali della navata.
In questa cappella è custodito il sepolcro di San Giovanni Gualberto e venne decorata da Alessandro Allori nel 1580. La decorazione della volta presenta dei quadrati angolari, composti da quattro ottagoni allungati dove è dipinta la Gloria di san Giovanni Gualberto. Nell'intradosso dell'arco ogivale sono collocate, all'interno di cornici dorate, le figure dipinte a mezzobusto di alcuni santi vallombrosani opera di Giovanni Maria Butteri e Alessandro Pieroni. Giovanni Battista Caccini è l'autore della statua in marmo di san Giovanni Gualberto posta sul sepolcro.
Ai lati della parete dell'arco sono posti due angioletti scolpiti a bassorilievo realizzati nel 1507 da Benedetto da Rovezzano, quello di destra regge lo stemma dei Visdomini e questi sono gli unici due elementi del sepolcro originario poi non realizzato.
Il quadro posto all'altare dietro la statua di san Giovanni Gualberto risale al 1709 e raffigura un Allegoria della Chiesa Romana, circondata da angeli, uno dei quali consegna a due monaci la bolla di papa Celestino III che nomina santo Giovanni Gualberto, si tratta di un'opera di Vincenzo Meucci.
Alle pareti laterali sono due tele realizzate da Giovanni Maria Butteri su disegno di Alessandro Allori quella di destra mente quella sulla sinistra è di Alessandro Pieroni. La tela di destra raffigura la Prova del fuoco sostenuta da Pietro Igneo mentre la tela di sinistra san Giovanni Gualberto in preghiera davanti al Crocifisso, narra il fatto centrale della vita di San Giovanni Gualberto ovvero il perdono dell'uccisore del fratello e il Crocifisso di San Miniato che inchinò il capo in segno di approvazione.
Quelli della parte superiore raffigurano episodi della vita di san Giovanni Gualberto. Ma più interessante è quello posto più in basso. Raffigura la Ricognizione delle reliquie del Santo avvenuta nel1580. L'opera è divisa su due pareti ma raffigura un solo episodio. Molto bella è la precisione dei dettagli come l'abbigliamento delle dame o il vestiario dei campagnoli e dei giovani. I monaci sono disposti in prospettiva concentrica verso il prelato e i loro volti sono altrettanti autoritratti dei monaci allora presenti nella Badia. È rappresentata anche la stessa cappella nella versione dell'Allori e si vedono alcuni operai intenti a sollevare la pietra del sepolcro. Si vede anche il polittico che allora era posto all'altare maggiore. Questi polittico venne fatto dal pittore senese Jacopo di Mino nel1372 su commissione dell'abate Federico Chigi. Il polittico raffigurava la Madonna e Santi e venne rimosso per far posto alla tela del Passignano e in seguito disperso.
Nella parete del campanile è collocata la pietra del sepolcro originario di san Giovanni Gualberto ed è presente una porta che conduce ad una scala a chiocciola che arriva nella cripta.
È quella posta sulla destra dell'altare maggiore. Sul pilastro posto sulla sinistra, verso la cappella maggiore, è collocato un Crocifisso del XVI secolo, considerato miracoloso.
In origine questa cappella era intitolata al solo San Sebastiano ma nel XVII secolo, dopo la canonizzazione, venne dedicata anche a sant'Atto, abate di Vallombrosa e successivamente vescovo di Pistoia, e in occasione della nuova intitolazione venne abbellita da due tele di Benedetto Veli.
Nel quadro dell'altare Vergine in Gloria tra i Santi Sebastiano e Atto, i due santi sono raffigurati mentre conversano con la Madonna. La tele della parete sinistra raffigura San Sebastiano che conforta un gruppo di fedeli. In questa tela il santo è raffigurato nelle vesti di tribuno della guardia imperiale mentre nelle due lunette sovrastanti sono dipinti i santi romani Marcellino e Marco, carcerieri di San Sebastiano e da lui convertiti alla fede cristiana. La parete di destra presenta una tela dedicata a san Atto: in questa opera è rappresentato il monastero di Compostela dove due cittadini pistoiesi ricevono dal vescovo locale le reliquie di San Giacomo Apostolo da consegnare al vescovo Atto; la storia continua nella lunetta di sopra dove vediamo san Atto nel gesto di ricevere le reliquie.
Nella volta è affrescata l'Incoronazione della Vergine mentre nelle vele sono raffigurati i profeti Davide e Gioele e le donne Giuditta e Abigail.
In questa cappella molto interessante è la mensa dell'altare realizzata da un intarsio di pietre dure molto colorite.
Gli affreschi sono tutti opera di Benedetto Veli e narrano la Vita di sant'Atto.
L'affresco delle parete di fronte alla cappella mostra il papa Innocenzo II durante l'udienza concessa all'abate Atto ed è un bel documento sulla corte pontificia del XVII secolo soprattutto per i costumi delle guardie svizzere. Un altro affresco raffigura l'esposizione del corpo di san Atto nel duomo di Pistoia che riesumato dopo 250 anni appare incorrotto.
Si accede alla cripta da un porta situata nella parete sinistra della cappella di san Giovanni Gualberto.
La cripta è riferibile alla primitiva chiesa dell'XI secolo. Si presenta divisa longitudinalmente in tre navate con le volte a crociera sostenute da colonne di spoglio e da mensole appoggianti al muro.
Al centro del pavimento è posta una scritta che indica il luogo della prima sepoltura di san Giovanni Gualberto qui rimasto dal 1073 al 1210.
Si accede alla sacrestia da un porta posta sulla parete destra della cappella di san Sebastiano e sant'Atto.
Si tratta di un'ampia sala quattrocentesca coperta con volte a botte e sostenute da peducci in pietra serena sullo stile di Francesco di Simone Ferrucci. Nel mezzo delle due finestre è collocato un tabernacolo in pietra ricavato da un antico lavabo fatto realizzare dall'abate Isidoro del Sera tra il 1455 e il 1485 per custodirvi il reliquiario di san Giovanni Gualberto.
Le pitture poste sugli sportelli in legno raffigurano tre scene: san Pietro Igneo che attraversa il fuoco; san Giovanni Gualberto libera un monaco dal demonio; il Reliquiario portato in processione libera un'ossessa, tutte opera di Filippo di Antonio Filippelli.
I banconi della sacrestia vennero realizzati nel 1580 da Domenico Atticciati e sopra di essi sono collocate otto piccole tele attribuite Francesco Curradi.
Il Reliquiario di san Giovanni Gualberto è formato da un busto in argento cesellato e sbalzato realizzato nel XV secolo con aureola realizzata da Paolo Sogliani nel Cinquecento mentre il basamento decorato con una ghirlanda di venti edicole con pinnacoli e cuspidi presenta all'interno di ogni edicola delle scene che raffigurano al vita del santo, in finissimo smalto realizzato tra il 1324 e il 1332.
L'aspetto esteriore del monastero, che sorge a fianco della chiesa, è quello di un forte castello militare dotato di cinque torri angolari. L'aspetto interno però rivela che ci troviamo in una tipica abbazia benedettina.
Del cenobio, realizzato intorno all'anno mille per ospitare la prima comunità vallombrosana, oggi non rimane nulla. Una prima mole di lavori venne effettuata intorno al 1055 dopo la nomina ad abate di Leto. In seguito, nel 1255, tutto il monastero venne incendiato e distrutto dagli Scolari e dai fiorentini e solo dal 1266, sotto la direzione dell'abate Ruggero dei Buondelmonti, il cenobio venne ricostruito grazie a dei lavori che durarono fino alla fine del secolo; di quel tempo oggi rimangono i locali delle cantine che presentano volte con sottarchi databili al XIII secolo.
Nel XV secolo durante la reggenza degli abati Francesco Altoviti e Isidoro del Sera il complesso monastico venne totalmente rinnovato secondo i canoni rinascimentali.
Attualmente l'ingresso è situato nella torre posta alla destra della facciata della chiesa. La torre, la facciata alla sua sinistra fino alla chiesa, la facciata interna rivolta verso il giardino e fino all'altra torre costruita sopra l'ingresso originario sono tutte opere realizzate dopo il 1870 quando il complesso, ormai passato in mano ai privati, venne trasformato, su progetto dell'architetto Uguccioni di Firenze, in una villa-castello in stile neogotico, secondo la moda del tempo.
Del XV secolo è il monumentale portone d'ingresso al chiostro. Si tratta di un'opera lignea intagliata sulla facciata esterna e intarsiata su quella interna, incorniciata da un altrettanto monumentale portale quattrocentesco realizzato in pietra serena dagli scalpellini Andrea di Neri e Mariotto da Settignano.
Il chiostro venne realizzato a partire dal 1470 su disegno di Jacopo Rosselli (1439-1515), fratello di Bernardo, il pittore che dipinse le lunette nel refettorio.
Architettonicamente non si discosta dai numerosi e coevi chiostri realizzati in Toscana nella seconda metà del Quattrocento. Al piano terra presenta una serie di ampie arcate a sesto ribassato e con volte a crociera con colonne e peducci. Non sono rimaste ne tracce visive ne testimonianze negli archivi di decorazioni pittoriche. Il piano superiore è coperto a tetto e sostenuto da colonne, originariamente era aperto con architravature lignee e con un parapetto in muratura ma venne chiuso nel 1755.
Il chiostro venne terminato nel 1483 e subito dopo venne chiamato Filippo di Antonio Filippelli a dipingere le pareti interne con la Vita di san Benedetto, gli affreschi rappresentano la vita del santo dal momento in cui lascia Roma al momento della morte. Gli affreschi vennero rovinati nel 1734 quando venne deciso di ricoprirli con una imbiancatura a calce e solo all'inizio del XX secolo vennero riportati alla luce e restaurati, ma per le scene poste vicino al tetto si dovette procede ad un rifacimento.
La sala del refettorio venne realizzata durante i lavori del XV secolo. La sala è lunga 17,40 metri, larga 10,50 m e alta 8,50 m ed è coperta a botte poggianti su peducci in pietra serena.
I lavori avvennero sotto al direzione dell'abate Isidoro del Sera il quale decise di farvi realizzare un'Ultima Cena, secondo le consuetudini monastiche. La parte decorativa venne affidata inizialmente a Bernardo di Stefano Rosselli che nel 1472 dipinse le due lunette poste sopra il cenacolo, per questo lavoro ricevette una paga di 24 lire. La lunetta di sinistra raffigura Adamo ed Eva cacciati dal paradiso terrestre. L'affresco è palesemente ispirato all'omonimo di Masaccio nella cappella Brancacci, dove viene illustrata la colpa dei progenitori nelle sue conseguenze, mostrando l'inizio dell'espiazione; un portale dipinto separa il paradiso terrestre dal mondo terreno. Adamo ed Eva vengono accompagnati da un angelo fuori dalla porta ma nono sono del tutto abbandonati dalla Provvidenza divina che gli dà gli attrezzi per procurarsi da vivere: la zappa per Adamo e la conocchia per Eva. La lunetta di destra raffigura Caino e Abele inseriti in un paesaggio diverso: terra, acqua, animali, l'ara sacrificale per immolare l'agnello e due mani accoglienti che indicano che il sacrificio è gradito a Dio. Il protagonista della scena è Caino che uccide il fratello Abele il quale gronda sangue dalla testa. Allo stesso Rosselli vennero affidarti altri lavori come la decorazione della Sala dell'antirefettorio ma gli interventi posteriori hanno cancellato le sue opere.
Per dipingere l'Ultima cena, nel 1476 venne chiamato Domenico Ghirlandaio, allora ventisettenne, ma già pittore di fama, che si fece aiutare dal fratello David. Dei lavori dei Ghirlandaio a Passignano ha scritto anche Giorgio Vasari e nel libro della contabilità del monastero si leggono i compensi percepiti dai due fratelli ma anche i materiali usati e chi li forniva.
Il Cenacolo dei Ghirlandaio mostra un ambiente claustrale, quasi un refettorio; la scena è inquadrata in un'architettura quattrocentesca chiaramente ispirata al cenacolo di Andrea del Castagno in Sant'Apollonia, ma la prospettiva non è impeccabile in quanto le figure degli apostoli sono sproporzionate rispetto al basso ambiente della scena. Al centro di tutto ci sono i due protagonisti: Cristo, raffigurato con un'espressione solenne, getta lo sguardo sul tavolo e alza la mano destra per benedire e al suo petto si appoggia Giovanni, il discepolo prediletto; di fronte c'è Giuda che consapevole del suo tradimento con la sua posa, il suo sguardo rivolto verso il basso e i capelli disordinati esprime una cupa solitudine. Diverse sono le espressioni e le figure degli altri apostoli: alcuni mostrano un volto bello e giovane mentre altri sono vecchi e rugosi con il più vecchio di loro ripreso in atteggiamento orante. Notevole e messa ben in evidenza la ricchezza della tavola e la finezza delle bottiglie di acqua e vino, i bicchieri e i pani.
Tra gli ambienti di servizio del monastero di particolare pregio è la cucina rimasta estranea ai rifacimenti ottocenteschi. All'angolo sinistra spicca la mole del focolare con cappa sorretta da un architrave in pietra scolpita e poggiante su due robuste colonne in pietra. Il camino, come appare oggi è stato sistema nel XVIII secolo.
Allo stesso periodo risale la tavola posta al centro della sala il cui piano è realizzato con un'unica lastra di pietra.
A breve distanza dal monastero, sulla strada che conduce a Panzano e Greve in Chianti, è situata un elegante cappella a pianta circolare realizzata per ricordare la memoria di un miracolo qui realizzato da san Giovanni Gualberto. Secondo la leggenda, durante il soggiorno di papa Leone IX a Passignano, Giovanni Gualberto inviò due conversi alla fonte di Camugnana (situata dove oggi sorge la cappella) per prelevare due lucci da offrire al pontefice. I due conversi ribatterono che in quella fonte non c'erano mai stati dei pesci, anche per via delle ridotte dimensioni, ma Giovanni Gualberto fu irremovibile. Una volta giunti sul posto i conversi effettivamente vi trovarono i due pesci e da allora si diffuse la leggenda che le acque della fonte fossero miracolose e anche taumaturgiche.
Nel 1510, Don Iacopo Mindria da Bibbiena fece costruire la cappella quale ringraziamento per la sua guarigione da una grave malattia. In una lapide, oggi scomparsa, era riportato che nel 1798 per opera dell'abate Angelo Marcucci, l'edificio venne restaurato e venne dotato del piccolo nartece.
L'edificio ha pianta circolare ed è sovrastato da una cupoletta, nella cui lanterna è riportata la data di costruzione (1798), rivestita esternamente da mattoni disposti a squame di pesce. All'interno, sotto l'altare, è collocata la vasca dalla quale sgorgava l'acqua della sorgente miracolosa.
La cappella è situata lungo strada che da Sambuca Val di Pesa conduce al monastero e prende il nome dal podere in cui fu costruita.
La costruzione della cappella venne autorizzata dall'abate di Passignano nel 1584 per le processioni della compagnia di san Biagio e il finanziamento avvenne grazie alle elemosine dei fedeli. Pochi anni dopo, nel 1598, venne sistemata la strada che dalla piazza del monastero conduce alla cappella che in quell'occasione venne rinnovata.
La cappella è un piccolo edificio dotato di una semplice facciata al cui centro sorge il portale. Questo è affiancato da due finestrelle quadrate con sottostati inginocchiatoi e sovrastato da un occhio ovale; tutte le aperture sono incorniciate da pietra serena. L'edificio appare elegante anche grazie alle due volute che lo raccordano sui due lati al muretto posto lungo la via.
Francesco Nardi, Tabula chronologica in qua continentur Bullae illorum Pontificum qui Ordinem Vallumbrusanum privilegiis decorarunt, Firenze, 1729.ISBN non esistente
 Ludovico Antonio Muratori, Antiquitates italicae medii aevi, Milano, Società Palatina, 1738.ISBN non esistente
 Giovanni Lami, Sanctae Ecclesiae Florentinae Monumenta, Firenze, Tipografia Salutati, 1758.ISBN non esistente
 Giovanni Lami, Lezioni de antichità toscane: e spezialmente della città di Firenze, Firenze, Tipografia A.Bonducci, 1766.ISBN non esistente
 Ildefonso da San Luigi, Delizie degli eruditi toscani, Firenze, Tipografia Cambiagi, 1770-1786.ISBN non esistente
 Lorenzo Cantini, Saggi istorici d'antichità toscane, Firenze, Tipografia Albizzana, 1796-1798.ISBN non esistente
 Emanuele Repetti, Dizionario geografico, fisico, storico del Granducato di Toscana, Firenze, 1833-1846.ISBN non esistente
 Emanuele Repetti, Dizionario corografico-universale dell'Italia sistematicamente suddiviso secondo l'attuale partizione politica d'ogni singolo stato italiano, Milano, Editore Civelli, 1855.ISBN non esistente
 Attilio Zuccagni-Orlandini, Indicatore topografico della Toscana Granducale, Firenze, Tipografia Polverini, 1857.ISBN non esistente
 Cesare Paoli, Il Libro di Montaperti (MCCLX), Firenze, Viesseux, 1889.ISBN non esistente
 Luigi del Moro, Atti per la conservazione dei monumenti della Toscana compiuti dal 1º luglio 1893 al 30 giugno 1894. relazione a S.E. il Ministro della Pubblica Istruzione, Firenze, Tipografia Minori corrigendi, 1895.ISBN non esistente
 Luigi del Moro, Atti per la conservazione dei monumenti della Toscana compiuti dal 1º luglio 1894 al 30 giugno 1895. relazione a S.E. il Ministro della Pubblica Istruzione, Firenze, Tipografia Minori corrigendi, 1896.ISBN non esistente
 Torquato Guarducci, Guida Illustrata della Valdipesa, San Casciano in Val di Pesa, Fratelli Stianti editori, 1904.ISBN non esistente
 Fedor Schneider, Regesta chartarum Italiae, Regestum Senense, Roma, 1911.ISBN non esistente
 Pietro Guidi, Rationes Decimarum Italiae. Tuscia. Le decime degli anni 1274-1280, Città del Vaticano, Biblioteca Apostolica Vaticana, 1932.ISBN non esistente
 Renato Piattoli, Le carte della Canonica della Cattedrale di Firenze 723-1149, Roma, Loescher, 1938.ISBN non esistente
 Pietro Guidi, Martino Giusti, Rationes Decimarum Italiae. Tuscia. Le decime degli anni 1295-1304, Città del Vaticano, Biblioteca Apostolica Vaticana, 1942.ISBN non esistente
 Armando Schiavo, La Badia di San Michele a Passignano in Val di Pesa, Roma, Benedectina, 1954.ISBN non esistente
 Robert Davidsohn, Storia di Firenze, Firenze, Sansoni editore, 1956-1968.ISBN non esistente
 Gaspero Righini, Il Chianti Classico. Note e memorie storico- artistiche-letterari, Pisa, 1972.ISBN non esistente
 Romualdo Nicola Vasaturo, G. Morozzi, G. Marchini, U. Baldini, Vallombrosa, Firenze, 1973.ISBN non esistente
 Giovanni Righi Parenti, Guida al Chianti, Milano, SugarCo Edizioni s.r.l., 1977.ISBN non esistente
 Alessandro Conti, I dintorni di Firenze: arte, storia e paesaggio, Firenze, La Casa Usher, 1983.ISBN non esistente
 M. Haines, Domenico Atticciati alla Badia di Passignano, Firenze, Sansoni, 1984.ISBN non esistente
 Giovanni Brachetti Montorselli, Italo Moretti, Renato Stopani, Le strade del Chianti Classico Gallo Nero, Firenze, Bonechi, 1984.ISBN non esistente
 AA. VV., Badia a Passignano, Bologna, edizioni Italcards, 1988.ISBN non esistente
 Gian Bruno Ravenni, Firenze fuori le mura. Da Firenze verso il Chianti, il Mugello, la Valdelsa, il Montalbano, Firenze, Giunti editore, 1993.ISBN non esistente
 Romualdo Nicola Vasaturo, D. Wolfram e Ch. Kammann-Mugnaini, Tre Cappelle di Badia a Passignano, Poggibonsi, Nencini, 1995.ISBN non esistente
 Renato Stopani, Civiltà romanica nel Chianti, Poggibonsi, Clante-Centro Studi Chiantigiani, 1995.ISBN non esistente
 Gianfranco Bracci, Su e giù per il Chianti Classico, Firenze, Edizioni Multigraphic, 1998, ISSN 1122-0546.
 AA. VV., Firenze e provincia, Milano, Touring Club Italiano, 2001, ISBN 88-365-1932-6.
 AA. VV., Istituzioni ecclesiastiche e vita religiosa nel Chianti dal medioevo all'età moderna, Firenze, Edizioni Polistampa, 2002, ISBN 88-8304-490-8.
 AA. VV., Il Crocifisso di Badia a Passignano. Tecnica, conservazione e considerazioni critiche, Firenze, Edifir-Edizioni Firenze, 2004, ISBN 88-7970-193-2.
 Paolo Pirillo, Italo Moretti, Passignano in Val di Pesa. Un monastero e la sua storia, I. Una signoria sulle anime, sugli uomini, sulle comunità (dalle origini al sec. XIV), Tavarnelle Val di Pesa, 2009, ISBN 978-88-222-5902-8.
 Italo Moretti, Passignano in Val di Pesa. Un monastero e la sua storia, II. Arte nella chiesa di San Michele Arcangelo (secc. XV-XIX), Firenze, Leo S. Olschki, 2014, ISBN 978-88-222-6318-6.
Wikibooks contiene testi o manuali sulla disposizione fonica dell'organo a canne
 Wikimedia Commons contiene immagini o altri file sull'abbazia di San Michele Arcangelo a Passignano
 voce sul sito del comune di Tavarnelle Val di Pesa, su comune.tavarnelle-val-di-pesa.fi.it. URL consultato il 24 agosto 2009 (archiviato dall'url originale l'11 dicembre 2007).
