
L'ammoniaca è un composto dell'azoto di formula chimica NH3. Si presenta come un gas incolore, tossico, dall'odore pungente caratteristico. È molto solubile in acqua a cui conferisce una netta basicità.
L'ammoniaca, sotto forma di sale d'ammonio, era già nota in età classica: nell'opera di Plinio si trovano riferimenti a una sostanza indicata come Hammoniacus sal, sebbene non sia chiaro se si riferisse alla sostanza che noi oggi chiamiamo sale d'ammonio. Quest'ultimo deve il suo nome al tempio di Giove Ammone nell'oasi di Siwa in Egitto, luogo dove fu identificato per la prima volta come sostanza a sé quando osservata casualmente nelle ceneri dello sterco di cammello bruciato dai cammellieri locali per scaldarsi.
Il sale d'ammonio era noto agli alchimisti almeno fin dal tredicesimo secolo, quando compare negli scritti di Alberto Magno: nel XV secolo l'ermetista Basilio Valentino (Basil Valentine) scoprì che si poteva ottenere ammoniaca dal sale d'ammonio facendolo reagire con alcali. Poco tempo dopo si scoprì che si poteva ottenere il sale d'ammonio anche distillando le corna e gli zoccoli dei buoi e neutralizzando i vapori risultanti con acido cloridrico: da qui l'antico nome anglosassone dell'ammoniaca, spirit of hartshorn.
L'ammoniaca gassosa pura fu finalmente isolata nel 1774 da Joseph Priestley che la chiamò "aria alcalina" e tre anni dopo (1777) Carl Scheele dimostrò che conteneva azoto: la composizione con formula stechiometrica dell'ammoniaca venne scoperta da Claude Berthollet nel 1785.
Il processo Haber-Bosch per la produzione industriale dell'ammoniaca fu sviluppato da Fritz Haber e Carl Bosch e brevettato nel 1910.
La forma della molecola dell'ammoniaca anidra è tetraedrica deformata; l'atomo di azoto vi compare con ibridazione sp3, occupa la posizione centrale e lega i tre atomi di idrogeno. La base è un triangolo equilatero occupato dai tre atomi di idrogeno mentre il quarto vertice del tetraedro è occupato da una coppia elettronica di non legame (lone pair) che è la principale responsabile di tutte le proprietà della molecola: formazione di legami a idrogeno, basicità secondo Lewis e secondo Brønsted-Lowry, elevata permittività elettrica e momento dipolare, elevata solubilità in acqua.
L'angolo H-N-H è di 107,5° e gli elementi di simmetria sono 1 asse di rotazione C3 e 3 piani di riflessione σv, mentre non è presente un centro di inversione i. Secondo la terminologia VSEPR la sua rappresentazione è AX3E (piramide trigonale). Se opportunamente eccitata, la molecola dell'ammoniaca può subire inversione di Walden, ovvero il doppietto di non legame può oscillare sopra e sotto il piano dei tre atomi di idrogeno; l'inversione di configurazione dell'ammoniaca in fase gassosa a bassa pressione è stata sfruttata per produrre il primo maser a emissione stimolata nel 1953.
A temperatura ambiente l'ammoniaca è un gas incolore dall'odore pungente molto forte e soffocante, è irritante e tossica. In presenza di O2, quindi all'aria, può intaccare l'alluminio, il rame, il nichel e le loro leghe. È un composto debolmente basico e reagisce con gli acidi formando i rispettivi sali d'ammonio. È dotata di comportamento riducente, può reagire anche in maniera esplosiva con l'ossigeno, e si combina con gli alogeni per dare le alogenoammine.
È tra i solventi polari non acquosi più conosciuti e studiati; la sua proprietà più caratteristica è di sciogliere i metalli alcalini formando soluzioni intensamente colorate in blu e di elevata conducibilità elettrica. Confrontata con l'acqua,l'ammoniaca ha minor conduttività, minor permittività elettrica, minore densità e viscosità, punti di congelamento ed ebollizione molto più bassi. La costante di autodissociazione ionica dell'ammoniaca liquida è circa 10−30 M2 a temperatura di -50 °C.
È un composto molto solubile in acqua: a 0 °C un litro di acqua riesce a sciogliere oltre 680 litri NTP di ammoniaca, che si dissocia molto debolmente nel seguente modo, dando luogo a soluzioni acquose basiche con Kb = 1,85 × 10-5  a 25 °C:
Si può rilevare la presenza di ammoniaca nell'atmosfera molto facilmente grazie al suo odore penetrante; in liquidi o solidi, la presenza di ammoniaca o di sali ammoniacali è rilevabile facilmente anche in quantità minime, aggiungendo alla sostanza in esame alcune gocce di soluzione di Nessler che si colora di giallo intenso in presenza di ammoniaca.
Per la rilevazione di ammoniaca gassosa in ambienti in cui l'odore è un fattore secondario si utilizzano i vapori di acido acetico. Questi, a contatto con l'ammoniaca, danno luogo a una reazione chimica in cui si produce acetato d'ammonio:
  In soluzione acquosa la reazione non è visibile a occhio nudo, essendo l'acetato di ammonio molto solubile, ma se avviene tra i due composti allo stato gassoso si potrà notare un fumo bianco, dato da microscopici cristalli di acetato di ammonio. Questo metodo è molto utilizzato laddove l'odore di ammoniaca è di norma, come nelle industrie che la utilizzano, e in cui la rilevazione di perdite di questo gas è di fondamentale importanza.
Sono state rilevate tracce di ammoniaca su Giove, Saturno e alcune loro lune, come Enceladus. Esse si trovano nelle nubi sotto forma di ghiaccio (su Giove la temperatura è di circa -150 °C) o sotto forma di sale, dando origine alla molecola chiamata solfuro d'ammonio. Grazie alle osservazioni di telescopi a microonde come il Caltech Submillimeter Observatory di Mauna Kea, è stata confermata la presenza di ammoniaca anche nelle nubi interstellari.
Prima dei primi anni del ventesimo secolo, l'ammoniaca veniva ottenuta o per distillazione del carbone o per riduzione di acido nitrico e nitriti con idrogeno puro o per decomposizione dei suoi sali (in genere sale d'ammonio, NH4Cl) per mezzo di idrossidi alcalini o ossido di calcio (CaO).
Oggi l'ammoniaca viene sintetizzata secondo la reazione diretta in fase gassosa:
  svolta in presenza di catalizzatori a base di osmio, rutenio, uranio o ferro: in genere si usa quest'ultimo e il catalizzatore si prepara a partire dalla magnetite (FeO · Fe2O3).
I principali metodi utilizzati sono quelli di Haber-Bosch, Fauser, Casale, Claude, NEC, Mont-Cenis, che differiscono per la pressione a cui si fa avvenire la reazione e quindi nell'apparecchio di sintesi.
Il principale metodo utilizzato è il processo Haber-Bosch, nel quale la reazione avviene a pressione di 20 MPa (circa 200 atm) e temperatura di 400-500 °C.
La reazione di formazione dagli elementi è esotermica (ΔH°f = - 46.1 kJ/mol) ed esoergonica (ΔG°f = - 16.5 kJ/mol) in condizioni standard alla temperatura di 25 °C, nonostante decorra con diminuzione del numero di moli (ΔS° = - 99.35 J/K.mol).
Tuttavia in tali condizioni la reazione non procede significativamente per ragioni cinetiche (elevata energia di attivazione). Il ΔG°(T) inoltre cresce più che linearmente all'aumentare della temperatura, e diventa positivo per valori al di sopra di 455 K; quindi la reazione di formazione diventa endoergonica ed è sfavorita termodinamicamente al di sopra di 182 °C, ma poiché decorre in fase gassosa con diminuzione del numero di moli, è possibile operare sotto pressione per renderla favorevole anche a temperature più elevate. La percentuale di ammoniaca all'equilibrio aumenta quindi all'aumentare della pressione e al diminuire della temperatura.
Per far avvenire la reazione con velocità significativa è tuttavia necessario un catalizzatore che sia in grado di rompere il triplo legame della molecola d'azoto, rottura che richiede un'energia elevata. Il catalizzatore deve essere in grado di adsorbire dissociativamente l'azoto, ma l'adsorbimento non deve essere eccessivamente forte da rendere non reattivo l'azoto, in modo che l'NH3 si possa desorbire facilmente e lasciare liberi i centri attivi.
I catalizzatori che rispondono a questi prerequisiti sono a base di metalli nobili o a base di ferro.
Per ottenere rese elevate, comunque intorno al 20%, è necessario che il catalizzatore sia raffreddato in modo da ottenere un profilo di temperatura decrescente al suo interno; così facendo avremo temperature più alte all'entrata del reattore (600 °C) che caratterizzano rese basse e cinetiche elevate e temperature più basse all'uscita (450 °C) caratterizzate da rese più elevate, ma cinetiche lente.
L'ossido di ferro viene ridotto con idrogeno in modo da formare un materiale molto poroso costituito da aggregati microcristallini di ferro metallico. All'ossido di ferro si mescolano altri ossidi (Al2O3, MgO, CaO, K2O) come promotori: Al2O3, MgO, CaO proteggono il catalizzatore dall'invecchiamento, mentre K2O è un promotore attivatore e facilita il desorbimento dell'ammoniaca, in quanto essendo un ossido basico, K2O neutralizza l'acidità del Al2O3, che è anfotero, ma in questo caso ha comportamento acido.
L'ammoniaca prodotta deve essere separata dal gas residuo che viene inviato al riciclo. Per fare ciò è sufficiente raffreddare il gas e farlo successivamente espandere in flash: i gas residui (N2, H2) vengono riciclati dopo uno spurgo (devono essere eliminati eventuali gas nobili, metano, ecc.) e, solitamente, un passaggio in un reattore per evitare l'avvelenamento del catalizzatore nel reattore principale; l'ammoniaca presente invece condensa e può essere prelevata.
L'ammoniaca può essere conservata e trasportata in due forme: o come liquido puro anidro in serbatoi criogenici a pressione che la tengono al di sotto della sua temperatura di ebollizione, oppure in soluzione acquosa (35 % ammoniaca/65 % acqua, in peso), in comuni contenitori a temperatura ambiente.
In laboratorio si possono preparare piccoli quantitativi di ammoniaca per mezzo della reazione del cloruro di ammonio con l'idrossido di sodio:
La produzione dell'ammoniaca veniva considerata, specialmente in passato, come un indice fondamentale dell'evoluzione dell'industria chimica di un paese e in passato in Italia assunse uno sviluppo non indifferente.
Nella storia dell'industria italiana i brevetti Fauser furono una pagina importante e portarono al sorgere a Novara di un polo industriale, poi confluito in Montecatini. Il successivo sviluppo fu legato a quello dell'industria dei fertilizzanti e del polo di Ferrara, Terni e di Porto Marghera. Nel frattempo si erano sviluppati impianti anche a San Giuseppe di Cairo e a Priolo Gargallo nonché il grande polo di Ravenna per meglio utilizzare il metano. La successiva crisi dell'Enichem Agricoltura in cui erano confluiti gli impianti portò a un drastico ridimensionamento della produzione, concentrata solo a Ferrara e a Terni e alla cessione alla norvegese Norsk Hydro oggi Yara. A seguito della cessazione della produzione di ammoniaca a Terni da parte di Yara avvenuta nel 2008, l'impianto di Ferrara è attualmente l'unico in Italia a produrre ammoniaca, con una capacità massima di circa 600.000 tonnellate all'anno.
Gli usi dell'ammoniaca sono innumerevoli: è una sostanza estremamente importante in campo industriale.
L'applicazione più importante dell'ammoniaca è la produzione di acido nitrico. In questo processo una miscela composta da nove parti di aria e una di ammoniaca viene fatta passare a 850 °C su un catalizzatore di platino, su cui è ossidata a ossido di azoto:
Negli ambienti domestici come detergente per vari usi che può essere utilizzato su molte superfici
Nella combustione, in soluzione acquosa al 25 % per ragioni di sicurezza, come reagente per il controllo degli ossidi di azoto (NOx)
Nella produzione di sigarette in quanto l'ammoniaca velocizza il procedimento di assunzione della nicotina da parte dei recettori del cervello
Nella lavorazione di carne per hamburger per sterilizzarla dal batterio E. ColiL'ammoniaca liquida viene spesso usata come solvente per ospitare reazioni di riduzione in presenza di forti riducenti (sodio metallico) che altrimenti in acqua reagirebbero immediatamente. Di conseguenza è possibile costruire una nuova scala di pH a partire dalla costante di autoprotolisi dell'ammoniaca (2 NH3 = NH2- + NH4+ pKa = 27) e una nuova scala di potenziali standard.
L'ammoniaca, diluita in acqua in percentuali inferiori al 10%, costituisce un rimedio contro le orticarie causate da punture di insetto, tocco di medusa o contatto con piante urticanti come l'ortica; un recente studio condotto in USA dimostra però, dopo una rigorosa verifica sperimentale, che il ruolo terapeutico dell'uso dell'ammoniaca sulle infiammazioni provocate dalle nematocisti delle meduse (Chrysaora quinquecirrha, Chiropsalmus quadrumanus e Physalia physalis) è scarso.In chimica organica è spesso utilizzabile come reagente per la preparazione di ammine, come nella reazione con 1-propanolo a dare la propilammina.
L'ammoniaca è irritante per le vie respiratorie e provoca sintomatiche gravi, fino alla morte. È irritante anche per contatto con gli occhi e può causare ulcerazioni.
Nel caso di contatto con gli occhi, occorre lavare subito con acqua corrente per almeno 15 minuti, mantenendo le palpebre aperte ruotando lentamente i bulbi oculari, poi consultare un medico.
Nel caso di inalazione occorre allontanarsi dalla zona inquinata, porsi distesi e a riposo in ambiente aerato. In caso di tosse insistente o perdita di conoscenza, ma respirazione presente, occorre somministrare ossigeno a bassa pressione; in assenza di respiro, è necessario praticare la respirazione artificiale e quindi somministrare ossigeno. L'eventuale edema polmonare si manifesta dopo alcune ore dall'esposizione, per cui bisogna rivolgersi immediatamente a un medico.
L'ingestione della soluzione richiede l'immediato intervento medico; in caso di ingestione occorre sciacquare la bocca con acqua, non provocare il vomito per evitare la riesposizione dell'esofago al caustico, eventualmente ingerire acqua e albume d'uovo.
L'alta tossicità dell'ammoniaca è da ricercare nel fatto che, disciolta nel sangue, innalza il pH ematico aumentando l'affinità dell'emoglobina per l'ossigeno tanto da renderla incapace di rilasciarlo ai tessuti, e che si lega col chetoglutarato bloccando di fatto il ciclo di Krebs. Inoltre forma emboli gassosi.
Enciclopedia degli idrocarburi Treccani, Vol II: Industria di base - Raffinazione e petrolchimica, cap. 10.4.1 Tecnologie per la produzione di metanolo, p.514-5 (PDF), su treccani.it.
 Ammoniaca, su thes.bncf.firenze.sbn.it, Biblioteca Nazionale Centrale di Firenze. 

Le ammoniti (sottoclasse Ammonoidea) sono un gruppo di Molluschi cefalopodi estinti, comparsi nel Devoniano Inferiore (circa 400 milioni di anni fa) ed estintisi intorno al limite Cretaceo Superiore-Paleocene (65,5 ± 0,3 Ma) senza lasciare discendenti noti.
Si tratta di animali di ambiente marino, caratterizzati da una conchiglia esterna composta prevalentemente di carbonato di calcio, sotto forma di aragonite, e in parte di una sostanza organica di natura proteica (conchiolina). La conchiglia era suddivisa internamente da setti in diverse camere, di cui il mollusco occupava solo l'ultima (camera d'abitazione). Le altre, che componevano il fragmocono (parte concamerata della conchiglia), erano utilizzate come "camere d'aria" (analogamente all'attuale Nautilus), riempite di gas e liquido camerale per controllare il galleggiamento dell'organismo. La pressione dei fluidi camerali era controllata da una sottile struttura organica tubolare riccamente vascolarizzata, in parte mineralizzata (il sifone), che attraversava tutti i setti e permetteva lo scambio di fluidi dal sangue e dai tessuti molli dell'animale alle camere tramite un processo di osmosi. L'ammonite poteva così variare la propria profondità (entro i limiti di resistenza meccanica della conchiglia) in maniera simile ai nautiloidi tuttora viventi.
Verosimilmente le ammoniti, come tutti i cefalopodi conosciuti, erano organismi carnivori, e secondo gli studi disponibili svilupparono probabilmente un grande numero di adattamenti diversi, dalla predazione attiva di animali marini, alla microfagia (predazione di microorganismi), alla necrofagia (consumo di carne di organismi morti), e persino al cannibalismo (predazione di altre ammoniti, anche conspecifiche).
La conchiglia delle ammoniti ha in generale la forma di una spirale avvolta su un piano (sebbene alcune specie, dette eteromorfe, abbiano un avvolgimento più complesso e tridimensionale) ed è proprio questa caratteristica ad aver determinato il loro nome. L'aspetto di questi animali, infatti, ricorda vagamente quello di un corno arrotolato, come quello di un montone (il dio egizio Amon era comunemente raffigurato come un uomo con corna di montone). Il celebre studioso romano Plinio il Vecchio (autore del trattato Naturalis Historia) definì i fossili di questi animali ammonis cornua, "corni di Ammone". Spesso il nome delle specie di Ammoniti termina in ceras, vocabolo greco (κέρας) il cui significato è, appunto, "corno" (p.es. Pleuroceras che etimologicamente significa corno con le coste).
Le ammoniti sono considerate i fossili per eccellenza, tanto da essere spesso utilizzati come simbolo grafico della paleontologia.
Per la loro straordinaria diffusione nei sedimenti marini di tutto il mondo e la loro rapida evoluzione, con variazioni nette nella morfologia e nell'ornamentazione della conchiglia, le ammoniti sono fossili guida di eccezionale valore. Sono utilizzati in stratigrafia per la datazione delle rocce sedimentarie, soprattutto dal Paleozoico Superiore a tutto il Mesozoico.
Le Ammoniti comparvero nel periodo del primo Devoniano (~350 milioni di anni fa) e si estinsero alla fine del Cretaceo, contemporaneamente ai dinosauri (65 milioni di anni fa). La classificazione delle ammoniti viene fatta sulla base della morfologia e dell'ornamentazione della conchiglia, e della forma dei setti, in base alla linea di sutura (linea di inserzione dei setti sulla superficie interna della parete conchigliare).
A differenza dei nautiloidi, che hanno generalmente setti semplici e linee di sutura debolmente ricurve, quelle della conchiglia delle ammoniti sono spesso ripiegate e frastagliate; formano selle (inflessioni rivolte verso la camera di abitazione) e lobi (inflessioni rivolte verso la camera iniziale, o protoconca). L'andamento dei setti è generalmente convesso verso l'apertura della conchiglia (altra differenza nei confronti dei nautiloidi in cui è concavo verso l'apertura) e i colletti settali (svasature della parete dei setti in corrispondenza del foro da cui passa il sifone) sono generalmente rivolti in avanti (ad eccezione di alcuni ammonoidi paleozoici in cui sono rivolti all'indietro). Le categorie tassonomiche (cinque ordini e i relativi sottordini) vengono qui di seguito elencate, partendo dalle più primitive alle più recenti:
Goniatitida (Devoniano - Permiano): suture con selle e lobi da arrotondati ad angolosi; sifone ventrale; colletti settali procoanitici (rivolti in avanti, verso l'apertura).
Agoniatitina: suture semplici arrotondate (non angolose), con pochi elementi (Devoniano)
Goniatitina: generalmente selle e lobi appuntiti (dal Devoniano al Permiano Superiore)
Clymeniida (Devoniano Superiore): suture semplici, con lobo laterale e dorsale ma generalmente senza lobo ventrale, sostituito da una sella; sifone dorsale.
Prolecanitida (Devoniano Superiore - Triassico Inferiore): suture da goniatitiche complesse a ceratitiche, con numerosi elementi; sifone ventrale; colletti settali retrocoanitici (rivolti all'indietro, verso l'apice della conchiglia).
Ceratitida (Permiano - Triassico): generalmente suture con selle arrotondate e lobi dentellati; più raramente suture angolose semplici o più complesse, con selle e lobi frastagliati; sifone ventrale; colletti settali procoanitici.
Ammonitida: (Triassico - Cretaceo) Suture generalmente complesse, con selle e lobi frastagliati; raramente con selle arrotondate e lobi frastagliati; sifone ventrale e colletti settali procoanitici.
Phylloceratina: (Triassico Inferiore - Cretaceo Superiore) Suture con selle e lobi molto frastagliati, con disegni fogliati. Spesso molti lobi. Le suture sono da considerare frattali.
Ammonitina: (Giurassico - Cretaceo Superiore). Suture variabili, con selle e lobi frastagliati, da semplici a molto complesse.
Lytoceratina: (Giurassico Inferiore - Cretaceo Superiore). Suture con selle e lobi frastagliati.
Ancyloceratina: (Giurassico Superiore - Cretaceo Superiore) Ammoniti eteromorfe (con avvolgimenti di tipo complesso, parzialmente o totalmente svolto e/o tridimensionale). Suture generalmente frastagliate.
Gli Ammonoidea compaiono all'inizio del Devoniano, nell'Emsiano (407-398 Ma). Le loro forme ancestrali sono state individuate nei Bactritida, gruppo di posizione tassonomica tuttora dibattuta anche se le sue origini sono ovviamente da ricercarsi nell'ambito dei Nautiloidea. Queste forme sono caratterizzate da setti debolmente ondulati, sifone marginale in posizione ventrale, avvolgimento ortocono (simile a quello dei nautiloidi ortoceratidi) o cirtocono (debolmente ricurvo), e assenza di depositi endocamerali. A partire da queste forme, i primi veri ammonoidi (sottordine Agoniatitina) acquisiscono rapidamente un assetto più stabile per una locomozione più efficiente, incrementando la curvatura della conchiglia da forme cirtocone a girocone (tendenzialmente planispirali, con uno o pochissimi giri che non si toccano), a criocone, portando in tal modo il centro di gravità sotto il punto di galleggiamento. La loro evoluzione è molto rapida: alla fine di questo periodo (circa cinque milioni di anni) queste forme sono distribuite a scala mondiale, anche se sono ancora poco frequenti in rapporto ai nautiloidi. La loro rapidità di radiazione è tipica delle forme che si diffondono in una nicchia ecologica vacante o poco popolata. Queste prime forme sono riferite ai Goniatitida, con due sottordini: Agoniatitina e Anarcestina.
Gli Anarcestina sono forme prevalentemente planispirali evolute, spesso depresse con dorso molto ampio, con sifone sub-ventrale e suture molto semplici. Gli Agoniatitina hanno una certa varietà di forme, con avvolgimento da criocono a evoluto con giri tangenti, con spirale più o meno stretta, e sifone ventrale; la tendenza evolutiva è comunque da forme svolte a forme avvolte sempre più strettamente, fino a forme involute. Gli ammonoidi restano abbastanza rari durante il Devoniano Medio, e verso la fine del periodo si estinguono gli Agoniatitina. Nel Devoniano Superiore (Frasniano), alcune forme di Anarcestina (in particolare il genere Manticoceras), insieme a diversi altri gruppi (come ad esempio i Brachiopodi) acquistano una diffusione cosmopolita, dovuta probabilmente anche alla tendenza geodinamica generalizzata all'aggregazione delle masse continentali verso il futuro supercontinente Pangea, e quindi al venir meno di molte barriere alla diffusione. Inoltre, compaiono le prime vere goniatiti (sottordine Goniatitina).
La prima seria crisi biologica affrontata dagli Ammonoidea è quella occorsa entro il Devoniano Superiore, al passaggio Frasniano-Famenniano: molti gruppi faunistici del Paleozoico Inferiore (e in particolare le comunità di piattaforma carbonatica) si estinguono o subiscono una drastica riduzione. Le forme ancestrali degli ammonoidi (Anarcestina) scompaiono, mentre durante il Famenniano i Goniatitina si espandono progressivamente. Compaiono improvvisamente i Clymeniida, caratterizzati (unici tra gli ammonoidi) da sifone dorsale nelle forme adulte (nelle forme neaniche il sifone è ventrale e diviene dorsale con la crescita dell'individuo). Queste forme sono peculiari del Famenniano: hanno una radiazione molto rapida e scompaiono rapidamente alla fine del Devoniano. I Prolecanitida, forme a sutura goniatitica e ceratitica con lobi numerosi, prevalentemente involute con forma lenticolare o discoidale, compaiono nel Devoniano Superiore.
Nel Carbonifero le goniatiti tipiche continuano la loro espansione con forme prevalentemente involute e globose, e divengono le forme di cefalopodi più diffuse nelle facies neritiche di piattaforma continentale e nei mari epicontinentali. Compaiono nel Carbonifero Inferiore suture più complesse, di tipo ceratitico e, nel Carbonifero Superiore, tendono a comparire forme di sutura transizionali tra i tipi ceratitico e ammonitico. La transizione tra Carbonifero Inferiore e Carbonifero Superiore è contraddistinta da una crisi biologica, relazionabile con un evento regressivo estremo a scala globale dovuto ad un probabile evento glaciale, che ebbe un notevole impatto sulle comunità a goniatiti. Queste per la maggior parte si estinguono, ad eccezione di pochi generi, mentre i rappresentanti dell'ordine Prolecanitida non sono praticamente toccati dalla crisi. La successiva, nuova differenziazione mostra una variazione nella morfologia della conchiglia, con forme tendenzialmente più evolute, ornamentazione più sviluppata e una sempre maggiore complicazione delle suture.
Nel Permiano le suture si fanno ancora più complesse, con forme di tipo ammonitico (con morfologie che ricordano le suture filloidi del Mesozoico). Tutte queste forme tendono a declinare progressivamente nel corso Permiano Superiore, diminuendo in numero e in varietà. Nel Permiano Superiore tuttavia compaiono le prime vere ceratiti.
La grande crisi biologica al limite permo-triassico, fatale a numerosi gruppi caratteristici del Paleozoico, come i trilobiti e i tetracoralli è segnata da un evento di regressione marina estrema a livello mondiale, che provocò l'estinzione della maggior parte delle forme di vita marina di ambiente neritico, seguito da un evento anossico generalizzato che decimò le forme di acqua profonda: si calcola che il 95% delle forme di vita marina siano perite in questo evento. Le goniatiti si estinguono durante la crisi, mentre le ceratiti sopravvivono assieme ad alcuni Prolecanitida. Questi ultimi scompaiono successivamente entro il Triassico Inferiore, mentre i Ceratitida si espandono gradualmente nel corso del Triassico Inferiore e Medio, fino a raggiungere la massima diffusione (circa 150 generi) all'inizio del Triassico Superiore (Carnico). Durante questo intervallo di tempo compaiono i primi Ammonitida, con suture di tipo ammonitico e filloide, con i primi veri Philloceratina. A partire dal Norico si ha un declino generalizzato di tutte le faune, che subisce una accelerazione tra il Norico superiore e il Retico, con l'estinzione di quasi tutte le forme (appena 6 o 7 generi presenti nel Retico). Compaiono, nel Norico superiore, evolvendosi dalle ceratiti, le forme eteromorfe triassiche (Choristoceratacea), che saranno le ultime di questo gruppo ad estinguersi alla fine del Retico.
La crisi biologica al limite Triassico-Giurassico è in realtà un evento graduale prodotto da una somma di probabili fattori sfavorevoli di tipo climatico e dell'accresciuta attività vulcanica nel Retico superiore, con diminuzione a breve termine dell'insolazione su tutto il pianeta e deterioramento del clima. Ad essa sopravvive probabilmente solo una linea filetica di Ammonoidea, da ricercarsi nell'ambito dei Phylloceratina. Nel Giurassico Inferiore gli ammonoidi riprendono abbastanza rapidamente a diffondersi, con forme, suture e tipi di ornamentazione sempre più complessi, e sono caratterizzati da una evoluzione di tipo iterativo, in cui i tipi morfologici sono ricorrenti e le forme estinte tendono ad essere sostituite da altre simili. Nel Giurassico vi sono diverse crisi biologiche minori, la più cospicua delle quali avviene nel Toarciano inferiore, segnata da un evento anossico a diffusione mondiale, e porta ad un ricambio generalizzato delle faune. Nel Giurassico Medio compaiono di nuovo forme eteromorfe (Spiroceratacea), che rimarcano altri eventi di crisi e di ricambio faunistico. Nel Titoniano (tardo Giurassico Superiore) compaiono di nuovo forme eteromorfe, che diverranno nel Cretaceo tra le forme più diffuse. Le faune continuano ad espandersi e diversificarsi fino alla fine del Cretaceo Inferiore (Albiano), cui segue un evento di estinzione. Nel Cretaceo Superiore vi è ancora un netto ricambio faunistico e una nuova espansione, data dall'evoluzione esplosiva degli Acanthoceratacea nelle facies di piattaforma e mare epicontinentale a partire dal Cenomaniano. Nel Coniaciano ricompaiono forme con suture semplificate (pseudo-ceratitiche).
Nel corso del Cretaceo Superiore vi è un progressivo declino, con riduzione della diversità delle faune, che subisce una drastica accelerazione tra la fine del Campaniano e il Maastrichtiano e culmina nell'estinzione totale intorno al passaggio tra Cretaceo e Paleocene, circa 65 milioni di anni fa.
Secondo dati di tipo biostratigrafico, paleoclimatico e geodinamico, l'estinzione di questo gruppo potrebbe essere dovuta a diversi fattori concomitanti; in sintesi:
Un progressivo deterioramento delle condizioni climatiche a scala globale, a partire dal Cenomaniano, con forti oscillazioni della temperatura media oceanica, che culmina nel Maastrichtiano.
Una serie ravvicinata di eventi di regressione marina a scala globale tra il Campaniano superiore e il Maastrichtiano, e soprattutto nel Maastrichtiano terminale, che avrebbero portato ad un aumento dello stress ambientale sul gruppo e al suo declino, sia in termini di diffusione che di differenziazione.
In questo quadro generale, eventi esogeni quali l'impatto di uno o più asteroidi e/o endogeni (incremento del vulcanismo nell'area del Deccan, in India) a scala globale, avrebbero portato ad un deterioramento ambientale generalizzato e soprattutto all'estinzione in massa del plancton alla fine del Maastrichtiano. Quest'ultimo evento sembra essere stato quello decisivo, sia perché le ammoniti si nutrivano probabilmente in gran parte di plancton, sia perché la loro ontogenesi passava per uno stadio iniziale planctonico.L'evento di estinzione alla fine del Maastrichtiano segna una netta cesura tra le faune marine del Mesozoico e del Cenozoico, anche se da dati recenti alcune popolazioni relitte di ammoniti sembrerebbero essere sopravvissute brevemente alla crisi per estinguersi definitivamente entro Paleogene basale.
Gli ammonoidi sono ottimi fossili fossili guida dal Paleozoico superiore e per tutto il Mesozoico. Molte specie di ammonoidi si sono evolute ed hanno velocemente compiuto il loro corso, durando da trecentomila anni ad alcuni milioni di anni. A causa della loro rapida evoluzione e dell'ampio areale, le ammoniti risultano essere un prezioso strumento per i geologi e paleontologi nei rilevamenti biostratigrafici per la datazione delle rocce sedimentarie, permettendo di collegare gli strati di roccia ad una precisa età geologica e di tracciare correlazioni tra sedimenti di aree diverse, anche a scala mondiale.
Gli ammonoidi offrono generalmente uno strumento stratigrafico di notevole precisione, pur tuttavia con alcuni limiti che non vanno sottovalutati. In particolare, le ammoniti sono spesso caratterizzate da evoluzione iterativa, cioè forme molto simili si possono ritrovare in tempi diversi e in gruppi non necessariamente relazionati, e su materiale fossile che non sia molto ben conservato spesso la determinazione della specie dell'indice di zona (e talora anche del genere) non è facile. L'indice di zona può essere anche assente o molto raro, per ragioni paleo-ecologiche o di distribuzione geografica. Quindi sovente è l'associazione faunistica nel suo insieme a permettere la determinazione corretta della forma indice di biozona, o la stessa assegnazione alla biozona (e di conseguenza la datazione). Inoltre, per molte specie i caratteri tipici si vedono solo nella conchiglia adulta, pertanto sono necessari esemplari adulti e completi di camera di abitazione: per contro, molto spesso il paleontologo e lo stratigrafo hanno a che fare con materiale scarso e mal conservato. Ancora, (e questa è una regola che vale per tutti i gruppi faunistici), la documentazione fossile è raramente continua per un tempo geologico molto esteso, a causa della variazione laterale e verticale degli ambienti sedimentari: vi sono quindi lacune più o meno estese a scala locale che rendono spesso difficile la ricostruzione di un quadro stratigrafico completo e coerente.
Negli ultimi decenni, per ovviare a queste problematiche, da parte dei ricercatori si è cercato sempre più di "calibrare" le zonazioni biostratigrafiche ad ammonoidi con quelle sviluppate per altri taxa, esaminando in parallelo la documentazione fossile relativa a diversi taxa su sezioni geologiche particolarmente complete, e cercando di fissare in maniera il più possibile univoca la posizione relativa degli eventi biostratigrafici (comparse, estinzioni e associazioni faunistiche). I risultati migliori sono stati ottenuti utilizzando microfossili, molto più facilmente conservati nei sedimenti rispetto ai macrofossili, disponibili in quantità molto maggiore, e ottenibili con la disgregazione della roccia incassante mediante agenti chimici in quantità irrisorie (pochi grammi o al più chilogrammi). Ad esempio, le zonazioni ad ammonoidi (goniatiti e climenie) dal Devoniano al Permiano sono calibrate con le zonazioni a conodonti. Ugualmente le zonazioni degli ammonoidi triassici (ceratiti e ammoniti in senso stretto) sono calibrate con quelle a conodonti fino al Retico. Nel Giurassico e nel Cretaceo le biozonazioni "incrociate" con quelle ad ammoniti sono soprattutto quelle a nannoplancton calcareo (coccoliti) e (in particolare nel Cretaceo) a foraminiferi planctonici. Per le correlazioni con le provincie faunistiche presenti alle alte latitutini (ad esempio la provincia boreale, estesa dal nord-Europa alla Siberia), in cui la documentazione fossile di nannoplancton calcareo e foraminiferi planctonici diviene scarsa e poco diversificata, nel corso dell'ultimo ventennio sono state calibrate con le biozone standard ad ammoniti anche biozone ad alghe dinoflagellate. In quest'ultimo contesto sono ampiamente utilizzate da lungo tempo per il Cretaceo anche zonazioni a bivalvi del genere Inoceramus.
Per la loro sensibilità all'ambiente, gli ammonoidi sono anche importantissimi per vagliare le ipotesi paleogeografiche, individuando province faunistiche e consentendo ai paleontologi e ai geologi di riconoscere i contesti paleo-climatici e la distribuzione delle terre emerse e dei bacini marini del passato.
Per citare un classico esempio: nel Giurassico, le ammoniti rinvenute in Italia fanno parte della provincia paleobiogeografica della Tetide, che prende questo nome dal dominio oceanico allora situato a sud dell'Europa continentale e corrispondente all'incirca all'area dell'attuale Mediterraneo occidentale. Infatti le faune ad ammoniti presenti nella maggior parte del territorio italiano sono più simili a quelle che si trovano in Spagna meridionale, nord-Africa, Grecia, Albania, Turchia meridionale in sedimenti simili, oceanici o comunque di mare aperto, mentre sono sostanzialmente diverse da quelle di mare epicontinentale (a profondità relativamente bassa) della provincia faunistica europea. Il dominio tetidiano era allora a latitudini compatibili con un clima tropicale, mentre la provincia boreale (corrispondente all'attuale Europa centro-occidentale) era a clima temperato.
Dal momento che questi organismi sono estinti e non abbiamo esemplari fossili con parti molli conservate, la ricostruzione dei loro tessuti viventi è basata su analogie con i Cefalopodi attuali e soprattutto sui nautiloidi.
Le ammoniti avevano sicuramente le caratteristiche distintive di tutti i cefalopodi: un capo differenziato con due occhi, una bocca e le relative strutture nutritive, un cervello sviluppato intorno all'esofago; avevano inoltre una massa viscerale che conteneva l'apparato digerente, l'apparato circolatorio, il sistema endocrino e le gonadi. Il piede ancestrale dei molluschi si trasforma in questo gruppo in parte nei tentacoli (per le ammoniti in numero sconosciuto e ancora oggetto di dibattito tra i ricercatori) e in parte nell'iponomo, un organo cavo che, contraendosi sotto l'azione di fasce muscolari, permetteva la circolazione dell'acqua nella cavità palleale e nelle branchie, e fungeva inoltre da organo di propulsione a “idrogetto” dell'organismo espellendo violentemente l'acqua. L'apparato nutritivo è ancora poco conosciuto: vi era una radula nel retrobocca, con funzione masticatoria; inoltre era presente un apparato mandibolare probabilmente era in parte simile a quello dei nautiloidi (un “becco” corneo più o meno calcificato), almeno per quanto riguarda la mascella superiore. La maggior parte delle ammoniti era dotata però anche di strutture peculiari del gruppo, a composizione cornea o calcarea, gli aptici, situati ventralmente alla camera di abitazione, che fungevano probabilmente da supporti per la mandibola inferiore e forse anche da opercoli per chiudere l'imboccatura della camera d'abitazione quando l'animale si ritraeva nella conchiglia.
Si trattava certamente di organismi dioici, con dimorfismo sessuale più o meno spinto (vedere il capitolo relativo). Secondo la maggior parte degli studi sull'argomento, considerando l'abbondanza delle popolazioni fossili, la strategia riproduttiva degli ammonoidi era di tipo r, fondata cioè su una prolificità molto alta, con numero assai elevato di uova e individui neanici, simile per alcuni versi a quella degli attuali cefalopodi coleoidi. Similmente a questi ultimi, le ammoniti avrebbero avuto uno stadio giovanile con stile di vita planctonico.
Come risulta da dati sia paleontologici che sedimentologici, la maggior parte delle ammoniti viveva in acque marine a salinità normale (30000-50000 ppm), in contesti di piattaforma continentale e di mare epicontinentale, in un intervallo batimetrico stimabile da zero a 200 metri di profondità. I fossili di ammoniti sono invece rari nei depositi di piattaforma carbonatica e nei sedimenti marini litorali e sono generalmente assenti in facies transizionali, come i delta e le piane di marea, ambienti caratterizzati da ampie e rapide variazioni di salinità. Sicuramente vi erano anche forme pelagiche adattate alle acque superficiali oceaniche.
La grande varietà di morfologie comparse nella storia evolutiva di questo gruppo indica adattamenti a stili di vita molto diversi, che sono tuttora oggetto di dibattito tra gli specialisti. Da un punto di vista generale, morfologie appiattite e carenate, con profilo acuto, corrispondevano ad abitudini di vita nectoniche, da nuotatori relativamente veloci, mentre le forme più tondeggianti o globose, come anche le forme con ornamentazione molto sviluppata (meno idrodinamiche), sembrano essere state meno mobili, anche se queste considerazioni non dovrebbero essere eccessivamente generalizzate. Spesso, inoltre, durante l'ontogenesi i caratteri della conchiglia cambiano notevolmente, indicando una variazione di habitat significativa dagli esemplari giovanili agli adulti. Le forme "svolte" o con avvolgimento irregolare, infine, sono considerate dalla maggior parte degli studiosi come sicuramente non nectoniche, per lo meno nell'adulto: il dibattito verte soprattutto sulla loro caratterizzazione bentonica o planctonica.
Le relazioni trofiche tra gli ammonoidi e rispetto ai gruppi faunistici coevi sono ancora in gran parte speculative, tuttavia è stato possibile rinvenire nella camera d'abitazione di alcune specie mesozoiche tracce di strutture interpretabili come parti dell'apparato digerente (esofago e stomaco), il cui contenuto consta principalmente di gusci di foraminiferi e ostracodi, frammenti di piastre di crinoidi pelagici, e in alcuni casi di frammenti di conchiglia e aptici di altre ammoniti (anche della stessa specie dell'esemplare studiato). Questo materiale rivelerebbe in parte una dieta da microfagi, in parte da consumatori di plancton e in qualche caso da predatori attivi di altri ammonoidi (anche se il campione, per la sua esiguità, non è sicuramente conclusivo). Le ammoniti erano viceversa oggetto di predazione da parte di diversi gruppi: soprattutto pesci e, nel Mesozoico, rettili marini. Inoltre, è possibile (anche se non sicuramente documentata), la predazione delle ammoniti da parte di altri cefalopodi, da identificarsi principalmente nelle belemniti, e da parte di crostacei decapodi.
La conchiglia delle ammoniti, come quella dei nautiloidi, è schematizzabile come un cono (cono primitivo o teorico) avvolto su se stesso. È abbastanza simile anche l'evoluzione dell'avvolgimento, da originarie forme "svolte", dritte o debolmente ricurve (Bactritida), a forme variamente avvolte, anche se nelle ammoniti l'avvolgimento è prevalentemente planispirale. Si tratta di una spirale di tipo logaritmico, avvolta sul piano di simmetria bilaterale dell'organismo.
Si definisce ombelico la regione centrale della conchiglia visibile in veduta laterale, definita dal margine interno dell'ultimo giro. L'asse di avvolgimento (intorno al quale si avvolge il cono ideale della conchiglia) è quindi perpendicolare al piano di simmetria, e passa per il centro dell'ombelico, che coincide con la protoconca, o loggia embrionale (la parte della conchiglia corrispondente al primo stadio di sviluppo embrionale).
Nella conchiglia delle ammoniti si distinguono una regione ventrale e una regione dorsale, in funzione della probabile posizione di vita (vedi immagine a fianco), con l'apertura rivolta in basso (analogamente all'attuale Nautilus): quindi nelle ammoniti con avvolgimento planispirale il dorso decorre lungo l'avvolgimento interno della conchiglia, mentre il ventre decorre lungo l'avvolgimento esterno. Inoltre, si utilizza il termine adapicale per descrivere i caratteri localizzati verso l'apice del cono teorico (ovvero verso la protoconca) e il termine adorale per descrivere caratteri situati verso l'apertura della conchiglia. Tra le regioni dorsale e ventrale sono compresi i fianchi, che possono essere in continuità con queste oppure raccordati mediante un angolo più o meno accentuato (spalla latero-ventrale o periombelicale).
Occorre tenere presente tuttavia che, per tradizione, nella maggior parte delle pubblicazioni, anche scientifiche, è invalso l'uso di orientare le conchiglie delle ammoniti e dei nautiloidi con l'apertura verso l'alto. Probabilmente quest'uso risale all'epoca anteriore alla scoperta di esemplari viventi di Nautilus (tardo XVII secolo), nella quale non era ancora nota la forma e la posizione di vita di organismi di questo tipo. Le prime osservazioni sulla fisiologia di questi organismi fossili sono opera di Robert Hooke (1635-1703) che poté avvalersi della recente invenzione del microscopio, e mise in evidenza le forti affinità tra le ammoniti ed il Nautilus, genere appena scoperto nell'Oceano Indiano.
La spirale descritta dall'avvolgimento della conchiglia può essere stretta (e in tal caso la conchiglia si dice involuta), oppure ampia (in tal caso si definirà evoluta). Un criterio largamente utilizzato dal punto di vista morfometrico è costituito dal rapporto tra altezza del giro e larghezza dell'ombelico (con rapporto >1 la conchiglia è involuta; se il rapporto è <1 la conchiglia è evoluta).
Generalmente, le ammoniti a conchiglia evoluta presentano uno scarso ricoprimento dei giri e quindi una regione ombelicale ampia, mentre quelle a conchiglia involuta per il motivo opposto presentano una regione ombelicale stretta e profonda (in alcuni casi l'ombelico può essere puntiforme o invisibile perché ricoperto da una callosità, come nell'attuale Nautilus pompilius).
Un altro criterio morfometrico molto seguito per la definizione del grado di involuzione della conchiglia è quindi il grado di ricoprimento dei giri successivi: questo si può esprimere come percentuale di ricoprimento (data dal rapporto tra l'altezza totale del giro e la parte ricoperta, espresso in percentuale), oppure come rapporto tra la parte di altezza ricoperta e la parte libera. Questi parametri sono diagnostici per la classificazione.
Altri elementi morfometrici diagnostici sono la larghezza massima e l'altezza massima del giro (si utilizza il loro rapporto), che danno il grado di compressione del giro della conchiglia:
giro depresso: larghezza massima > altezza massimaOccorre precisare che il grado di compressione del giro non determina necessariamente l'aspetto compresso o depresso della conchiglia nel suo insieme, che è influenzato anche dal grado di involuzione: esistono infatti conchiglie con giro depresso o sub-quadrato che hanno un aspetto decisamente compresso. Un esempio classico è il genere Perisphinctes, con giro sub-quadrato ma fortemente evoluto, e quindi con aspetto appiattito se vista sul lato ventrale (ma è scorretto definire questa conchiglia "compressa").
Quindi, la forma della conchiglia delle ammoniti viene complessivamente definita viene definita in base a diversi parametri:
piano (o piani) di avvolgimentoLa morfologia della regione ventrale è ugualmente importante dal punto di vista diagnostico: la forma generale e la presenza di carene e/o solchi (questi sono elementi che riguardano la morfologia della conchiglia e non fanno parte dell'ornamentazione).
Le immagini sopra mostrano una tipologia delle principali forme della conchiglia e della regione ventrale. Sono comprese anche le forme più comuni tra quelle "eteromorfe" (vedi Forme eteromorfe), con l'avvertenza che in quest'ultimo caso l'elenco è ben lungi dall'essere esaustivo.
Le forme planispirali più comuni sono relativamente semplici, e i parametri visti sopra sono sufficienti per descriverle. Per esprimere però l'intero spettro morfologico dell'avvolgimento delle ammoniti, sono necessari indici più complessi, che mettono in gioco più di un parametro. Due indici particolarmente significativi sono:
il tasso di espansione del giro (W), dato da:W = (r / (d – r))2dove r è la misura del raggio e d è la misura del diametro.
la distanza della curva generata dalla spirale rispetto all'asse di avvolgimento (D)D = (r – a) / r
In pratica, W esprime il tasso di crescita della sezione del giro della conchiglia; D esprime l'aumentare della distanza del giro rispetto al centro della spirale (equivalente all'incirca all'ampiezza dell'ombelico). Questi due indici sono utilizzati per la costruzione di un diagramma in grado di esprimere la variabilità morfologica degli avvolgimenti planispirali.
Gli avvolgimenti tridimensionali richiedono altri indici che prendono in esame il grado di traslazione del giro (chiamato T), ovvero la misura dello "spostamento" nello spazio di un giro rispetto al giro precedente.
Questi diagrammi (ed altri con indici anche più complessi) sono impiegati mediante tecniche di analisi statistica multivariata per individuare le tendenze evolutive e i rapporti tra ontogenesi e filogenesi attraverso le variazioni morfologiche (cioè fenotipiche).
La maggior parte delle ammoniti ha una conchiglia planispirale, dall'aspetto discoidale più o meno appiattito. In diversi casi, però, i giri non sono a contatto tra loro (forme "svolte" o criocone, come ad esempio nel genere cretaceo Crioceratites o nel genere triassico Choristoceras. In altri casi abbiamo nello stesso organismo il succedersi di diversi tipi di avvolgimento, corrispondenti a diversi stadi dell'ontogenesi. Ad esempio alcune forme hanno una conchiglia parzialmente spiralata e parzialmente dritta (come negli Australiceras), o quasi dritta (baculicona, come nel genere cretaceo Baculites e in quello triassico Rhabdoceras), oppure elicoidale (turricona), come nei generi cretacei Turrilites e Bostrychoceras e nel genere triassico Cochloceras (simile all'avvolgimento trocospirale che caratterizza la maggior parte dei gasteropodi).
Un tipo particolare di forma, che ebbe un notevole successo nel Cretaceo, è la forma scaficona, tipica di Scaphites e generi affini, consistente in un avvolgimento iniziale planispirale involuto o evoluto (stadio giovanile), mentre nello stadio adulto la camera d'abitazione è molto allungata e svolta, e consiste in un tratto dritto che termina con una uncinatura a U rivolta all'indietro. Questo tipo morfologico ha numerose varianti, potendo i primi giri essere parzialmente o totalmente svolti (forma ancilocona, dal genere Ancyloceras) o con vari altri tipi di avvolgimento, incluso quello elicoidale o trocospirale (ad esempio il genere Heteroceras); in alcuni casi i giri successivi alla fase giovanile potevano avere un avvolgimento composito, con segmenti a U alternati a segmenti dritti (forma hamiticona, dal genere Hamites), che faceva somigliare queste forme a graffette per la carta o a tromboni.
Tutte queste forme parzialmente o totalmente 'svolte' sono conosciute come eteromorfe.
Forse l'esempio più estremo e dall'aspetto più bizzarro di eteromorfo si può trovare nei Nipponites, che appaiono come un intreccio di spire irregolari senza alcuna apparente simmetria di avvitamento. Comunque, dopo attento esame, la conchiglia rivela un reticolo tridimensionale di disegni a forma di "U", uniti tra di loro, in uno schema di forma generale cuboide. I Nipponites si possono trovare nelle rocce del Cretaceo Superiore in Giappone e negli Stati Uniti. Questo tipo di avvolgimento ed altri tipi fortemente irregolari rientrano nella definizione di avvolgimento torticono.
Queste forme appaiono in tre momenti distinti nella storia evolutiva delle ammoniti:
Triassico Superiore (Norico-Retico), per circa dodici milioni di anni (superfamiglia Choristocerataceae);
Giurassico Medio (Bajociano superiore-Calloviano medio), per circa dieci milioni di anni (superfamiglia Spirocerataceae)
Giurassico Superiore (Titoniano), perdurando fino all'estinzione totale delle ammoniti, alla fine del Cretaceo Superiore (Sottordine Ancyloceratina).Questi tre eventi non sono legati tra loro da relazioni filogenetiche dirette, poiché nei primi due casi (Trias Superiore e Giurassico Medio), i rispettivi gruppi si estinsero senza lasciare discendenti. Si tratta di un caso di evoluzione iterativa eterocrona, termine utilizzato in ambito paleontologico per indicare tendenze evolutive che si ripetono in forma simile in intervalli temporali diversi e in gruppi non necessariamente relazionati dal punto di vista filogenetico. La loro comparsa è stata interpretata in vari modi nell'ambito della ricerca. Poiché soprattutto il Triassico Superiore e il Cretaceo sono conclusi da eventi di estinzione di importanza primaria, in passato (fino agli anni sessanta del XX secolo) la comparsa di forme eteromorfe era interpretata come una fase di "senescenza" genetica del gruppo, che preludeva ad un evento di crisi (un altro termine utilizzato spesso in passato per definire queste forme era "aberranti"). Un'altra corrente di ricerca, più recente, notando come questi periodi seguano episodi di forte radiazione adattativa delle ammoniti, indicava in queste forme fenomeni di specializzazione estrema, cioè legata a condizioni estremamente particolari: una specie di "vicolo cieco" evolutivo. Si tratta di teorie ormai superate in quanto non conciliabili con l'evidente successo di queste forme (nel periodo tra tardo Giurassico e Cretaceo perdurano per più di ottanta milioni di anni) e con la loro notevole diffusione, che implica adattamenti vantaggiosi in relazione all'ambiente e condizioni ambientali favorevoli piuttosto diffuse. Alcune forme eteromorfe, come i Baculites, sono addirittura tra le ultime forme ad estinguersi alla fine del Cretaceo (secondo alcuni autori, sarebbero presenti anche nel Paleogene basale e sopravviverebbero quindi, sia pure di poco, alla grande crisi biologica tra Cretaceo e Terziario).
In generale, la correlazione della comparsa di queste forme con momenti "critici" dal punto di vista evolutivo si può considerare corretta: tuttavia l'interpretazione negli ultimi decenni si è evoluta da una accezione "negativa", frutto del concetto in gran parte superato di tipolisi, ad una accezione "neutrale", che parte dall'osservazione di queste coincidenze per indagare la risposta del gruppo a mutate condizioni ambientali. Nel caso delle ammoniti, il ritorno a forme di tipo ancestrale sarebbe la risposta a condizioni di stress ambientale, e proverebbe al contrario la vitalità del gruppo. Questo approccio al problema si adatta bene agli episodi del Triassico Superiore e del Giurassico Medio, in cui la coincidenza con eventi di crisi è evidente, ma non spiega la perduranza di queste forme per il lungo periodo cretacico, accanto a forme "normali" molto diversificate. È possibile che la comparsa dei primi Ancyloceratina nel Titoniano, in risposta ad una crisi biologica di magnitudine minore avvenuta tra Giurassico e Cretaceo, si sia innestata su un mutamento più generale nelle condizioni paleogeografiche, paleoambientali e di circolazione oceanica a scala globale, con la comparsa o la diffusione a scala globale di nuovi gruppi planctonici (ad esempio i crinoidi pelagici e il fitoplancton calcareo di cui questi e altri organismi si nutrivano). Questo netto cambiamento faunistico, rendendo disponibili nuove opportunità di nutrimento e quindi nuove nicchie ecologiche per queste forme, ne avrebbe causato l'ulteriore diffusione e differenziazione.
Si tratta in generale, considerata la scarsa idrodinamicità della conchiglia, di forme poco mobili, non nectoniche ma necto-bentoniche oppure (nei casi più estremi, come le forme scaficone, ancilocone o torticone), in parte o totalmente planctoniche.
Solitamente le dimensioni dei gusci delle ammoniti sono centimetriche, variando da 2–3 cm a 10 – 20 cm. Varie ammoniti, tra quelle che risalgono al Giurassico inferiore e medio, raggiungono raramente un diametro di 50 cm, dipendentemente dai gruppi tassonomici di appartenenza.
Nelle rocce giurassiche dell'Appennino umbro - marchigiano gli esemplari di maggior grandezza appartengono alla famiglia Hammatoceratidae.Sono stati trovati, invece, nelle rocce più recenti del Giurassico Superiore e del Cretaceo Inferiore, esemplari di maggiore grandezza, come le ammoniti del genere Titanites rinvenibili nella Pietra di Portland, in Inghilterra, che superano spesso i 50 cm di diametro e quelle appartenenti alla specie Parapuzosia seppenradensis (Cretaceo Superiore), trovate in Germania, che possono raggiungere dimensioni notevoli, talvolta 2,5 metri e oltre di diametro.
L'ornamentazione della conchiglia è costituita dagli elementi in rilievo, e può essere di tipo molto vario. In diversi casi (soprattutto nel Paleozoico), la conchiglia può essere liscia, e in tal caso mostra solo la presenza delle linee di accrescimento (come nei nautiloidi attuali). Generalmente nel Mesozoico (a partire dal Triassico) si sviluppano ornamentazioni sempre più complesse, soprattutto a decorso radiale:
bullae: elementi sporgenti, inflati, allungati perpendicolarmente alla direzione del giro, che spesso danno origine a fasci di coste o costellae;
spine: elementi sporgenti appuntiti e più o meno allungati, generalmente sottili; per elementi appuntiti robusti si usa talvolta il termine corni. Spesso le spine si originano da tubercoli, che ne costituiscono la base.
Tutti questi elementi possono essere variamente combinati, e frequentemente variano anche con la crescita dell'organismo, cioè con l'ontogenesi (in questo caso lo stadio adulto ha un'ornamentazione diversa rispetto agli stadi giovanili). La posizione degli elementi relativamente al giro della conchiglia può essere:
ventrale (sul ventre); non rientrano in questa categoria solchi e carene, che fanno parte degli elementi morfologici della conchiglia.L'ornamentazione spirale è meno frequente, prevalentemente costituita da allineamenti di nodi e tubercoli o da solchi presenti sui fianchi (ma al contrario la pigmentazione, nei rari casi in cui si è conservata, è frequentemente spirale). In alcune forme (soprattutto paleozoiche), sono presenti pieghe con andamento spirale, parallelo al giro (lirae).
L'ornamentazione è uno dei caratteri maggiormente diagnostici della conchiglia per le ammoniti, essendo sovente molto varia e sviluppata, e potendo variare rapidamente con l'evoluzione all'interno di uno stesso gruppo.
In alcuni casi è stato possibile riconoscere tracce della pigmentazione originaria su conchiglie fossili di ammonoidi mesozoici (dal Triassico al Cretaceo). Non è mai stata invece segnalata la presenza di pigmentazione in ammonoidi del Paleozoico, neppure in giacimenti fossiliferi con grado di conservazione eccezionale nei quali le conchiglie di altri gruppi (ad esempio gasteropodi, nautiloidi e Bactritida) recavano tracce del colore originale).
La pigmentazione della conchiglia nei nautiloidi attuali è a bande trasversali alla direzione di avvolgimento (radiali), con decorso irregolare, di color bruno-rossastro su fondo bianco-crema. Nelle forme estinte dei nautiloidi è stata riscontrata una notevole varietà di motivi: a bande e/o puntati con disposizione trasversale o longitudinale (parallela all'avvolgimento), ondulati o a zigzag (sempre trasversali), di colore scuro o rossastro su fondo chiaro. Come già accennato, motivi simili sono stati rinvenuti anche in alcuni Bactritida.
Di questi motivi ornamentali, alcuni sono stati riscontrati anche nelle ammoniti, ma non tutti: in effetti le decorazioni trasversali a zigzag tipiche di molte forme di nautiloidi ortoconi o cirtoconi paleozoici e triassici non sono state mai trovate negli ammonoidi. I motivi ornamentali riscontrati sono i seguenti:
Motivi a macchie e punti. Sono segnalati motivi a punti disposti in file longitudinali in specie del genere Pleuroceras (Giurassico Inferiore).
Bande e strisce trasversali e radiali. Motivi segnalati in ammoniti triassiche (Owenites e Prosphingites), giurassiche (Amaltheus; Pleuroceras; Macrocephalites); e cretaciche (Calliphylloceras; Tetragonites).
Bande e strisce longitudinali. Sembrano essere il motivo più segnalato in letteratura e probabilmente il più diffuso: è stato riscontrato in una ammonite triassica (Dieneroceras); in varie specie di Pleuroceras, Amaltheus, Androginiceras, Leioceras e Tragophylloceras (Giurassico) e in alcuni generi cretacei (Tetragonites, Paratexanites, Lybicoceras).
Motivi combinati (combinazioni dei pattern già visti). Vi è una sola segnalazione di un'ammonite triassica (Owenites) dotata di un motivo longitudinale-radiale.Similmente a quella dei nautiloidi, la pigmentazione della conchiglia aveva probabilmente (almeno in parte) lo scopo di mimetizzare l'organismo alla vista dei predatori, “spezzando” la sagoma della conchiglia. Un altro possibile scopo della presenza di motivi colorati potrebbe essere di esibizione intraspecifica: il materiale a disposizione è comunque troppo esiguo per capire se vi fossero differenze di pigmentazione nei diversi morfotipi (macroconche e microconche). Non è da escludere nemmeno che questi motivi servissero per segnalazione territoriale. In ogni caso, appare ragionevole supporre che la pigmentazione avesse uno scopo (o più di uno) solamente per gli ammonoidi che vivevano entro la zona fotica (ovvero nella zona di penetrazione della luce solare entro le acque marine).
Di seguito alcuni semplici esempi di descrizione morfologica e morfometrica su esemplari reali per chiarire i concetti espressi nei capitoli precedenti:
Nella prima immagine (sopra), vediamo un'ammonite del genere Aspidoceras (Giurassico Superiore del Madagascar). L'esemplare è un modello interno di fragmocono (con resti di guscio). Dimensioni: 5,5 cm (diametro massimo) x 4,0 cm (larghezza massima). La conchiglia è involuta, con giro depresso e ombelico molto profondo, di forma sferocona. L'ornamentazione è a tubercoli disposti su due file, in posizione periombelicale e latero-ventrale.
 Nella seconda immagine, un esempio di ammonite con ornamentazione particolarmente ricca. L'esemplare presenta il guscio in gran parte conservato; sulla parte decorticata sono visibili le linee di sutura dei setti del fragmocono. Si tratta di un'ammonite del genere Taramelliceras (Giurassico Superiore del Madagascar). Dimensioni: 7,0 cm (diametro massimo) x 2,2 cm (larghezza massima). La conchiglia è fortemente involuta, con giro compresso e area ombelicale molto ridotta. L'ornamentazione comprende coste principali (che decorrono lungo tutto il fianco) e coste secondarie (decorrenti a partire da un solco medio-laterale spirale), che terminano in posizione latero-ventrale con una clave (nodo allungato). Il ventre presenta una carena crenulata (costituita da una serie di clavi).
Esempio di ammonite decisamente evoluta, con ornamentazione a coste molto sviluppata. L'esemplare presenta il guscio per la maggior parte conservato. Si tratta di un'ammonite del genere Perisphinctes (Giurassico Superiore del Madagascar). Dimensioni: 7,8 cm (diametro massimo) x 2,2 cm (larghezza massima). La conchiglia è evoluta, con giro sub-quadrato (debolmente compresso) e area ombelicale molto ampia. L'ornamentazione è costituita da coste molto rilevate, dritte, leggermente proverse, che si originano dal margine ombelicale e si biforcano nella regione latero-ventrale, attraversando il ventre. Il ventre è arrotondato. Nei giri interni è visibile una "cicatrice" in corrispondenza della quale il decorso delle coste è alterato, corrispondente ad un trauma subletale (in seguito riparato dall'organismo), forse causato da un tentativo di predazione.
Esempio di ammonite con ornamentazione molto sviluppata e rilevata. L'esemplare, appartenente al genere Morrowites (Turoniano del Marocco), è un modello interno di fragmocono. Dimensioni: 10,0 cm (diametro massimo) x 4,0 cm (larghezza massima). La conchiglia è involuta, con giro sub-trapezoidale (debolmente compresso) e area ombelicale stretta e delimitata da un margine netto, verticale. L'ornamentazione è costituita nei giri interni da tre file di tubercoli conici: una fila interna, in posizione periombelicale, da cui si dipartono grosse coste che si biforcano rapidamente sul fianco e terminano in posizione latero-ventrale interna con due tubercoli; una seconda fila latero-ventrale esterna di tubercoli. Negli ultimi giri l'ornamentazione si differenzia maggiormente: i tubercoli periombelicali si trasformano in bullae e i tubercoli latero-ventrali più esterni si trasformano in clavi, mentre compaiono coste semplici intercalate a quelle biforcate. Ventre da debolmente convesso a piatto.
La parte concamerata della conchiglia delle ammoniti viene chiamata fragmocono. Il fragmocono è costituito da una serie di camere separate, che procedono dall'interno in ordine crescente, divise da setti (septa; sing. septum). L'animale viveva solo nell'ultima camera, la più grande, chiamata camera d'abitazione.
Come in tutti gli altri cefalopodi è presente una camera embrionale, o protoconca, di forma globosa. Dall'apertura di questa camera si origina il sifone, con una terminazione a bulbo ancorata alla parete interna della protoconca da un legamento calcificato, il prosifone. il sifone è un tubo sottile, aragonitico, che percorre tutto il fragmocono e attraversa tutti i setti, dal corpo dell'animale fino alla protoconca, proteggendo il tessuto vivente del mantello che ne componeva la parte organica. Tramite quest'ultimo, l'ammonite svuotava le camere dall'acqua e le riempiva di un gas da essa stessa secreto attraverso un processo di osmosi. Questo processo consentiva all'animale di conservare l'assetto e il galleggiamento della conchiglia, mentre la pressione dei fluidi interni permetteva di contenere la pressione esterna dell'acqua, impedendo l'implosione della conchiglia stessa. Il sifone passava attraverso i fori sifonali, dotati di inflessioni della parete del setto a forma di collare, i colletti settali, nella maggior parte dei casi procoanitici, cioè rivolti in direzione dell'apertura (raramente sono retrocoanitici, rivolti verso l'apice). L'andamento generale del setto nelle ammoniti è opistocelico (i setti sono cioè convessi in avanti e hanno la concavità rivolta verso l'apice).
Una differenza fondamentale tra le ammoniti ed i nautiloidi è che il sifone delle ammoniti decorre lungo il margine ventrale, mentre il sifone dei nautiloidi attraversa il centro dei setti e quindi delle camere, ha di solito un diametro molto maggiore e spesso (nelle forme estinte) è caratterizzato da depositi calcarei intrasifonali. I colletti settali dei nautiloidi sono inoltre sempre retrocoanitici e i setti sono procelici (con la concavità in avanti, verso il peristoma). La parete della conchiglia è generalmente molto sottile nelle ammoniti (frazioni di millimetro), mentre nei nautiloidi è spessa fino a oltre un millimetro.
Mano a mano che l'animale cresceva, costruiva nuovi setti secondo un meccanismo simile a quello del Nautilus attuale: la parte posteriore del mantello si ritraeva dal setto precedente, portandosi verso l'esterno di qualche millimetro (o centimetro, a seconda della specie e delle dimensioni), e secerneva il nuovo setto, mentre contemporaneamentre la parte anteriore aggiungeva nuovo materiale conchigliare al bordo del peristoma. In tal modo la camera d'abitazione "avanzava" gradualmente lungo la curva di avvolgimento spirale, divenendo sempre più ampia e lasciando dietro di sé nuove camere d'aria. 
L'intersezione dei setti con la superficie interna della parete della conchiglia avviene lungo una linea, definita linea lobale, linea di sutura o semplicemente sutura, che nelle ammoniti è solitamente complessa (al contrario di quanto avviene nei nautiloidi, nei quali è di solito semplice: dritta o debolmente ondulata). L'andamento della linea di sutura era determinato da quello dei setti, che a sua volta era dovuto ad introflessioni ed estroflessioni del mantello presenti durante la fase di costruzione dei setti stessi, ed ha un decorso diverso a seconda dei gruppi tassonomici. È in effetti un carattere altamente diagnostico per la classificazione. Questo carattere è visibile ovviamente solo negli esemplari fossili privi della parete esterna, cioè sui modelli interni. Nel decorso della linea di sutura si possono distinguere due tipi di elementi curvilinei:
selle: inflessioni verso l'apertura (cioè in avanti), con la convessità verso quest'ultima e la concavità in direzione adapicale;
lobi: inflessioni verso l'apice della conchiglia, concave in direzione adorale.La sutura si modifica nel corso dell'ontogenesi: da relativamente semplice all'inizio dello sviluppo dell'organismo, si complica rapidamente fino a raggiungere la massima complessità nello stadio maturo.
È particolarmente significativa dal punto di vista tassonomico la sutura del primo setto, che interessa la protoconca e la separa dal fragmocono. Questa si definisce prosutura, e se ne distinguono tre tipi:
prosutura asellata, con deboli ondulazioni; presente nei Goniatitida meno evoluti e limitata al Devoniano;
prosutura latisellata, caratterizzata da una sella esterna (ventrale) alta e larga e da una sella interna (dorsale) poco pronunciata; presente nei Goniatitida più evoluti e nella maggior parte dei Ceratitida; presente dal Devoniano al Triassico;
prosutura angustisellata, con sella esterna stretta e alta e lobo laterale pronunciato; presente nei Ceratitida più evoluti e in tutti gli Ammonitida.Alla prosutura succede nei primissimi giri dell'ammonite una sutura relativamente semplice, la sutura primaria. Questa è caratterizzata da un andamento opposto a quello della prosutura: un lobo esterno e uno o più (fino a quattro) lobi laterali e ombelicali. Anche questa sutura è molto significativa dal punto di vista tassonomico. Il lobo esterno può essere suddiviso da una sella, distinguendo in questo caso ammoniti parilobate (con numero pari di lobi) dalle ammoniti imparilobate (con numero dispari di lobi), che ne sono prive. anche il numero dei lobi è significativo; la sutura primaria può essere:
quinquelobata (a cinque lobi), presente dal Giurassico al Cretaceo.L'insieme della protoconca e del primo giro del fragmocono è chiamato ammonitella, e secondo la maggior parte dei ricercatori definisce la conchiglia embrionale, con una microstruttura della parete più simile a quella della protoconca che non a quella dei giri successivi.
La sutura primaria, con la crescita dell'organismo, si trasforma successivamente per aggiunta di ulteriori suddivisioni e ed elementi accessori nella sutura secondaria (definita però generalmente dagli autori come sutura, senza ulteriori specificazioni), che caratterizza gli stadi giovanili avanzati e quelli maturi ed è quella più conosciuta e meglio visibile sugli esemplari fossili. Se ne distinguono tre tipi fondamentali:
sutura goniatitica: lobi e selle lineari, tipicamente non frastagliati, privi cioè di suddivisioni secondarie (eccezionalmente il lobo ventrale può presentare denticolazioni); selle da arrotondate ad angolose e lobi generalmente angolosi; caratterizzata nelle forme più primitive da pochi elementi, che tendono ad aumentare di numero nelle forme avanzate.
sutura ceratitica: selle lineari e lobi con denticolazioni; da pochi elementi nelle forme più primitive a numerosi e relativamente complessi nelle forme evolute.
sutura ammonitica: selle e lobi denticolati o frastagliati, spesso suddivisi in elementi accessori; un tipo particolare di sutura ammonitica è la sutura filloide, con selle suddivise in elementi più o meno numerosi a forma di foglia, con un elevato numero di lobi ombelicali (fino a sei) e una geometria di tipo frattale.In senso lato, anche questi tipi di sutura sono legati da un rapporto filogenetico. La sutura goniatitica è diffusa soprattutto nel Paleozoico e nell'ordine Goniatitida; la sutura ceratitica è tipica del Triassico ed è caratteristica dei Ceratitida e la sutura ammonitica è diffusa soprattutto nel Mesozoico ed è tipica degli Ammonitida.
Tuttavia, questa relazione non deve essere interpretata in maniera rigida né essere eccessivamente generalizzata. Infatti, suture ceratitiche sono progressivamente sviluppate da alcune famiglie dei Goniatitida fin dal Carbonifero, e nel Permiano compaiono in quest'ordine anche suture ammonitiche complesse (talora, addirittura di tipo filloide). Nei Ceratitida d'altro canto compaiono per tutta la storia evolutiva del gruppo suture ancestrali di tipo goniatitico accanto a quelle ceratitiche, mentre nel Triassico Superiore si sviluppano anche suture complesse di tipo ammonitico. Si tratta quindi di tendenze evolutive che si sviluppano nel Paleozoico Superiore e ricompaiono nel Triassico dopo la crisi biologica permo-triassica.
Infine, alcune famiglie di Ammonitida nel Cretaceo Superiore tendono a semplificare le suture fino ad una configurazione di tipo goniatitico o ceratitico (ad esempio la famiglia Tissotiidae e la sottofam. Mammitinae), con selle lineari emisferiche e lobi appuntiti e frastagliati. In questo caso si parla più propriamente di sutura pseudo-ceratitica, poiché non vi è alcun legame filetico diretto con le forme triassiche, dal momento che nel Giurassico sono conosciute solo forme con sutura ammonitica. Quest'ultimo fenomeno apparentemente regressivo è stato variamente spiegato, come atavismo (ricomparsa di caratteri ancestrali) o neotenia (conservazione nell'adulto di caratteri giovanili).
È opportuno notare che in teoria per la classificazione dei gruppi e lo studio della loro filogenesi occorrerebbe esaminare tutti gli stadi di crescita della sutura e tutto il suo decorso (anche quello dorsale, normalmente nascosto dai giri interni). La pratica più frequente però (anche in pubblicazioni scientifiche) è di studiare solo la parte visibile della sutura secondaria, visto che raramente è possibile disporre di diversi esemplari a vari stadi ontogenetici, e anche la difficoltà di studio dei giri interni, con la necessità di smembrare gli esemplari per metterne in luce le suture.
La linea di sutura delle ammoniti viene descritta utilizzando una terminologia particolare, ideata all'inizio del XX secolo da Noetling (1905), e successivamente sviluppata da Wedekind (1913). Si tratta di un sistema morfogenetico, cioè basato sullo sviluppo della morfologia della sutura con l'ontogenesi degli individui. Gli elementi della sutura (selle e lobi) vengono designati con simboli particolari. A partire dalla regione ventrale abbiamo:
E – simbolo che designa gli elementi esterni della sutura (lobo ventrale e, ove presente, sella ventrale); questi elementi sono divisi in due parti dal piano di simmetria bilaterale dell'organismo (nelle forme planispirali, coincidente con quello della conchiglia). Nelle forme con sifone ventrale, questi elementi sono attraversati dal sifone;
L – designa gli elementi laterali, presenti sul fianco (sella laterale e lobo laterale);
U – designa gli elementi prossimi all'area ombelicale (selle e lobi ombelicali), situati sia nella parte visibile del giro che in quella ricoperta dal giro precedente;
I – designa gli elementi interni, presenti nell'area dorsale (lobo dorsale).Questi simboli sono ordinati a partire dal ventre in modo da definire una formula suturale. Nella pratica corrente, con i simboli alfabetici singoli si intendono i lobi, mentre le selle che li separano sono indicate dall'associazione di due simboli (ad esempio: E/L indica la sella laterale, che separa il lobo esterno E dal lobo laterale L). Con la sutura primaria abbiamo la formula suturale più semplice (E,L,U,I), che definisce un lobo esterno (eventualmente diviso in due da una sella), un lobo laterale (separato dal precedente da una sella laterale), una sella e un lobo ombelicale e infine un lobo interno (separato da una sella ombelicale). Questa formula si accresce progressivamente con la comparsa di nuovi lobi ombelicali (ad es. E,L,U2,U1,I); l'indice numerico del simbolo U fornisce l'ordine in cui compaiono i nuovi lobi ombelicali (e le relative selle) con la crescita dell'individuo. È importante notare che i nuovi elementi che compaiono non sono necessariamente contigui e non seguono necessariamente una sequenza univoca, quindi per determinare correttamente la formula suturale è indispensabile studiare l'intero sviluppo ontogenetico dell'individuo, con le difficoltà cui si è accennato. Questa terminologia quindi, pur essendo rigorosa e fornendo utili informazioni per il confronto tra gruppi tassonomici, è stata revisionata più volte nel tentativo di renderla maggiormente descrittiva, basandola sulla posizione relativa degli elementi (e non sull'ordine di comparsa nell'ontogenesi). In ogni caso, quello di Wedekind rimane il sistema più utilizzato attualmente. Nella pratica comune, tuttavia, è raro che venga determinata la formula suturale completa (eccetto che in studi di tipo filogenetico): in genere la terminologia di Wedekind viene utilizzata per descrivere gli elementi suturali della parte di sutura visibile.
La camera d'abitazione è l'ultima camera, non settata, in cui vive l'organismo. Di lunghezza piuttosto variabile, è nella maggior parte delle forme compresa tra circa mezzo giro e un giro intero. La superficie interna, come già ricordato, è interessata da impronte muscolari di varia forma e numero e, in diverse forme, da impronte sinusoidali bilaterali definite seni palleali o seni laterali, corrispondenti probabilmente al decorso della cavità palleale dell'animale.
Il bordo dell'apertura della camera d'abitazione si definisce peristoma. Molte ammoniti, soprattutto le forme paleozoiche, hanno peristomi semplici e lineari. Nella maggior parte delle forme il peristoma è però più complesso: può essere delimitato da un rigonfiamento delle parete oppure preceduto da una contrazione; può essere dotato di orecchiette o apofisi laterali, mentre il ventre può essere dotato di un seno iponomico o al contrario di una proiezione anteriore, il rostro (vedi immagine a fianco). Non si conosce la funzione di queste strutture: secondo le due ipotesi prevalenti tra i ricercatori si tratterebbe di caratteri sessuali secondari o strutture difensive (l'una teoria del resto non esclude necessariamente l'altra).
I peristomi successivi in diverse forme lasciano traccia sulla superficie della conchiglia sotto forma di costrizioni o varici: "restringimenti" locali del diametro della conchiglia che seguono l'andamento del peristoma (vedi immagine sopra). Queste costrizioni (che sono elementi morfologici e non fanno parte dell'ornamentazione) possono essere a seconda dei gruppi in numero che va da tre a una decina per giro, e rimarcano gli stadi di crescita dell'organismo. Talora sono solamente nei giri interni o in quelli esterni, e possono quindi variare con l'ontogenesi; in altri casi possono essere visibili solo nella parte ventrale o in quella periombelicale del giro. Nei nautiloidi viventi, i tempi di crescita dell'organismo sono stati misurati su esemplari in acquario: la costruzione di ogni nuovo setto e la crescita del peristoma avvengono ogni circa sei mesi, con ritmo quindi stagionale. Non conosciamo di fatto i ritmi di crescita delle ammoniti, ma è ragionevole pensare che anche questi organismi fossero influenzati dalla stagionalità.
Fin dagli anni sessanta del secolo scorso si è notato che in diverse specie di ammoniti le dimensioni delle conchiglie fossili degli esemplari adulti sono caratterizzate statisticamente da due mode diverse. Questa caratteristica è stata interpretata come dimorfismo sessuale.
Prima di questi studi, la macroconca e la microconca, trovate negli stessi livelli stratigrafici, pur essendo molto simili in corrispondenza dei giri interni (cioè degli stadi giovanili), venivano spesso ritenute erroneamente come appartenenti a due specie diverse, seppure strettamente imparentate. Queste "coppie", però, venivano ritrovate vicine così frequentemente che il fatto è stato infine interpretato come dimorfismo sessuale, considerando quindi gli esemplari come appartenenti alla stessa specie, ma di sesso diverso.
Generalmente, la conchiglia più grande (macroconca) è stata interpretata come femminile e la più piccola (microconca) come maschile. Questa ipotesi è stata spiegata con la necessità da parte dell'organismo femminile di un maggiore volume corporeo per la produzione delle uova, e di una conchiglia più grande per la loro conservazione entro la stessa (in questo caso la conchiglia sarebbe stata utilizzata anche come ooteca). In diversi casi, oltre che per le maggiori dimensioni, le macroconche si distinguono anche per un'ornamentazione semplificata nell'adulto e un'apertura semplice, mentre le microconche hanno una ornamentazione più elaborata e il peristoma dell'apertura caratterizzato dalla presenza di orecchiette, rostri e in qualche caso proiezioni complesse a spatola e a lobo.
Non è affatto semplice distinguere le macroconche dalle microconche di una stessa specie (soprattutto per i non esperti), perché le caratteristiche diagnostiche sono presenti solo con la maturità dell'organismo. Occorrono quindi esemplari completi, con la camera di abitazione conservata, dal momento che le caratteristiche degli adulti spesso sono riconoscibili solamente nell'ultima camera d'abitazione dell'organismo (e questa è più raramente preservata nel fossile, in quanto priva di rinforzi interni al guscio). Per di più, le macroconche sono spesso molto più rare delle microconche, tanto che per molte specie queste ultime sono di fatto le sole ben conosciute e studiate.
La presenza del dimorfismo micro-macroconche è stata individuata nella maggior parte della storia evolutiva della ammoniti, e in tutti i principali gruppi tassonomici: nei Goniatitida del Paleozoico, fin dal Devoniano, nei Ceratitida triassici e negli Ammonitida in tutto il Mesozoico e particolarmente nel Giurassico Superiore e nel Cretaceo, dove le differenze dimensionali e morfologiche dei due morfotipi sono spesso estreme.
È opportuno notare però che l'identificazione delle macroconche con gli esemplari femminili e delle microconche con quelli maschili, pur avendo avuto un certo successo ed essendo citata tuttora diffusamente come un dato acquisito (anche in fonti disponibili in rete), è in realtà del tutto speculativa. Di fatto, non esistono elementi concreti nella documentazione fossile a supporto di questa ipotesi. I testi scientifici generalmente (a meno che non si tratti di studi dedicati esplicitamente all'argomento) si limitano a riportare i termini macroconca e microconca in termini puramente descrittivi, riconoscendone quindi l'appartenenza ad un'unica specie ma senza ulteriori specifiche.
Tra l'altro, anche nel Nautilus attuale (l'analogo vivente più vicino funzionalmente alle ammoniti) esiste un dimorfismo sessuale, ma è opposto a quello ipotizzato per le ammoniti: sono infatti i maschi (più numerosi delle femmine) ad avere maggiori dimensioni e conchiglia più ampia. Le modalità di riproduzione dei nautiloidi, sono però probabilmente abbastanza diverse da quelle degli ammonoidi. Tra i Coleoidea, invece, il tipo di dimorfismo con esemplari femminili più grandi degli esemplari maschili è abbastanza diffuso (ad esempio nel genere Argonauta LINNAEUS, dove la femmina è molto più grande del maschio e secerne una pseudo-conchiglia sottile e priva di camere interne che utilizza come ooteca, spesso abitata anche dal piccolo maschio): si tratta però di organismi assai diversi dalle ammoniti per anatomia e stile di vita, il che rende ogni parallelo molto rischioso. Dunque gli analoghi attualistici sono di scarso aiuto, e il problema dell'identificazione dei due sessi nelle ammoniti non sarà risolto tanto presto, a meno di rinvenimenti fossili eccezionali.
Come gli attuali nautili, molte ammoniti erano probabilmente in grado di ritirare completamente il proprio corpo all'interno della camera di abitazione della conchiglia; perciò avevano sviluppato strutture opercolari con le quali potevano chiudere l'apertura. Le forme più comuni sono costituite da due placche simmetriche, definiti aptici (aptychii). Sono stati rinvenuti anche opercoli singoli (non in coppia), che vengono definiti anaptici (anaptychus).
Gli aptici sono placchette di forma approssimativamente triangolare o sub-ovale, con un lato retto e il lato più corto curvilineo: assomigliano complessivamente a due valve di un lamellibranco (e in effetti, originariamente, prima che se ne evidenziasse la stretta associazione con le ammoniti, erano stati classificati come conchiglie di bivalvi o gusci di crostacei tipo ostracodi o fillocaridi). I due aptici hanno dimensioni identiche e sono speculari: come si vede dalla figura a fianco, uniti per il lato retto si adattano perfettamente all'apertura della conchiglia di un'ammonite. Talora le due "valve" sono saldate insieme, e in tal caso si ha un sinaptico (synaptychus).
Gli aptici si trovano solamente in ammoniti del Mesozoico, solitamente isolati dalla conchiglia originale e talora in buono stato di conservazione.
Gli anaptici sono placche di forma ovale, sub-triangolare o più raramente poligonale. Sono molto meno comuni, e sono stati riscontrati prevalentemente in forme paleozoiche, anche se sono presenti fino al Cretaceo. Sono le forme più primitive e ancestrali. 
La massiccia sostituzione degli anaptici da parte degli aptici avviene al passaggio Triassico-Giurassico, e coincide con la differenziazione di nuovi gruppi di ammoniti con setti sempre più complessi, fattori che sembrano indicare un drastico cambiamento nello stile di vita di questi organismi.
Tutte queste strutture possono essere di materiale chitinoso oppure calcaree (parzialmente o totalmente mineralizzate). In quest'ultimo caso sono composte di calcite (fase stabile del carbonato di calcio), mentre la conchiglia delle ammoniti è aragonitica: per questo gli aptici sono spesso conservati anche quando le condizioni chimico-fisiche delle acque di fondo non erano favorevoli alla conservazione della conchiglia. In particolare, gli aptici calcitici sono stati sviluppati soprattutto da forme del Giurassico Superiore e del Cretaceo Inferiore.
Nei casi in cui gli aptici o gli anaptici sono stati rinvenuti in associazione con la conchiglia di origine, sono localizzati entro la camera di abitazione, subito dietro la probabile posizione dell'imbuto (iponomo). L'interpretazione della funzione degli aptici come opercoli è stata però messa in discussione a più riprese. Vari studi nell'ultimo trentennio suggerirebbero infatti la possibilità che gli aptici potessero essere parte di un particolare apparato mandibolare. Talora infatti, gli aptici sono stati rinvenuti associati ad un terzo elemento simile alla parte superiore della mascella di un nautiloide, e sono stati interpretati come elemento inferiore dell'apparato mandibolare. I problemi principali di questa interpretazione sono evidentemente le dimensioni piuttosto "ingombranti" degli aptici come mandibole, e il fatto che in posizione verticale occupano praticamente l'intera apertura della conchiglia.
Secondo le tendenze più recenti della ricerca in questo campo, però, le due interpretazioni non si escluderebbero a vicenda (gli aptici avrebbero avuto quindi la doppia funzione di opercoli e strutture nutritive). Gli aptici infatti si rinvengono sovente verso la parte ventrale della camera d'abitazione, in posizione coricata od obliqua: in tale posizione il margine interno (il lato più corto) degli aptici avrebbe potuto effettivamente esercitare una azione di "raschiamento" contro la parte superiore dell'apparato mandibolare, oppure di scavo. Gli aptici simmetrici potevano essere ripiegati parzialmente in modo da offrire una superficie curvilinea, concava verso l'alto, che si adattava alla mascella superiore a "becco"; sinaptici e anaptici avrebbero avuto un andamento ricurvo simile (gli esemplari fossili sono in realtà per lo più appiattiti dal peso dei sedimenti inglobanti, e deformati o fratturati).
In ogni caso, il tipo di azione esercitata sarebbe stata diversa rispetto a quella delle mascelle dei nautiloidi contemporanei e attuali (in grado di infliggere morsi veri e propri), e indicherebbe un diverso tipo di nutrizione. Secondo questa teoria, gli aptici potevano all'occorrenza, per difesa contro un'aggressione predatoria, essere estratti e dispiegati completamente, fungendo da opercoli.
La struttura interna degli aptici calcarei è piuttosto complessa, costituita da tre strati:
uno strato mediano, prismatico, costituito da prismi di calcite obliqui e sovrapposti irregolarmente;
uno strato interno, prevalentemente organico, formato da conchiolina.In Italia, numerosi aptici isolati si possono trovare in diversi livelli stratigrafici risalenti al Giurassico Medio-Superiore e al Cretaceo Inferiore delle Alpi o dell'Appennino. Questo tipo di rocce deriva da fanghi calcarei deposti all'incirca nella parte più profonda della zona fotica (di penetrazione della luce solare), e al di sotto della superficie di compensazione dell'aragonite (ACD). In questo contesto, le conchiglie delle ammoniti che originariamente portavano gli aptici non sono conservate, se non in casi eccezionali, in situazioni locali di paleo-alto strutturale (horst) che si trovavano al di sopra della ACD.
Gli attuali nautili non hanno alcun opercolo calcitico per chiudere la conchiglia. Al suo posto hanno, una specie di piccolo "cappuccio" coriaceo sulla sommità del capo, che usano per chiudere l'apertura della conchiglia quando si ritirano al suo interno. Tuttavia è stata riscontrata la presenza di strutture del tutto simili ad aptici (definite aptychopsis) in associazione con nautiloidi ortoceratidi estinti del Siluriano (prima quindi della comparsa delle ammoniti). 
Esistono molti tipi di aptici e anaptici, diversi per forma e scultura delle superfici interne ed esterne. Per i rari casi in cui vengono ritrovati ancora all'interno dell'ammonite, sono stati associati alle specie o generi relativi di ammoniti. La classificazione zoologica degli aptici è però indipendente, in quanto la maggior parte delle forme non è riconducibile alle ammoniti di origine.
Gli ammonoidi fossili si ritrovano in diversi tipi di sedimenti di origine marina, sia di tipo terrigeno (argille, marne, siltiti, arenarie) che carbonatiche, come calcari e dolomie. Per quanto riguarda i sedimenti terrigeni, risultano rari in sedimenti arenacei grossolani e conglomeratici, perché (come già detto) non vivevano in ambienti ad alta energia (a meno che, ovviamente, non si tratti di elementi rimaneggiati, cioè di bioclasti), mentre si rinvengono con maggiore frequenza in arenarie fini e siltiti, e soprattutto in sedimenti marnoso-argillosi. Sono frequenti in carbonati di origine lagunare, neritica e bacinale, mentre sono assenti o molto rari in carbonati di piattaforma. Non si rinvengono fossilizzati in sedimenti di origine chimica (gessi e anidriti, sali, calcari e dolomie di origine evaporitica), in quanto non vivevano in ambienti ipersalini (anche se del tutto eccezionalmente possono essere fossilizzati in anidrite o sale provenienti da altre formazioni geologiche e rimobilizzati dalla circolazione di acque sotterranee in fase diagenetica).
Si riscontrano la maggior parte dei tipi di fossilizzazione: gli ammonoidi molto spesso risultano fossilizzati come modelli interni per la dissoluzione del guscio aragonitico (talora rimpiazzato da uno pseudo-guscio di calcite). Sui modelli interni è possibile vedere le suture dei setti. Talora, in sedimenti carbonatici bacinali ricchi di selce, i fossili di ammonoidi possono essere silicizzati (sostituiti in tutto o in parte da silice disciolta e rimessa in circolazione dalle acque sotterranee durante la diagenesi): in tal caso vengono di solito isolati da studiosi e collezionisti per mezzo di acidi (solitamente acido cloridrico o acido acetico).
Quando le ammoniti vengono ritrovate in sedimenti argillosi, il loro originale rivestimento di madreperla risulta spesso in buono stato di conservazione. Questo tipo di conservazione è di frequente riscontrata in ammoniti come le Hopliti del Cretaceo, nei pressi di Folkestone, nel Kent, Inghilterra. In altri casi, ad esempio le ammoniti provenienti dall'Albiano del Madagascar, sono caratterizzate da iridescenza.
La formazione Pierre Shale, negli Stati Uniti e nel Canada, risalente al Cretaceo, è famosa per ospitare un'ampia ed abbondante gamma di ammoniti, come Baculiti, Placenticeras, Scaphites, Hoploscaphites, e Jeletzkytes, oltre a molte forme dalla conchiglia 'srotolata'. Molti di questi esemplari hanno ancora del tutto, o quasi, intatta la conchiglia originale madreperlacea.
La preparazione dei fossili di ammonite (similmente agli altri fossili) richiede l'isolamento parziale o totale dalla matrice rocciosa. Questo può essere ottenuto meccanicamente con scalpelli a lama o a punta di dimensioni opportune, a mano oppure ad azionamento elettrico (o anche ad aria compressa). Per l'isolamento e la successiva fase di rifinitura e pulitura possono essere utili anche agenti chimici: acidi più o meno diluiti per sedimenti arenacei, carbonatici e silicei; tensioattivi, acqua ossigenata o semplice acqua per i sedimenti argilloso-marnosi. Per i fossili destinati al collezionismo, che richiedono anche una preparazione estetica, possono essere impiegate dai preparatori vernici trasparenti di vario tipo, sia a scopo di consolidamento della superficie del fossile sia per mettere in risalto i caratteri dell'ornamentazione e delle linee di sutura. Viene praticata talvolta anche la lucidatura, che produce effetti esteticamente impressionanti anche se spesso oblitera caratteri utili alla classificazione. Non è frequente la falsificazione di fossili di ammoniti, perché eventuali falsi sono abbastanza facili da riconoscere (i calchi in mastice e polvere di roccia non riescono a riprodurre perfettamente l'aspetto e la qualità del fossile autentico), e una riproduzione accurata richiederebbe una cura eccessiva, non giustificata dal prezzo. Tuttavia nelle mostre-mercato e talora anche in negozi specializzati è possibile trovare ad esempio ammoniti scolpite in roccia arenacea o calcarea spacciate per autentiche, a evidente imitazione di ammoniti acantoceratidi del Madagascar, abbastanza facili da imitare perché con ornamentazione a coste forti e relativamente semplici. In questo caso è facile riconoscerle dalla rozza riproduzione dei particolari (soprattutto i giri interni), talora dall'evidenza dei colpi di scalpello, e dall'assenza delle linee di sutura. In altri casi, la sutura viene riprodotta più o meno rozzamente in false goniatiti (essendo abbastanza semplice e lineare), oppure scolpita in fossili autentici ma mal conservati dello stesso gruppo. Un discorso a parte meritano le ammoniti eteromorfe, che per le loro caratteristiche di fragilità si conservano raramente integre: in questo caso sono frequenti presso i rivenditori fossili originariamente incompleti ma integrati con parti di altri esemplari oppure con materiali artificiali.
Le ammoniti fossili sono abbastanza diffuse nei sedimenti presenti in territorio italiano, anche se la documentazione paleontologica non è uniforme per tutti i periodi. In particolare, le forme paleozoiche sono relativamente poco rappresentate per la carenza di sedimenti non metamorfosati di quel periodo (ad eccezione della Sardegna, delle Alpi carniche e della Sicilia occidentale), mentre sono più conosciute le forme mesozoiche, del Triassico (sia Ceratitida che Ammonitida) e particolarmente quelle del Giurassico (Ammonitida); mentre nel Cretaceo le testimonianze fossili sono meno frequenti e continue, per la minore occorrenza degli ambienti favorevoli alla vita di questi organismi e di facies favorevoli alla loro preservazione. 
Ammoniti sono presenti diffusamente in sedimenti bacinali del nord-Italia (Prealpi lombarde, venete e trentine), nella Toscana settentrionale e in Liguria, nell'Appennino centrale (monti della Toscana meridionale, Appennino umbro-marchigiano e abruzzese) e in Sicilia.
Le ammoniti sono diffuse particolarmente nelle successioni calcaree e calcareo-marnose stratificate delle Prealpi, dell'Appennino centrale e della Sicilia. Qui sono conservate spesso come modelli interni conchigliari. In Appennino si trova una documentazione ad ammoniti che copre circa 100 milioni di anni, dal Triassico sommitale al Cretaceo inferiore, e l'argomento è tuttora oggetto di intenso studio.
Sono molto note e studiate le ammoniti giurassiche provenienti dai sedimenti in facies di Rosso Ammonitico delle Alpi meridionali (affioramenti lombardi e veneti, soprattutto della Brianza e del veronese) e dell'Appennino umbro-marchigiano (Passo del Furlo), citati fin dal XIX secolo per la loro buona conservazione, prevalentemente come modelli interni di colore rosso o grigio. La documentazione fossile in questo tipo di facies inizia dal Giurassico Inferiore (Pliensbachiano-Toarciano), mentre il Giurassico Medio è spesso assente o molto ridotto e discontinuo per la presenza di lacune sedimentarie, e termina nel Giurassico Superiore.
Di notevole interesse, ad esempio, sono le testimonianze relative all'evoluzione delle ammoniti appartenenti alla famiglia Hildoceratidae, che mostrano un elevato tasso di speciazione e rapide variazioni morfologiche, probabilmente in risposta alla competizione naturale o a variazioni ambientali.
Nel Medioevo, si credeva che le ammoniti fossero serpenti pietrificati (esempio: La leggenda di S. Hilda in Inghilterra nel Yorkshire), da cui viene il nome Hildoceras, etimologicamente corno di S. Hilda. Venivano spesso incastonate in piccole sculture con testa di serpente e vendute ai pellegrini. Nello stemma del comune di Whitby ancor oggi sono disegnati tre serpenti a forma di ammoniti.
Da quando esiste un approccio scientifico all'interpretazione dei fossili (cioè dal secolo diciassettesimo) e i risultati degli studi dei ricercatori sono stati pubblicati, le ammoniti sono tra i fossili più conosciuti, anche dal grande pubblico, tanto da essere considerate come i "fossili per eccellenza". Immagini di ammoniti sono sovente usate nell'editoria come vero e proprio simbolo della paleontologia e per alludere graficamente ad opere e argomenti di tipo paleontologico. Nella cartografia geologica una ammonite stilizzata è usata spesso per indicare gli affioramenti rocciosi fossiliferi.
La forma a spirale di questi fossili è stata spesso, più o meno esplicitamente, fonte d'ispirazione per artisti di tutti i tempi, sia nella letteratura che nelle arti figurative.
A titolo di esempio della suggestione che la forma di questi fossili ancora esercita sulla fantasia dell'uomo, sono riportati due brani di poesia contemporanea: il primo di un autore italiano, Eugenio De Signoribus (da Istmi e chiuse):
L'altro brano è tratto dall'opera di una poetessa statunitense, Marta Knobloch (da Il canto di ciò che andò perso):
Essendo forme estinte, le ammoniti hanno interesse solo per il mercato di nicchia dei fossili e dei minerali (sia per scopi di ricerca e di esposizione scientifica che per semplice collezionismo).
Nel campo della gioielleria e della bigiotteria, le ammoniti (di solito quelle iridescenti per buona conservazione della madreperla della conchiglia, e quelle piritizzate) possono avere la stessa qualità delle gemme, e possono essere inserite in montature di metallo per costituire monili. Talora, per ottenere un monile, sono sottoposte a lucidatura, e spesso sezionate longitudinalmente in modo da mostrare la struttura interna.
Lastre e placche di rocce calcaree ammonitiche sono inoltre ampiamente utilizzate nell'industria edile e nell'artigianato della pietra ornamentale, per la produzione di rivestimenti ornamentali per pavimentazioni, superfici e pareti, di stoviglie e oggettistica da esposizione. Un esempio classico è il calcare Rosso Ammonitico veronese, cavato almeno dall'epoca romana per tale uso. Un altro esempio, è quello dei calcari scuri (o rossastri) a cefalopodi del Paleozoico, che nelle facies devoniane possono essere ricchi di ammonoidi primitivi, cavati in varie parti del mondo (ad esempio in Marocco) per gli stessi usi.
 Battilana M., Marta Knobloch, Il canto di ciò che andò perso, in Poesia; 2000; 143.
 M.J. Benton, The fossil record 2, London, Chapman & Hall, 1993, ISBN 0-412-39380-8.
 Brett C.E. e Walker S.E., Predators and predation in paleozoic marine environments, in Paleontological Society Papers, 2002; (8): 93-118.ISSN 1089-3326
 A. Brouwer, Paleontologia generale, Milano, Arnoldo Mondadori, 1972. ISBN non esistente
 Callomon J.H., Sexual dimorphism in Jurassic ammonites, in Transactions of the Leicester Literary and Philosophical Society; 1963; 57: 21-56.
 Cecca F., Ipotesi sul ruolo del trofismo nell'evoluzione di ammoniti con conchiglie svolte: le radiazioni adattative delle Ancyloceratina (Ammonoidea) alla fine del Giurassico e nel Cretaceo inferiore, in Rend. Fis. Acc. Lincei, 1998; s. 9, v. 9: 213-226, DOI:10.1007/BF02904405. ISSN 1720-0776
 Chamberlain J.A., Flow patterns and drag coefficients of cephalopod shells, in Palaeontology, 1976; 19(3): 539-563.
 Doguzhaeva L. e Mutvei H., Organization of the soft-body in Aconoceras (Ammonitina), interpreted on the basis of shell morphology and muscle scars, in Paleontogr. Abt. A 218; 1991; 17-33.
 Donovan D.T., Callomon T.H. e Howarth M.K., 5. Classification of the Jurassic Ammonitina, in House M.R. e Senior J.R. (a cura di), The Ammonoidea. The evolution, classification, mode of life and geological usefulness of a major fossil group, London, New York, Toronto, San Francisco, Academic Press, 1981, ISBN 0-12-356780-7.
 Douglas R.G. e Savin S.M., Oxygen isotopic evidence for the depth stratification of Tertiary and Cretaceous planktic foraminifera, in Mar. Micropaleontol., 1978; 3: 175–196, DOI:10.1016/0377-8398(78)90004-X.
 Douglas R.G. e Woodruff F., Deep sea benthic foraminifera, in Emiliani C. (a cura di), Stock Photo The Oceanic Lithosphere. Volume 7: The Sea, New York, Wiley-Interscience, 1981, ISBN 0-471-02870-3.
 Dzik, J., Origin of the Cephalopoda., in Acta Palaeontologica Polonica 1981; 26(2): 161-191.
 Ebel K., Hydrostatics of fossil ectocochleate cephalopods and its significance for the reconstruction of their lifestyle, in Paläontologische Zeitschrift, 1999 ; 73 (3/4) : 277-288, DOI:10.1007/BF02988040. ISSN 1867-6812
 T. Engeser, Major events in cephalopod evolution, in Taylor P.D. e Larwood G.P. (a cura di), Major Evolutionary radiations, New York, Plenum Press, 1990, ISBN 0-19-857718-4.
 T. Engeser, 1, in Landman N. et al. (a cura di), Ammonoid Paleobiology, New York, Plenum Press, 1996, ISBN 0-306-45222-7.
 Furnish W.M., Glenister B.F., Kullmann J., and Zhou Zuren, Part L (Revised) Mollusca 4, vol. 2, Carboniferous and Permian Ammonoidea, in Selden P.A. (a cura di), Treatise on Invertebrate Paleontology, New York, Geological Society of America, 2009, ISBN 0-8137-3112-7.
 Gerber S., Neige P. e Eble G.J., Combining ontogenetic and evolutionary scales of morphologicaldisparity: a study of early Jurassic ammonites, in Evolution and Development, 2007; 9(5): 472-482, DOI:10.1111/j.1525-142X.2007.00185.x. ISSN 1520-541X
 Gerber S., Eble G.J. e Neige P., Allometric space and allometric disparity: a developmental perspective in the macroevolutionary analysis of morphological disparity, in Evolution, 2008; 62(6): 1450–1457, DOI:10.1111/j.1558-5646.2008.00370.x. ISSN 0014-3820
 P. Jereb, Chambered Nautiluses and Sepioids (Nautilidae, Sepiidae, Sepiolidae, Sepiadariidae, Idiosepiidae and Spirulidae., in Jereb P. e Roper C.F.E. (a cura di), Species Catalogue for Fishery Purposes. Cephalopods of the World. An Annotated and Illustrated Catalogue of Cephalopod Species Known to Date, Roma, FAO, 2005,  p. 262., ISBN 92-5-105383-9. La pubblicazione è scaricabile gratuitamente in formato pdf dal sito della FAO [1].
 J.M. Hancock, Transatlantic correlations in the Campanian-Maastrichtian stages by eustatic changes of sea-level; p. 299-307, in Hailwood E.A. e Kidd R.B. (a cura di), Biotic Recovery from Mass Extinction Events, Geological Society Special Publication, 102, 1993, ISBN 1-897799-45-4.
 R.A. Hewitt, Significance of early septal ontogeny in ammonoids and other ectocochliates, in Wiedmann J. e Kullmann J. e Schindewolf, O.H. (a cura di), Cephalopods - present and past, Stuttgart, Schweitzerbart'sche Verlagsbuchhandlung, 1988, ISBN 3-510-65133-2.
 House M.R. e Senior J.R. (a cura di), The Ammonoidea. The evolution, classification, mode of life and geological usefulness of a major fossil group, London, New York, Toronto, San Francisco, Academic Press, 1981, ISBN 0-12-356780-7.
 Kakabadze M.V. e Sharikadze M.Z., On the mode of life of heteromorph ammonites (heterocone, ancyclocone, ptychocone), in Geobios Memoire Special ; 1993 ; 15 : 209-215.
 Kammer T.W., Brett C.E., Broadman D.R. e Mapes R.H., Ecologic stability of the dysaerobic biofacies during the Late Paleozoic, in Lethaia, 1986; 19(2): 109-121, DOI:10.1111/j.1502-3931.1986.tb00720.x. ISSN  0024-1164
 Erle G. Kaufman, <0096:MPOUCN>2.0.CO;2 Mosasaur Predation on Upper Cretaceous Nautiloids and Ammonites from the United States Pacific Coast., in Palaios; 2004; 19(1): 96-100, DOI:10.1669/0883-1351(2004)019<0096:MPOUCN>2.0.CO;2. ISSN 0883-1351
 H.C. Klinger, Speculation on buoyancy control and ecology in some heteromorph ammonites, in House M.R. e Senior J.R. (a cura di), The Ammonoidea. The evolution, classification, mode of life and geological usefulness of a major fossil group, London-New York, Academic Press, 1981, ISBN 0-12-356780-7.
 Klug C., Schatz K., Korn D. e Reisdorf G., Morphological fluctuations of ammonoid assemblages from the Muschelkalk (Middle Triassic) of the Germanic Basin—indicators of their ecology, extinctions, and immigrations, in Palaeogeography, Palaeoclimatology, Palaeoecology, 2005; 221: 7– 34, DOI:10.1016/j.palaeo.2005.02.002. ISSN 0031-0182
 Klug C., Conch Parameters and Habitats of Emsian and Eifelian Ammonoids from the Tafilalt (Morocco) and their Relation to Global Events, in Abh. Geol. B.-A., 2002; 57: 523–538, DOI:10.1016/j.geobios.2005.02.001. ISSN 0016-6995
 Klug C. e Korn D., The origin of ammonoid locomotion, in Acta palaeontologica Polonica; 2004; 49(2): 235-242. ISSN 0567-7920
 Kolodny Y. e Raab M., Oxygen Isotopes in Phosphatic Fish Remains from Israel: Paleothermometry of Tropical Cretaceous and Tertiary Shelf Waters, in Paleogeogr., Paleoclimatol. , Paleoecol., 1988; 64: 59-67, DOI:10.1016/j.palaeo.2009.06.025. ISSN 0031-0182
 Kroger B., On the Ability of Withdrawing of Some Jurassic Ammonoids, in Abh. Geol. B.-A., 2002; 57, 199-204, ISBN 3-85316-014-X. ISSN 0016–7800
 Kullmann J. e Nikolaeva S., Diversity Development of Paleozoic Ammonoids. Part 1 – Ammonoid Turnover at the Mid-Carboniferous Boundary and the Biostratigraphy of the Early Upper Carboniferous, in Rozanov A. e Shevyrev A.A. (a cura di), Fossil Cephalopods: Recent advances in their study, Moskwa, 1999. ISBN non esistente
 Jablonski, D., Survival without recovery after mass extinctions., in PNAS, 2002; 99: 8139-8144, DOI:10.1073/pnas.102163299.
 Jagt J.W.M., Smit J. e Schulp A., ?Early Paleocene ammonites and other molluscan taxa from the Ankerpoort−Curfs quarry (Geulhem, southern Limburg, the Netherlands), in M.A. Lamolda (a cura di), Bioevents: Their Stratigraphic Records, Patterns and Causes, Caravaca, Ayuntamiento de Caravaca de la Cruz, 2003.ISBN non esistente
 Landman N.H., Tanabe K. e Davis R.A., Ammonoid Paleobiology, Plenum Press, 1996, ISBN 0-306-45222-7.
 Larson N., Jorgensen S.D., Farrar R.A. and Larson P., Ammonites and the other Cephalopods of the Pierre Seaway, in Geoscience Press, 1997, ISBN 0-945005-25-3.
 Lehmann U., New aspects in ammonite biology, in Proceedings of the North American Paleontological Convention, 1969 1:1251-1269.
 Lehmann U., Ammonite jaw apparatus and soft parts, in House M.R. and Senior J.R. (a cura di), The Ammonoidea. The evolution, classification, mode of life and geological usefulness of a major fossil group Systematics Association Special Volume 18, New York, Academic Press, 1981, ISBN 0-12-356780-7.
 Lewy Z., The trophic control on the function of the aulacoceratid and belemnoid guard and phragmocone, in V. Int. Symp. Cephalopoda - Present And Past, Vienna 1999, abstracts.
 Machalski M. e Heinberg C., Evidence for ammonite survival into the Danian (Paleogene) from the Cerithium Limestone at Stevns Klint, Denmark, in Bulletin of the Geological Society of Denmark, 2005; 52: 97–111 (archiviato dall'url originale il 24 aprile 2010).
 Machalski M., Late Maastrichtian and earliest Danian scaphitid ammonites from central Europe: Taxonomy, evolution, and extinction (PDF), in Acta Palaeontologica Polonica, 2005; 50(4): 653–696.
 N. MacLeod, End-Cretaceous extinctions, in Selley R. C., Cocks, L. R. M. e Plimer I. R. (a cura di), High Resolution Stratigraphy, London, Geological Society, 2005. ISBN non esistente Sintesi della pubblicazione scaricabile dal sito dell'Autore: [2]
 Makowski H., Problems of the sexual dimorphism in ammonites, in Palaeontologia Polonica; 1963; 12: 1-9. ISSN 0567-7920
 Marshall C. R. e Ward, P.D., Sudden and gradual molluscan extinctions in the latest Cretaceous of western European Tethys, in Science, 1996; 274: 1360–1363, DOI:10.1126/science.274.5291.1360. ISSN 1095-9203
 Martill D.M., Predation on Kosmoceras by semionotid fish in the Middle Jurassic lower Oxford Clay of England (PDF), in Paleontology, 1990; 33(3): 739-742 (archiviato dall'url originale il 24 agosto 2011). ISSN 0081 0239
 Massare J. A., Tooth morphology and prey preference of Mesozoic marine reptiles, in Journal of Vertebrate Paleontology, 1997; 7:121–137. ISSN 0272-4634
 Monks N. e Young J.R., Body position and the functional morphology of Cretaceous heteromorph ammonites, in Palaeontographica electronica.
 R.C. Moore, Part L (Revised) Mollusca 4, vol. 2, in Arkell W. J.W.M. Furnish B. Kummel A.K. Miller, R.C. Moore, C.H. Schindewolf, P.C. Sylvester-Bradley e C. W. Wright (a cura di), Treatise on Invertebrate Paleontology, New York e Lawrence, Geological Society of America e University of Kansas, 1957. ISBN non esistente
 Niechwedowicz M. e Trammer J., Hydrodynamically controlled anagenetic evolution of Famennian goniatites from Poland (PDF), in Acta Palaeontologica Polonica, 2007; 52(1): 63–75. ISSN 0567-7920
 M. Nixon, Morphology of the jaws and radula in Ammonoids, in Landman N. et al. (a cura di), Ammonoid Paleobiology, New York, Plenum Press, 1996, ISBN 0-306-45222-7.
 Noetling F., Über die Ontogenie von Indoceras baluchistanense., in Neues Jahrb, Mineralogie, Geologie und Paläontologie, 1905; 1:1-14.
 Packard A., Bone Q. e Hignette M., Breathing and swimming movements in a captive Nautilus, in Journal of the Marine Biology Association of the United Kingdom; 1980; 60: 313-327.
 O'Dogherty L., Sandoval J., Bartolini A., Bruchez S., Bill M., Guex J., Carbon–isotope stratigraphy and ammonite faunal turnover for the Middle Jurassic in the Southern Iberian palaeomargin, in Palaeoecology, 2006; 239: 311–333.
 Palframan D.F.B., Variation and ontogeny of some oxfordian ammonites: Taramelliceras richei (De Loriol) and Creniceras renggeri (Oppel), from Woodham, Buckinghamshire., in Paleontology; 1966; 9(2): 290-311.
 Raup D.M., Geometric analysis of shell coiling: general problems, in J. Paleont.; 1966; 40: 1178-1190.
 Raup D.M., Geometric analysis of shell coiling: coiling in ammonoids, in J. Paleont.; 1967; 41: 43-65.
 Sansom I.J., Late Triassic (Rhaetian) conodonts and ichthyoliths from Chile, in Geological Magazine, 2000; 137(2): 129-135.
 Sarti C., Sea-level changes in the Kimmeridgian (Late Jurassic) and their effect on the phenotype evolution and dimorphism of the ammonite genus Sowerbyceras (Phylloceratina) and other ammonoid faunas from the distal pelagic swell area of the "Trento Plateau” (Southern Alps, Northern Italy), in GeoActa, 2003; 2: 115-144.
 Sato T. e Tanabe K., Cretaceous plesiosaurs ate ammonites, in Nature, 1998; 394: 629–630.
 O.H. Schindewolf, Grundfragen der Paläontologie, Stuttgart, Schweizerbartsche Verlagsbuchh, 1950.
 Scott G., Paleoecological Factors Controlling Distribution and Mode of Life of Cretaceous Ammonoids in Texas Area, in Journal of Paleontology, 1940; 141: 299-323.
 Shevyrev A. A., Heteromorph Ammonoids of the Triassic: A Review, in Paleontological Journal, 2005; 39(5): 614-628. ISSN 0031-0301
 Shigeno S.; Sasaki T.; Moritaki T.; Kasugai T.; Vecchione M. e Agata K., Evolution of the cephalopod head complex by assembly of multiple molluscan body parts: Evidence from Nautilus embryonic development., in Journal of Morphology; 2008; 269(1): 1-17.
 Sturmer, W., A small coleoid cephalopod with soft parts from the lower Devonian discovered using radiography, in Nature; 1985; 318: 53-55.
 Surlyk F. e Nielsen J.M., The last ammonite?, in Bulletin of the Geological Society of Denmark, 1999; 46: 115–119..
 Trewin N.H., A dimorphic goniatite from the Namurian of Chershire., in Palaeontology, 1970; 13(1): 40-46.
 Trueman A.E., The ammonite body-chamber, with special reference to the buoyancy and mode of life of the living ammonite, in Q. J. geol Soc. Lond.; 1941; XCVI: 339.
 Turek V., Biological and stratigraphical significance of the Silurian nautiloid Aptychopsis., in Lethaia; 1978; 11, 2: 127-138, DOI:10.1111/j.1502-3931.1978.tb01297.x. ISSN 0024-1164
 Urlichs M., Dimorphismus bei Ceratites aus den Germanischen Oberen Muschelkalk (Ammonoidea, Mitteltrias) mit revision einiger Arten (Dimorphism in Ceratites from the germanic Upper Muschelkalk (Ammonoidea, Middle Triassic) with revision of some species (PDF) , in Stuttg. Beitr. Naturk., 2006; Ser. B, 363.
 Venturi F. e Ferri R., Generalità e tassonomia con schedario, in Ammoniti liassici dell'Appennino centrale, Tibergraph, 2001. ISBN non esistente
 Yazykova E.A., Post-crisis recovery of Campanian desmoceratacean ammonites from Sakhalin, far east Russia, in Geological Society Special Publication, 1996; (102): 299-307, DOI:10.1144/GSL.SP.1996.001.01.22. ISSN 0305-8719
 Zakharov Y.D. e Lominadze T.A., New data on the jaw apparatus of fossil cephalopods, in Lethaia; 1983; 16: 67-78, DOI:10.1111/j.1502-3931.1983.tb02000.x. ISSN  0024-1164
 Walker C., Ward D., Walker J. e Ward P., Fossils., Gem Guides Book Company, 2002, ISBN 0-7894-8984-8.
 Wedekind R., Die Goniatitenkalke des unteren Oberdevon von Martenberg bei Adorf., in Sitzungsberichte der Gesellschaft naturforschender Freunde, Berlin, 1913; 1:23-85. ISBN non esistente
 Westermann G.E.G., Ammonoid life and habitat, in Landman N. H., Tanabe K., Davis R. A. (a cura di), Ammonoid Paleobiology, New York, Plenum Press, 1996, ISBN 0-306-45222-7.
 Wippich M.G.E. & Lehmann J., Allocrioceras from the Cenomanian (mid-Cretaceous) of the Lebanon and its bearing on the palaeobiological interpretation of heteromorphic ammonites, in Paleontology, 2004; 47(5): 1075 – 1337, DOI:10.1111/j.0031-0239.2004.00408.x. ISSN 0022-3360
Biologia delle Ammonoidea. Anatomia delle parti molli, fisiologia e paleoecologia degli ammonoidi: il punto sulla ricerca.
Estinzione delle Ammonoidea. Sintesi degli eventi paleoecologici del Cretaceo Superiore e analisi delle cause dell'estinzione del gruppo.
Niobrara Chalk (Cretaceo Superiore) Niobrara Formation- America settentrionale (Stati Uniti, Canada)
Pierre Shale (Cretaceo Superiore) Pierre Shale- America settentrionale (Stati Uniti, Canada)
Nautiloidea. I nautiloidi: gli unici cefalopodi ectococleati superstiti e le forme più vicine alle ammoniti come morfologia funzionale.
Coleoidea. I cefalopodi più diffusi attualmente e i più probabili analoghi come strategia riproduttiva.
Belemnitida. Le belemniti: i coleoidi più diffusi nel Giurassico e nel Cretaceo, contemporanei delle ammoniti nella maggior parte del Mesozoico e probabilmente loro predatori.
 Ammonoidea, su thes.bncf.firenze.sbn.it, Biblioteca Nazionale Centrale di Firenze. 
(EN) Goniat è il più aggiornato data base on line per ricerche su tassonomia, relazioni filetiche, distribuzione stratigrafica degli ammonoidi paleozoici (e soprattutto per le goniatiti). Contiene anche riferimenti bibliografici. Accesso pubblico., su goniat.org.
(EN) Ammon: un altro data base simile a Goniat sugli Ammonoidea paleozoici. Contiene anche immagini e fotografie dei taxa riportati. Accesso dietro registrazione, ma è possibile anche entrare come guest ("ospite")., su wahre-staerke.com.
(FR) Tassonomia di quasi tutte le famiglie di Cefalopodi a partire dal Trias sino al Cretaceo superiore; fotografie di buona qualità (di solito in veduta sia ombelicale che adorale) per i taxa riportati; con riferimenti bibliografici., su ammonites.fr.
(FR) Sito simile al precedente: ricca panoramica sulle ammoniti (soprattutto mesozoiche) e fotografie di discreta qualità (ma nella maggior parte dei casi con una sola veduta); per ogni genere vi è una pagina dedicata alla descrizione e alla tassonomia, con immagini e disegni tratti dalla letteratura scientifica., su crioceratites.free.fr.
(FR) Altro sito con buone immagini di ammoniti mesozoiche (di norma almeno due vedute), con un campionario abbastanza vario di specie per periodo, su jsdammonites.fr.
(EN) Panoramica sulla fauna dell'Albiano delle famose argille del Kent, Inghilterra, su gaultammonite.co.uk.
(EN) Questo sito fornisce informazioni sulla biostratigrafia di diverse località dello Stato dello Utah, negli USA, e sull'identità di molte interessanti specie di Cefalopodi fossili, che qui si possono reperire, spaziando dall'Ordoviciano sino al Cretaceo passando per il Giurassico, su ammonoid.com.
(EN) terminologia tecnica degli Aptici (dal sito di una pubblicazione scientifica), su calfrye.com. URL consultato il 30 giugno 2009 (archiviato dall'url originale il 2 aprile 2013).
 Sito in memoria di uno dei più grandi, se non il più grande, ammonitologo italiano, con interessanti notizie sulle Ammoniti, soprattutto sulle linee di sutura., su paleomuseo.com. URL consultato il 2 settembre 2008 (archiviato dall'url originale il 30 luglio 2007).
Amos Spiazzi di Corte Regia (Trieste, 4 dicembre 1933 – Verona, 4 novembre 2012) è stato un generale italiano, ufficiale di carriera dal 1952 al 1991; dal 1998 generale d'artiglieria della riserva (in pensione); accusato e successivamente prosciolto per il Golpe Borghese.
Amos Spiazzi di Corte Regia è stato un generale dell'Esercito Italiano residente in Verona ed inquisito durante gli anni Settanta-Ottanta in qualità di presunto partecipante al cosiddetto "Golpe Borghese" ("Cospirazione della Rosa dei Venti"), poi prosciolto con formula piena in Cassazione.
La vita e la carriera del generale Spiazzi di Corte Regia sono accessibili alla consultazione in quanto argomento di un suo libro, 1º Premio Internazionale Letteraria "Tito Casini" di Narrativa Edita (16 giugno 1996).Il generale Spiazzi di Corte Regia (noto al grande pubblico come "Il colonnello Spiazzi") nacque a Trieste il 4 dicembre 1933, figlio di Eugenio Spiazzi di Corte Regia e di Angela Corbella. All'età di un anno, nel 1935, il padre - anch'egli un militare di carriera - venne trasferito a Verona. Allo scoppio della seconda guerra mondiale, il padre si trovò dapprima a partecipare alla Campagna di Russia durante il biennio 1941 - 1942 e - successivamente - nei mesi precedenti l'armistizio del 1943 a comandare un deposito a Verona, dove organizzò la resistenza di fronte all'invasione nazista tra il 9 e l'11 settembre. Arrestato il padre diverse volte in quanto fedele alla monarchia e comandante successivamente di un'unità di partigiani monarchici, il futuro generale Spiazzi di Corte Regia visse in una città semidistrutta dai bombardamenti alleati e quasi totalmente priva di viveri. A guerra finita, Amos Spiazzi di Corte Regia, ormai adolescente, iniziò a frequentare il locale liceo classico "Liceo Ginnasio Statale Scipione Maffei" il liceo per eccellenza della città scaligera (1947), mentre il padre si prodigò ad assicurare la vittoria della Democrazia Cristiana nel veronese alle elezioni del 1948, salvo poi rendersi conto che non vennero mantenute le promesse elettorali, ragion per cui egli, nel 1950 passò a sostenere la monarchia. Terminato il liceo, Amos Spiazzi, il  4 novembre 1952 entrò all'Accademia Militare di Modena. Dopo il primo biennio come giovane ufficiale all'XI Reggimento artiglieri da campo della Caserma "Col di Lana" di Cremona, ebbe modo di frequentare la Scuola di Applicazione di artiglieria di Torino e vari corsi specialistici, quali quello Tecnico - Applicativo, quello di Ufficiale ai mezzi corazzati, quello nucleare - batteriologico - chimico (N.B.C.), quello di controguerriglia e quello di Ufficiale alla Sicurezza. Nel 1955 un male incurabile lo privò della figura paterna. Nel 1959 convolò a nozze con una sua ex compagna di liceo, Graziella Zancanaro, seguite, nel 1960, dalla nascita del primogenito, cui venne dato lo stesso nome del nonno deceduto quattro anni prima. Tra la fine degli anni Cinquanta e la fine degli anni Sessanta prestò servizio presso il 35º Reggimento artiglieria semovente controcarro, il 4º Reggimento artiglieria missili contraerei, il Raggruppamento antiguerriglia "Bolzano" e l'11º Reggimento Artiglieria da Campagna "Legnano". Sposato e padre di tre figli, Eugenio, Giulio e Jader, il generale Spiazzi sembrava avviato ad un'onorevole carriera in seno alle Forze Armate. Nei primi anni Sessanta, mentre si trovava su una jeep dell'Esercito, un suo atto eroico, volto a limitare le conseguenze insorte a causa della guida spericolata di un suo autista, per poco non gli costò la vita.
Arrestato il 13 gennaio 1974 in margine alle indagini della magistratura relative al cosiddetto "Golpe Borghese", subì complessivamente sei anni di carcerazione preventiva, di cui quasi quindici mesi di cella d'isolamento e di "carcere duro" e diciotto di sospensione precauzionale dall'impiego (gli venne dimezzato lo stipendio, il che gli procurò notevoli problemi economici). Non poté partecipare alle esequie della madre, venuta a mancare nel 1975 e - con molte restrizioni - partecipò a quelle della moglie (mancata nel 1983), in quanto detenuto "pericoloso". Il processo fu inaugurato il 30 maggio 1977, ma dei 78 imputati i più compromessi, tra cui Remo Orlandini ed il medico reatino Adriano Monti, erano latitanti. Il 14 luglio 1978, la sentenza di primo grado si risolse in trenta assoluzioni, ma anche per i condannati caddero i più gravi capi d'accusa, come l'insurrezione armata contro i poteri dello Stato, e restò solo il reato, relativamente attenuato, di cospirazione politica. Vennero dunque comminati dieci anni a Remo Orlandini, otto a Rosa, De Rosa e al colonnello dell'Aeronautica Giuseppe Lo Vecchio, cinque anni a Stefano Delle Chiaie e al colonnello dell'Esercito Amos Spiazzi di Corte Regia, quattro a Sandro Saccucci. Uscirono, invece, assolti "perché il fatto non sussiste" Vito Miceli, Luciano Berti e Adriano Monti.
Il 29 novembre 1984, dopo due giorni di camera di consiglio, la Corte d'Assise d'Appello assolse tutti gli imputati, derubricando il programma golpista come un "conciliabolo di quattro o cinque sessantenni", ed anche la Cassazione conferma tale interpretazione il 24 marzo 1986. Dunque, assolto definitivamente in cassazione "perché il fatto non sussiste", con conseguente ricostruzione di carriera e transitato nella riserva per sopraggiunti limiti d'età il 4 dicembre 1998 - con prevista promozione a brigadier generale - terminano le sofferenze del colonnello Spiazzi, il quale è in attesa da oltre un decennio del maxi-risarcimento da parte dello Stato dei danni morali e materiali patiti, sentenza convalidata ai danni della Repubblica Italiana anche presso l'Alta Corte di Giustizia di Bruxelles. Durante gli anni della carcerazione, il generale Spiazzi ebbe modo di conseguire la laurea in filosofia presso l'Università degli Studi di Padova, grazie alla quale riuscì, in quegli anni difficili, a poter integrare lo stipendio decurtato ricevuto dalle Forze Armate, insegnando presso il liceo veronese "Aleardo Aleardi". Successivamente si è laureato anche in scienze strategiche ed in genealogia araldica.
Tra il 1996 ed il 2001, il generale Spiazzi ha pubblicato un libro autobiografico relativo alla sua vicenda umana, in relazione allo scenario politico italiano, che si è aggiudicato il 1º Premio letterario della narrativa edita "Tito Casini" per l'anno 1996 ed un saggio ("La casa degli onesti") riguardo alla situazione carceraria italiana (la "casa" è eufemisticamente quella circondariale). Nel libro, a cura di Sandro Nieri (2008), intitolato "Segreti di Stato", il generale Spiazzi tratta e delinea la situazione politica interna ed internazionale concernente il nostro paese durante gli anni della "Guerra Fredda".
Il generale Spiazzi ha collaborato in maniera continuativa con la rivista "La Torre" e ha diretto il Centro Studi Ghibellini "Carlomagno" (che ha altresì fondato).
Di fede monarchica, come il padre, ha militato in tutte le organizzazioni di tal corrente, dall'U.M.I. all'attuale Federazione Monarchica Italiana.
Le "Trame Nere" s'esplicarono, a fine anni '60 in un tentativo di putsch organizzato da settori deviati delle forze armate e dei servizi segreti che venne bloccato improvvisamente nel suo svolgimento per un intervento diretto - pare - dei servizi segreti statunitensi. Trattasi del cosiddetto "Golpe Borghese", altrimenti noto come "La cospirazione della Rosa dei Venti". In realtà, pare che il golpe avesse un nome differente, come afferma lo stesso Spiazzi in un'intervista recente al settimanale L'Espresso. In tale intervista, il generale Spiazzi rende noto che:
la tesi di fondo della cosiddetta "Strategia della tensione" sarebbe consistita nel "creare un'offensiva contemporanea sia verso la destra, che nei confronti della sinistra, al fine d'attuare un regime forte, tutelato da leggi eccezionali, quindi al di fuori parzialmente o totalmente dalle garanzie costituzionali, a puntello di una particolare cerchia politica";
il presidente statunitense in quegl'anni Richard Nixon aveva una vera e propria "fissazione" contro il comunismo, complice anche il clima politico europeo che - evolvendo dalla Contestazione studentesca stava portando i partiti di sinistra al sorpasso elettorale ai danni dei partiti tradizionalmente alleati degli statunitensi. Si rendeva così necessaria la ripetizione del clima di paura ai danni della popolazione civile, la "Strategia della tensione" per l'appunto, che facesse comprendere come i partiti di sinistra fossero incapaci di mantenere la pace civile, garantita unicamente dai partiti asserviti agli Stati Uniti;
all'uopo, tra il 1948 ed il 1991 (data di caduta del comunismo sovietico), la città di Verona era pesantemente militarizzata; a Verona, collegata al comando FTASE, all'epoca ubicato in via Roma, centralissima via cittadina, era operativa una cellula della CIA, che aveva il compito di "promuovere", se non addirittura appoggiare logisticamente e finanziariamente, le operazioni degli ordinovisti veneti;
a differenza dell'organizzazione in cui Spiazzi militava, l'"Organizzazione di Sicurezza" ("OS"), gli esponenti di Ordine Nuovo erano in contatto con "Gladio". Spiazzi aveva il còmpito di individuare e reclutare militari di ogni ordine e grado congedati per seguire dei corsi d'addestramento ed esser inquadrati nell'OS, in previsione d'un possibile attacco da parte di forze appartenenti al Patto di Varsavia, esattamente come facevano gli Stati Uniti con Gladio, ma con la fondamentale differenza che gli appartenenti all'OS erano sprovvisti di propri arsenali in quanto depositati presso le caserme dei Carabinieri, e che l'OS rispondeva direttamente al Ministero della Difesa Italiano (mentre Gladio rispondeva unicamente ai vertici militari statunitensi, seppur costituita da italiani);
soltanto sette anni dopo il cosiddetto "Golpe Borghese" si riusciranno ad imporre le "leggi speciali liberticide" che costituivano il vero scopo di tutta la messinscena che passò alla storia con il summenzionato epiteto; con l'uccisione di Aldo Moro si arrivò a raggiungere il fine, come il "Caso Moro" ha in passato reso noto;
viene ad esser smentita la dichiarazione resa dal Gran Maestro della Loggia Massonica P2, Licio Gelli di esser stato l'autore della telefonata che bloccò l'evolversi del colpo di stato. Infatti, nell'intervista in questione, Spiazzi dichiara d'aver capito che a Borghese era stata tesa una trappola: all'esercito, la notte del golpe, era stato ordinato di eseguire la "Esigenza Triangolo", un piano segreto che prevedeva l'impiego di reparti scelti onde aiutare Carabinieri e Polizia a reprimere sul nascere disordini. Spiazzi afferma di esser stato egli stesso a telefonare a Junio Valerio Borghese per avvertirlo del pericolo, bloccando di fatto il tentativo di golpe;
il fatto più inquietante risulta però essere quello che - secondo la testimonianza di Spiazzi - le cosiddette "Stragi di Stato", furono espressamente volute ed organizzate da servizi segreti stranieri, inquadrabili in "un gioco più sporco e più grande di quello che la politica locale riusciva ad osservare dal suo limitato orizzonte: un gioco  a danno della popolazione civile inerme ed inconsapevole ordinato da interessi internazionali facenti capo a Washington ed a direttive nazionali - nella figura della Democrazia Cristiana - che rispecchiavano in pieno la sudditanza italiana all'Alleanza Atlantica. Le forze politiche nazionali più legate e devote agli Stati Uniti volevano e dovevano continuare a governare l'Italia a qualunque costo e con qualunque mezzo. Le minacce di colpi di stato erano un pericolo inventato, un modo per poter tenere in piedi un sistema di polizia. In breve, una dittatura pluripartitocratica, a detta di Spiazzi, da sessant'anni governa l'Italia non tenendo conto del volere dei cittadini;
la "Rosa dei venti", in realtà, aveva nome "Organizzazione di Sicurezza", ed era formata da persone insospettabili, non iscritte ad alcun partito politico, altamente patriottiche e disposte ad impegnarsi fino alla morte - in caso d'invasione straniera - a difendere il territorio nazionale palmo a palmo. Come la nota struttura clandestina Gladio, anche la Rosa dei Venti era formata da "legionari" dormienti (attivabili su comando superiore) e continuamente addestrati a fronteggiare sia i pericoli esterni (il Patto di Varsavia), che interni (un'eventuale insurrezione comandata dal Partito Comunista Italiano). La differenza rispetto alla più celebre Gladio sta nel fatto, commenta Spiazzi, che mentre Gladio era formata da persone filo-americane ma poco inclini alla destra nazionale, la Rosa dei Venti era composta per lo più da militari della riserva selezionati e pronti a tutto. Ma, appunto perché militari od ex - militari, il gruppo della Rosa dei Venti era composto da uomini fidati gravitanti nell'area dell'estrema destra extraparlamentare. In tutti i reparti delle Forze Armate, continua Spiazzi, esistevano (ed erano note agli "addetti ai lavori") liste segrete di coscritti e di militari di professione, sia sottufficiali che ufficiali, su cui contare in caso di disordini;
queste affermazioni costituiscono il fulcro del libro di Sandro Neri (2008). In esso legge del fatto che Gladio (e strutture segrete simili) non è stata sciolta perché la sua presenza è contemplata dall'adesione alla NATO. I legionari operano tuttora e sono numerosi, così come l'intera struttura è pienamente operativa, non più in funzione anticomunista, bensì antiislamica. Spiazzi ammette però di esserne oramai fuori, per cui consistenza numerica e contesto operativo di queste strutture parallele sono per lui note nei dettagli solamente nel periodo di effettivo servizio, mentre gli aggiornamenti attuali fanno capo unicamente a notizie pervenutegli da soggetti ancor oggi operativi.
La confusione tra Golpe Borghese e "Rosa dei venti" è dovuta al fatto che nel processo per il golpe Borghese furono artificialmente riuniti tre tentativi di golpe diversi, quello del dicembre 1970 (il citato golpe Borghese), quello del dicembre 1971, e quello del dicembre 1972. Notare che i tentativi di golpe degli anni 1969, 1970, 1971, 1972, 1973 avvennero sempre nel mese di dicembre, all'approssimarsi delle festività natalizie, periodo nel quale la gente è poco propensa ad occuparsi di politica. Quello del 1974 ("golpe bianco") fa eccezione ma può seguire comunque lo stesso ragionamento, essendo avvenuto in contemporanea con un eccezionalmente lungo ponte di ferragosto; l'anticipazione ad agosto fu probabilmente dovuta al ricambio politico degli Stati Uniti (dimissioni di Nixon), il quale comportava necessità di accelerazione dei tempi. È difatti a seguito di tale ricambio che ogni futuro progetto di golpe fu abbandonato.
Spiazzi di provata fede patriottica ed antiamericana non era ovviamente ben visto da molti appartenenti ai vertici militari e dei servizi segreti.
Dal prologo del suo libro "La casa degli onesti": La figura di Spiazzi è stata a lungo discussa e controversa. "Golpista e colluso con le trame nere venete di Ordine Nuovo", per il giudice Guido Salvini, che lo ha portato davanti al tribunale. "Un uomo pieno di entusiasmo, un vero signore, una gran degna persona e professionalmente ottimo, politicamente però un lattante, un vero ingenuo", per il capo del controspionaggio Gianadelio Maletti.
Sabato 12 gennaio 1974, Spiazzi riceve la telefonata dell'avvocato Devoto che gli comunica l'intenzione del Procuratore della Repubblica di Padova, Aldo Fais, d'interrogarlo circa la sua collezione di armi storiche e moderne, tutte regolarmente denunciate alla Questura di Verona ed inutilizzabili a fini bellici. Le armi - 305 pezzi - gli verranno poi sequestrate e tuttora sono esposte alla fortezza di San Leo, presso Pesaro - Urbino (Spiazzi da anni continua a chiederne la restituzione, ma invano). Terminati i colloqui relativi alle armi, il procuratore Fais ed il giudice Giovanni Tamburino interrogano Spiazzi circa i resoconti di un confidente della polizia (l'appartenente ad "Ordine Nuovo" Carlo Digilio, rivelatosi in sèguito inattendibile), che lo aveva indicato come tramite per la consegna di armi delle Forze Armate alla malavita ed a settori deviati dei servizi segreti. In breve era stato spiccato un mandato di cattura per "Associazione sovversiva ex - Art. 270" .
La stampa darà ampio risalto alla notizia secondo cui l'industriale Piaggio era stato coinvolto e incriminato dalla magistratura per finanziamenti al fantomatico gruppo dei servizi segreti deviati, detto della "Rosa dei Venti". Quella era una struttura parallela del SID, composta da militari e civili, collegata a strutture sovranazionali sorte in ambito Nato con lo scopo di lottare con ogni mezzo contro il comunismo. Il teorema che quest'organizzazione fosse stata quella che coordinava gruppi eversivi è del giudice Tamburino che il 13 gennaio 1974 aveva appunto fatto arrestare il colonnello Amos Spiazzi, dopo aver fatto altrettanto nel novembre 1973 col generale Francesco Nardella insieme al colonnello Angelo Dominoni.
In 21 interrogatori e 6 confronti, il giudice Tamburino, tentando di delineare il ruolo delle strutture clandestine operanti a latere delle forze armate,  muterà il capo d'imputazione a carico di Spiazzi in "Cospirazione politica mediante associazione - Art. 305". Da Padova, il 31 gennaio 1975 il colonnello Spiazzi viene trasferito a Roma a disposizione dei giudici Filippo Fiore e Claudio Vitalone. L'8 marzo 1975, il colonnello viene trasferito al carcere di Verona in quanto le condizioni di salute della madre, da tempo cardiopatica, s'erano aggravate in seguito all'arresto del figlio. Dopo l'ultimo colloquio con la madre, il 20 maggio 1975 (la madre morirà il 23 dello stesso mese), al colonnello Spiazzi verrà negato il permesso di partecipare alle esequie della madre stessa. Il 7 giugno 1975 l'imputato viene ricondotto a Roma, dove, nel carcere di Rebibbia trova altri colleghi ufficiali detenuti per motivi analoghi. Il 7 luglio 1975 un nuovo trasferimento a Vicenza. Il 14 luglio 1975 la Corte d'Assise di Roma lo condanna a cinque anni di reclusione. Ricoverato per accertamenti all'Ospedale Militare di Verona il 5 marzo 1976 e poi piantonato al  Policlinico Giovanbattista Rossi - Borgo Roma, il 13 aprile 1976 viene interrogato dal Giudice Francesco Simeoni a Trento. Trasferito nuovamente a Roma il 2 maggio 1977, nel carcere di Regina Coeli, si trova all'Ospedale militare del Celio quando clamorosamente evade il colonnello selle SS Herbert Kappler, prigioniero di guerra ed affetto da un carcinoma rettale in fase terminale, nell'agosto del 1977. Intanto, al Foro Mussolini era iniziato il processo il 30 maggio 1977 ed a Spiazzi, interrogato il 31 ottobre, il 2 ed il 7 novembre del 1977, viene concessa la libertà provvisoria il 7 dicembre 1977, dopo quattro anni di carcerazione preventiva.
Il 6 luglio 1982 viene interrogato a Venezia sul caso Ludwig ed il 7 agosto a Roma sull'uccisione di un collaboratore di giustizia. il 14 marzo 1983 la Questura di Verona ordina una perquisizione domiciliare e quindi la custodia presso il carcere di Ferrara. Qui viene interrogato circa presunti contatti con Marco Affatigato nell'ambito di una nuova cospirazione sovversiva, in base ad un'intervista concessa al settimanale L'Espresso nei giorni della strage alla stazione di Bologna. Interrogato nuovamente dalla DIGOS di Bologna, viene scarcerato il 4 giugno 1983 per "totale mancanza d'indizi".
Alla fine di dicembre del 1983, alla moglie viene diagnosticato un carcinoma della mammella in stadio avanzato ed il 19 marzo 1984 il colonnello Spiazzi riceve una citazione dal tribunale di Novara. il 30 marzo viene interrogato dal Giudice Chinnici a Novara ed il 10 aprile dal Giudice Felice Casson a Venezia. Il 12 aprile 1984 denuncia in un'intervista a Canale 5 la mancanza di un processo d'appello ed il 19 maggio 1984 nuovamente viene interrogato a Padova sulla Strage di Piazza Fontana a Milano del 1969. Convocato nuovamente in Questura a Verona il 10 settembre 1984, Viene rinchiuso nel carcere cittadino con l'accusa di cospirazione politica su mandato del Giudice Casson. Trasferito a Roma, nel carcere di Rebibbia il 2 novembre 1984, il 15 dicembre viene trasferito a Venezia e quindi agli arresti domiciliari a Verona, dove trova la moglie in pessime condizioni di salute. Il 16 aprile 1985 è a Roma al processo a carico del suo primo accusatore, il Giudice Tamburrino, che doveva rispondere di minacce e di estorsione. Il giorno 11 maggio 1985 muore la moglie ed il 10 luglio 1985 vengono tolti gli arresti domiciliari e viene concessa la libertà provvisoria. Tra il 1986 ed il 1987 una miriade di convocazioni ed il 26 febbraio 1988 viene assolto per "insufficienza di prove". Il 29 settembre 1989 cessano tutte le pendenze giudiziarie. "Ancora adesso ogni tanto mi chiama un giudice e mi chiede dov'ero il 28 maggio del 1974, il giorno della strage di piazza della Loggia, a Brescia. "Quando gli dico che mi trovavo a Padova con il mio amico Rachis, vogliono sapere chi è. E io devo spiegargli che Rachis è il ragnetto che viveva nella mia cella, e mi teneva compagnia, al Due Palazzi" spiegò Spiazzi nell'ultima intervista concessa prima di spirare, per sottolineare il fatto che, nonostante le innumerevoli assoluzioni, anche nei primi mesi del 2012 era stato ascoltato sui fatti risalenti a quasi un quarantennio prima e che - dai rapporti medici - hanno potuto giocare un certo ruolo nell'instaurazione della cardiopatia ischemica che lo ha colpito nell'estate del 2012.
Muore a 78 anni il 4 novembre 2012, per un tumore polmonare, diagnosticato in seguito a ricovero per infarto miocardico .
Amos Spiazzi di Corte Regia: "Il mistero della Rosa dei Venti"; Ed. Centro Studi Carlomagno, II Ed., 2001
L'interrogazione al Senato della Repubblica circa l'iter del risarcimento in favore del generale Spiazzi [1]

AnadoluJet è una compagnia aerea a basso costo turca che ha come base principale l'Aeroporto di Esenboğa di Ankara e l'Aeroporto Internazionale Sabiha Gökçen di Istanbul. È una sussidiaria della compagnia di bandiera Turkish Airlines per quale opera i voli domestici a basso costo.

L'anafilassi è definita come «una grave reazione allergica a rapida comparsa e che può causare la morte». Nelle forme più gravi si parla di «shock anafilattico». È causata da una particolare forma di ipersensibilità, comunemente detta "allergia", verso una sostanza antigenica (detta allergene). Le cause più comuni comprendono punture di insetti, alimenti e farmaci.
In genere si presenta con una serie di manifestazioni cliniche tra cui prurito, angioedema (gonfiore) della faccia e della gola, rapido calo della pressione arteriosa sistemica.
A livello fisiopatologico, l'anafilassi è una reazione di ipersensibilità del I tipo, dovuta al rilascio di mediatori da parte di alcuni tipi di globuli bianchi attivati da meccanismi immunitari e non. Viene diagnosticata sulla base dei sintomi e dei segni che si presentano.
L'esposizione alla sostanza può avvenire per inalazione, ingestione, contatto o inoculazione dell'allergene. La reazione di anafilassi propriamente detta avviene nei confronti di un antigene con cui il soggetto è già entrato in contatto precedentemente.
Il termine inglese aphylaxis fu coniato nel 1902 da Charles Richet e successivamente modificato in anaphylaxis, che deriva dalle parole greche ἀνά ("contro"), e φύλαξις ("protezione"). Richet fu insignito nel 1913 del premio Nobel per la medicina per i suoi studi al riguardo. La stessa condizione era però già stata descritta fin dai tempi antichi.L'incidenza dei casi di anafilassi è di 4-5 casi su 100.000 persone per anno, con un rischio cumulativo nella vita del 0,5-2% I valori risultano però essere in aumento: nel 1980 l'incidenza era di circa 20 per 100.000 per anno, mentre nel 1990 era il 50 per 100.000 per anno. L'incremento sembra essere causato soprattutto dai casi indotti dall'alimentazione. Il rischio è maggiore nei giovani e nel sesso femminile.Attualmente, l'anafilassi provoca ogni anno 500-1.000 decessi (2,4 casi per milione di persone) negli Stati Uniti, 20 nel Regno Unito (0,33 per milione) e 15 in Australia (0,64 per milione). I tassi di mortalità sono diminuiti tra il 1970 e il 2000. In Australia la morte indotta dall'anafilassi dovuta a sostanze alimentari si verifica soprattutto nelle donne, mentre i decessi causati da punture di insetti si verificano soprattutto nei maschi. Comunemente i casi a prognosi infausta sono però provocati da assunzione di farmaci.
Il meccanismo e la sintomatologia dello shock anafilattico sono causati dalle immunoglobuline E (IgE) e da altre anafilatossine che inducono la liberazione di grandi quantità di istamina e di altre sostanze.
L'anafilassi si presenta tipicamente con molti sintomi diversi che emergono in pochi minuti o nelle ore successive al contatto, con un esordio medio da 5 a 30 minuti se l'esposizione è per via endovenosa e 2 ore per i prodotti alimentari. Le aree più comunemente colpite sono: pelle (80-90%), vie respiratorie (70%), apparato gastrointestinale (30-45%), cuore e vasi (10-45%), sistema nervoso centrale (10-15%). Possono essere coinvolti anche più apparati contemporaneamente.
Tra i segni e i sintomi tipici si annoverano: orticaria generalizzata, prurito, rossore o gonfiore delle labbra. I pazienti che sperimentano gonfiore o angioedema descrivono una sensazione di bruciore della pelle, o di prurito. Il gonfiore della lingua o della gola si verifica in un massimo di circa 20% dei casi. Altre possibili manifestazioni sono la rinorrea e il gonfiore della congiuntiva. Se l'edema coinvolge le alte o basse vie respiratorie, la pelle può anche assumere colore bluastro (cianosi) a causa della mancanza di ossigeno (ipossiemia).
Nell'anafilassi possono presentarsi alcuni segni e sintomi respiratori, tra cui la mancanza di fiato, attacchi d'asma, la presenza all'auscultazione di sibili o stridore. I sibili sono di solito dovuti a spasmi della muscolatura bronchiale mentre lo stridore è legato a ostruzione delle vie aeree superiori dovuto a un importante stato infiammatorio o, nei casi più gravi, ad angioedema. Possono inoltre verificarsi raucedine e dolore in seguito a deglutizione o a colpi di tosse.
Nei pazienti colpiti può verificarsi uno spasmo coronarico con conseguenti possibili infarto del miocardio, aritmie o arresto cardiaco. I pazienti che hanno precedenti di malattia coronarica hanno un maggior rischio che l'episodio anafilattico possa colpire il cuore. Lo spasmo coronarico è legato alla presenza di istamina rilasciata dalle cellule nel cuore. L'instaurarsi di una tachicardia è frequente per via dell'abbassamento della pressione del sangue (ipotensione); un riflesso di Bezold-Jarisch è stato descritto nel 10% dei casi: questo comporta un rallentamento del battito cardiaco (bradicardia) con bassa pressione sanguigna. Il calo della pressione arteriosa o shock (sia distributivo sia cardiogeno) può provocare la sensazione di stordimento o portare alla perdita di coscienza. Raramente l'abbassamento della pressione arteriosa può essere l'unico segno di anafilassi.
Le manifestazioni gastrointestinali possono includere crampi addominali, diarrea e vomito. Sono inoltre possibili confusione, perdita di controllo della vescica o dolore pelvico simile a crampi. La dilatazione dei vasi sanguigni del cervello può provocare mal di testa. Alcuni soggetti colpiti da anafilassi hanno inoltre descritto una sensazione di ansia variabile fino al senso di "morte imminente" probabilmente dovuti alle difficoltà respiratorie.
L'anafilassi può verificarsi come risposta a quasi tutte le sostanze estranee che entrano in contatto con l'organismo. Tra le cause più comuni vi sono le punture di insetti, l'assunzione di alcuni alimenti o di farmaci. Gli alimenti sono la causa di anafilassi più comune per bambini e adulti, mentre le punture di insetti e i farmaci risultano esserlo per la popolazione anziana. Cause meno frequenti includono anche fattori fisici, agenti biologici come sperma, lattice, variazioni ormonali, additivi alimentari come il glutammato monosodico, coloranti alimentari e farmaci topici.Fattori fisici, come l'attività fisica (nella cosiddetta "anafilassi indotta dall'esercizio") o variazioni di temperatura (sia verso il caldo sia verso il freddo) possono inoltre agire come innesco attraverso i loro effetti diretti sui mastociti. Gli eventi scatenati dall'attività fisica sono però frequentemente associati all'ingestione di alcuni alimenti. Anestesia, somministrazione di farmaci miorilassanti o antibiotici e utilizzo di presidi in lattice sembrano essere le cause più comuni di reazione anafilattica. Nel 32%-50% dei casi, la causa scatenante rimane sconosciuta e la condizione viene denominata «anafilassi idiopatica».
Molti alimenti possono portare a una reazione anafilattica; questa si verifica generalmente alla prima assunzione. Gli alimenti responsabili variano in tutto il mondo. Nelle popolazioni occidentali, l'ingestione o l'esposizione alle arachidi, al grano, alle noci, ai crostacei, al pesce, al latte e alle uova sono le cause più frequenti. Il sesamo è invece causa comune in Medio Oriente, mentre il riso e i ceci sono spesso riscontrati come fonti di reazione anafilattica in Asia. I casi più gravi sono di solito il risultato dell'ingestione dell'allergene, ma alcune persone sperimentano una grave reazione anche al solo contatto. I bambini, crescendo, possono diventare più tolleranti verso l'allergene. Dopo i 16 anni di età, l'80% dei bambini che presentavano reazioni anafilattiche dal latte o dalle uova, diventa in grado di assumere normalmente questi alimenti.
Qualsiasi farmaco può essere causa di anafilassi. I più comuni sono gli antibiotici β-lattamici (come la penicillina), seguiti da aspirina e altri FANS. Altri antibiotici sono coinvolti meno frequentemente e le reazioni ai FANS sono solitamente specifiche per un singolo principio attivo, ragion per cui un soggetto allergico a un particolare FANS può generalmente tollerarne un altro. Altre cause relativamente comuni includono i chemioterapici, i vaccini, i sali cloridrato e solfato di protammina utilizzati come antiemorragici e alcuni preparati a base di erbe. Alcuni farmaci (ad esempio vancomicina, morfina, mezzi di contrasto radiologici) possono causare anafilassi attivando direttamente la degranulazione dei mastociti.La frequenza di una reazione a un agente dipende in parte dalla frequenza del suo uso e in parte dalle sue proprietà intrinseche. L'anafilassi alle penicilline o cefalosporine si verifica solo dopo che si legano alle proteine all'interno del corpo; alcuni tipi di legame sono più pericolosi di altri. L'anafilassi alla penicillina si verifica in un caso su 2 000 o 10 000 cicli di trattamento, mentre il decesso si osserva in meno di un caso ogni 50 000 cicli di trattamento. L'anafilassi da aspirina o FANS si verifica all'incirca in un caso ogni 50 000 persone. Un soggetto che ha già sperimentato una reazione alla penicillina ha un maggiore rischio di una reazione alle cefalosporine, ma comunque inferiore a uno su 1 000. I mezzi di contrasto radiologici di vecchio tipo provocavano reazioni nell'1% dei casi, mentre gli agenti più recenti, a bassa osmolarità, causano reazioni nello 0,04% dei casi.
I veleni assunti tramite punture di insetti, come imenotteri (api e vespe) o triatominae possono indurre anafilassi in soggetti predisposti. Precedenti reazioni sistemiche, ovvero reazioni patologiche alla sostanza che coinvolgono tutto l'organismo (come ad esempio malessere generalizzato, senso di calore, edema dei tessuti molli o della glottide, shock), sono un fattore di rischio per sviluppare anafilassi in futuro; tuttavia la metà delle persone decedute per anafilassi non aveva mai avuto precedenti reazioni sistemiche.
Persone affette da malattie atopiche come l'asma, l'eczema o la rinite allergica sono ad alto rischio di reazioni anafilattiche da alimenti, dal lattice, dai farmaci e dalle punture d'insetto. In uno studio svolto su un campione di bambini, il 60% aveva una storia di precedenti malattie atopiche e tra i decessi di ogni età, oltre il 90% presentava una storia di asma. Pazienti con mastocitosi o con uno status socio-economico più elevato sono maggiormente a rischio. Maggiore è il tempo trascorso dall'ultima esposizione all'allergene, minore è il rischio.
L'anafilassi è una reazione allergica grave, di rapida insorgenza, che interessa molti distretti corporei. La causa è il rilascio di mediatori infiammatori e di citochine dai mastociti e dai granulociti basofili. Solitamente ciò avviene a causa di una reazione immunologica, ma a volte il meccanismo è di tipo non immunologico.
Nel meccanismo immunologico più frequente, le immunoglobuline E (IgE) si legano all'antigene responsabile dell'inizio della reazione allergica. Questo attiva i recettori FcεRI nei mastociti e basofili portandoli a rilasciare mediatori infiammatori, come l'istamina. Questi mediatori successivamente aumentano la contrazione della muscolatura liscia bronchiale, provocano vasodilatazione, aumentano le perdite di liquidi dai vasi sanguigni e riducono la forza di contrazione del muscolo cardiaco.Esistono poi reazioni anafilattiche di tipo immunologico non IgE-mediate, come quelle causate da Infliximab, da destrani o che si osservano in occasione di esami radiologici con mezzi di contrasto. Si ritiene che in questi casi la reazione anafilattica sia a partire dalla formazione di complessi immuni.
Meccanismi non immunologici coinvolgono sostanze o fattori che in casi rari causano direttamente la degranulazione dei mastociti e dei basofili. Tra questi agenti si trovano i mezzi di contrasto utilizzati in radiologia, gli oppioidi, la vancomicina, la temperatura e le vibrazioni.
L'anafilassi viene diagnosticata sulla base di criteri clinici. Quando uno dei tre seguenti segni si verifica a pochi minuti o ore dall'esposizione a un allergene, vi è un'alta probabilità che si tratti di una reazione anafilattica:
Coinvolgimento della pelle o del tessuto della mucosa con difficoltà respiratorie o ipotensione
c. Ipotensione (riduzione della pressione arteriosa sistemica del 30% rispetto a quella basale del paziente o al di sotto dei valori standard.)
Bassa pressione sanguigna dopo l'esposizione a un allergene notoDurante un attacco, gli esami del sangue per la triptasi o l'istamina rilasciate dai mastociti possono essere utili nella diagnosi di anafilassi per le punture di insetti o farmaci. Tuttavia questi test sono di utilità limitata se la causa scatenante è dovuta all'assunzione di cibo o se la persona ha una pressione sanguigna normale, e inoltre non sono specifici per la diagnosi.
Di seguito sono riportate le classificazioni delle reazioni anafilattiche per gravità nei pazienti sia adulti sia pediatrici:
I test allergologici possono aiutare a determinare il fattore scatenante. Le prove cutanee sono disponibili per alcuni alimenti e veleni. Gli esami sierologici per la ricerca di immunoglobuline specifiche possono essere utili per confermare l'allergia al latte, alle uova, agli arachidi, alle noci e al pesce. Test cutanei sono, inoltre, disponibili per confermare l'allergia alla penicillina, ma non ne esistono per altri farmaci. Le forme di anafilassi di origine non immunitaria possono essere determinate soltanto conoscendo la storia del paziente o mediante l'esposizione all'allergene in esame, e non da esami cutanei o sierologici.
A volte può essere difficile distinguere l'anafilassi da asma, sincope o attacchi di panico. L'asma, tuttavia, non si presenta solitamente con prurito o sintomi gastrointestinali; la sincope invece si manifesta con pallore, o con un'eruzione cutanea. Infine, l'attacco di panico può provocare vampate di calore ma non l'orticaria. Altre condizioni mediche che si manifestano in modo simile all'anafilassi sono la sindrome sgombroide e l'anisakiasi.
Evitare che si inneschi il meccanismo di anafilassi è la strategia di prevenzione maggiormente raccomandata. Nei casi in cui ciò non sia possibile, si può procedere con tecniche di desensibilizzazione. L'immunoterapia con veleni di imenotteri risulta efficace nella desensibilizzazione dell'80-90% degli adulti, arrivando al 98% nei bambini, contro le allergie alle punture di api, vespe, calabroni e formiche rosse. L'immunoterapia orale può essere efficace nella desensibilizzazione in alcuni soggetti e per alcuni tipi di alimenti (tra cui il latte, le uova, le noci e le arachidi), ma gli effetti collaterali di questo trattamento sono frequenti. La desensibilizzazione è possibile anche per molti farmaci, tuttavia è consigliabile per la maggioranza delle persone evitare semplicemente l'agente in questione. In coloro che reagiscono al lattice può essere d'aiuto evitare alimenti cross-reattivi (alimenti che contengono allergeni simili e quindi in grado di portare alla stessa reazione allergica) come, ad esempio, avocado, banane e patate.
L'anafilassi è un'emergenza medica che può richiedere misure rianimatorie, quali la gestione delle vie aeree, la somministrazione di ossigeno e di grandi volumi di fluidi per via endovenosa e uno stretto monitoraggio delle condizioni del paziente. La somministrazione di adrenalina, con l'aggiunta di antistaminici e steroidi come adiuvanti, è il trattamento di scelta in caso di condizioni critiche. Un periodo di osservazione in ospedale, che può variare dalle 2 alle 24 ore, è raccomandato per le persone che hanno superato la crisi, per la possibilità che i sintomi si ripresentino anche senza esposizione all'allergene (anafilassi bifasica).
La somministrazione di adrenalina è il trattamento primario per l'anafilassi. Il suo utilizzo ha anche il vantaggio di essere privo di controindicazioni assolute. Le linee guida consigliano di somministrare una soluzione di adrenalina per via intramuscolare, nella metà anterolaterale della coscia, non appena si sospetta il verificarsi di una reazione anafilattica. L'iniezione può essere ripetuta ogni 5 a 15 minuti, in caso di una risposta insufficiente. Una seconda dose diviene necessaria nel 16-35% degli eventi, ma la somministrazione di più di due dosi è raramente necessaria. La via intramuscolare viene preferita rispetto alla somministrazione sottocutanea, poiché quest'ultima può ritardare l'assorbimento. Effetti minori indesiderati dalla somministrazione di adrenalina includono: tremori, stato ansioso, mal di testa e palpitazioni.Persone in cura con betabloccanti possono risultare resistenti agli effetti dell'adrenalina. In questa situazione, qualora l'adrenalina non sia efficace, può essere somministrato per via endovenosa glucagone, il quale presenta un meccanismo d'azione indipendente dai β-recettori.Se necessario, può anche essere somministrata per via endovenosa una soluzione diluita di adrenalina. L'adrenalina per via endovenosa, tuttavia, è stata correlata a episodi di aritmia e di infarto del miocardio. Gli autoiniettori di adrenalina possono essere utilizzati per l'auto-somministrazione. Generalmente esistono due autoiniettori: uno per adulti o bambini che abbiano un peso di almeno 25 kg e uno per i bambini di peso compreso tra i 10 e i 25 kg.
Nonostante siano comunemente utilizzati, l'efficacia degli antistaminici, sia H1 sia H2, è scarsamente supportata da evidenze cliniche. Nel 2007 una revisione dei dati raccolti non ha evidenziato alcuno studio di buona qualità che potesse suggerirne l'uso e si ritiene che essi non abbiano effetto sull'edema o sullo spasmo delle vie aeree. I corticosteroidi non riescono a fare la differenza durante l'episodio acuto di anafilassi, ma possono essere utilizzati con l'obiettivo di diminuire il rischio di anafilassi bifasica. La loro efficacia profilattica in queste situazioni è però incerta. Il salbutamolo nebulizzato può essere efficace per fronteggiare il broncospasmo che non si risolve con l'adrenalina.
Per i pazienti in cui la causa è nota e il trattamento è disponibile rapidamente, la prognosi è buona. Anche nel caso in cui la causa rimanga sconosciuta, se si ha a disposizione velocemente un farmaco preventivo, le probabilità di sopravvivenza rimangono generalmente alte. La morte si verifica, solitamente, per un arresto respiratorio (tipicamente asfissia) dovuto a cause cardiovascolari (shock). Ciò si verifica dallo 0,7% al 20% dei casi risultanti mortali. Sono stati riportati in letteratura dei casi in cui la morte è avvenuta in pochi minuti dall'evento scatenante la reazione anafilattica. Nei soggetti che sperimentano un episodio di anafilassi sopravvenuto durante l'esercizio fisico, la situazione si evolve generalmente con esito positivo, con un attacco di breve durata e meno grave.L'anafilassi bifasica è la ricorrenza dei sintomi tra 1 e 72 ore senza una successiva esposizione all'allergene. Gli studi sostengono che ciò avvenga nel 20% dei casi. La recidiva si verifica in genere entro 8 ore e viene gestita nello stesso modo dell'anafilassi.
(EN)   Tintinalli, Judith E., Emergency Medicine: A Comprehensive Study Guide (Emergency Medicine (Tintinalli)), New York, McGraw-Hill Companies, 2010, ISBN 0-07-148480-9.
(EN)   John Marx, Rosen's emergency medicine: concepts and clinical practice 7th edition, Philadelphia, PA, Mosby/Elsevier, 2010, ISBN 978-0-323-05472-0.
(EN)   Marianne Gausche-Hill, Susan Fuchs, Loren Yamamoto, editors, The pediatric emergency medicine resource, Rev. 4. ed., Sudbury, Mass., Jones & Bartlett, 2007,  p. 69, ISBN 978-0-7637-4414-4.
(EN)   Mariana C. Castells, editor, Anaphylaxis and hypersensitivity reactions, New York, Humana Press, 2010,  p. 223, ISBN 978-1-60327-950-5.
(EN)   Gerald W. Volcheck, Clinical allergy: diagnosis and management, Totowa, N.J., Humana Press, 2009,  p. 442, ISBN 978-1-58829-616-0.
 Harrison, Principi di medicina interna, 16ª ed., Milano, McGraw-Hill, 2005, ISBN 88-386-2999-4.
 Robbins & Cotran, La basi patologiche delle malattie, Milano, Elsevier Italia, 2006, ISBN 88-85675-53-0.
 Anafilassi, su thes.bncf.firenze.sbn.it, Biblioteca Nazionale Centrale di Firenze. 

È nota come la città dei Papi, per aver dato i natali a quattro pontefici (Innocenzo III, Alessandro IV, Gregorio IX e Bonifacio VIII) e per essere stata a lungo residenza e sede papale. In particolare il nome di Anagni è legato alle vicende di papa Bonifacio VIII e all'episodio noto come lo "schiaffo di Anagni".
Anagni è situata su di un colle nella valle Latina (o valle del Sacco), a 424 metri sul livello del mare, in Ciociaria. Dista 61 km da Roma centro, 42 km dal G.R.A. e 28 km da Frosinone. La città stessa è a capo di uno dei 4 settori statistici e amministrativi in cui dal 2003 è divisa la provincia di Frosinone.
Il suo vasto territorio varia molto a seconda della zona, si passa dai 165 m s.l.m. presso la frazione di Pantanello ai circa 900 m s.l.m. del monte Porciano, condiviso col vicino comune di Ferentino, all'interno della catena montuosa dei monti Ernici.
Anagni, l'antica Anagnia capitale degli Ernici, si erge su di una collina tra i monti Ernici e la Valle del Sacco.
La leggenda la annovera tra le "città saturnie", le cinque città laziali fondate dal dio Saturno (Anagni, Alatri, Arpino, Atina e Ferentino, quest'ultima detta anche Antino).
Sottomessa dai Romani nel 306 a.C., fu governata da un prefetto e divenne in seguito municipio. Il generale e console romano (69 d.C.) Fabio Valente nacque ad Anagni nel 35 a.C.,membro di una importante famiglia equestre della città; fu amico intimo dell'imperatore Nerone e comandante della legio I Germanica; durante l'"anno dei quattro imperatori" fu comandante delle truppe di Vitellio.
Nel 1160, durante le lotte tra papa Alessandro III e Federico Barbarossa, ad Anagni venne pronunciata la scomunica contro l'imperatore e contro l'antipapa Vittore IV.
Fu libero comune e nel XIII secolo cadde sotto la signoria dei Caetani. In questo periodo visse una fase di straordinario splendore, arrivando a contare circa 50.000 abitanti, dando alla Chiesa ben quattro papi e divenendo residenza pontificia, tanto da meritare l'appellativo di "Città dei Papi" (Innocenzo III, Alessandro IV, Gregorio IX e Bonifacio VIII).
La città fu teatro delle lotte tra i Colonna, il re di Francia Filippo il Bello e papa Bonifacio VIII, che qui venne fatto prigioniero e subì il celebre episodio dello "schiaffo di Anagni". In seguito al ritorno dei papi a Roma la città subì un forte declino e tornò a contare a distanza di pochi anni circa 2700 abitanti; durante questo periodo fu retta da duchi nominati dalla chiesa.
Nel 1798, prese parte ai movimenti giacobini che portarono alla Repubblica romana. La città fu capoluogo del dipartimento del Circeo della Repubblica Romana e pertanto dotata di un tribunale di censura. Dopo l'occupazione francese del Lazio e la nascita del dipartimento di Roma (1805), annesso all'impero napoleonico, Anagni ospitò un contingente di Carabinieri imperiali. Nel 1848-1849 la città fu sede del quartier generale della I divisione dell'esercito della seconda Repubblica romana. 
Negli anni sessanta del XX secolo si verificò un boom economico; con il passaggio dell'autostrada si ebbe l'apertura di numerosi stabilimenti. Con l'incremento del turismo sia ad Anagni che nella vicina città termale di Fiuggi la zona diventò la più ricca della provincia, con la domanda di lavoro che superava l'offerta e un boom edilizio e demografico senza precedenti.
Tutta la zona sta vivendo in questi anni un momento difficile dovuto sia alla chiusura di alcuni grossi stabilimenti industriali sia alla crisi degli stabilimenti termali di Fiuggi.
Lo stemma della Città di Anagni risulta costituito fin dal XII secolo dall'aquila sul leone rampante. Lo stemma è arricchito dalle chiavi decussate in riferimento alla sua qualità di sede papale nel medioevo e integrato dal motto "HERNICA SAXA COLUNT QUOS DIVES ANAGNIA PASCIT". Al di sopra delle chiavi decussate è presente una piccola croce e la sigla SPQA, che si riferisce alla sua qualità di municipio romano.
Il duomo di Anagni sorge sulla sommità dell'acropoli ed è il risultato di differenti fasi di costruzione. Allo stile romanico (1072 - 1104) si è aggiunto, intorno alla metà del XIII secolo, lo stile gotico. Su una delle pareti esterne è situata una statua di papa Bonifacio VIII.
Nel 1160, Alessandro III vi pronunciò la scomunica inferta al Barbarossa e vi fu eletto papa Innocenzo IV. L'interno è prevalentemente gotico, e conserva un pavimento in stile cosmatesco, la Cappella Caetani con un grande sepolcro. La cripta conserva un ciclo di affreschi (1104 - 1255), che raffigurano scene dell'Antico e Nuovo Testamento. La cattedrale ospita inoltre il reliquiario di san Tommaso Becket.
Badia di Santa Maria della GloriaIl monastero fu attivo nel XIII secolo: realizzato per volere del cardinale Ugolino di Anagni (poi papa con il nome di Gregorio IX) fu tra le principali abbazie del soppresso ordine dei florensi ma, perduta la protezione papale, divenne inattiva già sotto il pontificato di papa Bonifacio VIII. La badia è attualmente soggetta a restauro.
Il palazzo comunale venne costruito nel 1163 dall'architetto bresciano Jacopo da Iseo, venuto ad Anagni qualche anno prima per costituire la Lega Lombarda. È formato dalla giustapposizione di due preesistenti edifici collegati tra loro da un imponente portico su cui poggia la grande "sala della Ragione". Sulla facciata nord si trovano la "loggetta del Banditore" e gli stemmi della città insieme a quelli della famiglia Orsini e della famiglia Caetani (la famiglia di Bonifacio VIII).
Il palazzo detto "di Bonifacio VIII", nel quale si sarebbe svolto l'episodio dello "schiaffo di Anagni".
Casa Gigli è un palazzo medievale che ricorda quelli di Palermo. Fu comprata e ristrutturata, verso la metà del XIX secolo, dal pittore svedese Albert Barnekow, da cui riprende il nome attuale. Si ritiene che la casa possa aver ospitato Dante Alighieri durante una sua permanenza in città.
Nel centro medievale vi è il Museo della Cattedrale (MuCA), che comprende anche la Cripta, chiamata la "Cappella Sistina del Medioevo", interamente decorata da affreschi risalenti alla prima metà del Duecento.
Vini della Denominazione di origine controllata e garantita Cesanese del Piglio DOCG, prodotti nel territorio comunale, e in quelli limitrofi.
Panpepato. Dolce a base di frutta secca e mosto cotto, con aggiunta di canditi, miele e cioccolato.
La contrada di Tufano si trova in una pianura al ridosso dei Monti Ernici. Presso il paese scorreva fino alla fine del XX secolo un fiume, piccolo affluente del Sacco, lungo le cui sponde è sorto l'odierno borgo..
La frazione è sede di una chiesa parrocchiale, la chiesa di Santa Maria Imperatrice,, la quale si estende su una porzione di territorio di circa 1500 abitanti.. Vi ha sede un torre, antica fortificazione di origine romana, sorta come torre di avvistamento lungo la via Casilina, poi rafforzata con una piccola cinta muraria in epoca medievale (XIII secolo) e leggermente modificata nel XVI secolo con l'aggiunta, tra gli altri, dei beccatelli sommitali.La manifestazione di carnevale, festa popolare di carattere dissacratorio, con la processione dei carri allegorici per la via del paese, è ritornata a Tufano nel 2014 dopo trentuno anni di assenza.San Filippo
Osteria della Fontana (San Cesareo), in questa località vi era l'antico sobborgo di San Cesareo con la chiesa dedicata a San Cesareo diacono e martire di Terracina, situata nella giurisdizione di Anagni, presso il lago di Chiarano. Questo borgo deve la sua origine ad una stazione di soldati pretoriani stabilita sotto gli Antonini per vigilare le strade durante il soggiorno di quelli a Villamagna. Qui i Pretoriani convivevano con le loro famiglie, come testimoniano iscrizioni sepolcrali quivi trovate. Durante il Medioevo questo borgo era conosciuto come “castrum S. Caesarii”; la chiesa in onore di S. Cesareo venne edificata quando sulla via Labicana sorsero più edifici di culto a lui dedicati (ad Anagni la via Labicana, proprio in corrispondenza del Compitum Anagninum, presso l'Osteria della Fontana, si incontrava con la via Latina). Annessa a questa povera chiesa vi era l'antico ospizio dei Benedettini.
Tra le attività economiche più tradizionali, diffuse e rinomate vi sono quelle artigianali, come l'arte del ricamo, del merletto e dell'intaglio, oltreché l'estrazione e la lavorazione del travertino, finalizzata ai settori dell'edilizia ed a quelli artistici, e infine la produzione di mobili in stile.
Anagni si è affermata come centro commerciale ed è il polo industriale più grande del Lazio meridionale nonché uno dei più importanti del centro Italia. 
L'industria cittadina è basata principalmente sulla presenza di grandi stabilimenti di multinazionali operanti principalmente nel settore delle ceramiche, dell'aeronautica e del chimico-farmaceutico, quest'ultimo costituisce la colonna portante dell'economia cittadina, il distretto chimico-farmaceutico della città, infatti, è uno dei più importanti a livello nazionale e conta diverse migliaia di occupati. 
La città inoltre è anche un importante polo logistico per l'Italia centrale ed è per questo sede di diversi centri logistici della grande distribuzione.
I collegamenti urbani sono garantiti dalle 10 linee urbane gestite dalla società "Corsi e Pampanelli"
I collegamenti sono garantiti dalle autolinee gestite dal COTRAL, che effettua collegamenti quotidiani con Roma, Frosinone, e altre località della provincia e della Regione.
Anagni è collegata con l'autostrada A1 Roma-Napoli tramite il casello autostrale di Anagni-Fiuggi Terme; il casello dista 27 km dalla diramazione di Roma sud. Entro il 2022 sarà collegata anche con l'autostrada Cisterna-Valmontone tramite i caselli di Valmontone e Colleferro e, sono in fase di avviamento i lavori per ampliare il casello di Anagni e portare a 4 corsie il tratto autostradale che va da Frosinone a San Cesareo.
Il territorio anagnino è attraversato dalla Strada statale 6 Via Casilina e dalla Strada statale 155 per Fiuggi (via Anticolana) che collega il casello autostradale di Anagni con il centro termale di Fiuggi, inoltre le due arterie fungono da tangenziale alla città stessa nel tratto che va dal km 1 al km 6 della SS155/racc e dal km 59 al km 68 della SS6.
Nel 1927, a seguito del riordino delle Circoscrizioni Provinciali stabilito dal regio decreto N°1 del 2 gennaio 1927, per volontà del governo fascista, quando venne istituita la provincia di Frosinone, Anagni passò dalla provincia di Roma a quella di Frosinone.
Squadra della città è l'A.S.D Città di Anagni Calcio. Squadra militante nel campionato di Serie D. Nata nel luglio del 2015 in seguito alla fusione tra la Virtus Anagni (terza categoria) e il Città di Alatri (prima categoria). 
Anagni calcio ha uno stadio di 2.000 posti, compreso di due tribune (stadio Comunale Del Bianco di Anagni).
Anagni ha un palasport di 2.000 posti. con due tribune e due curve nord e sud (palasport Tiziano Ciotti).

Gli esami del sangue sono una tecnica di diagnostica medica che attraverso il prelievo venoso di sangue valutano i parametri ematici del paziente evidenziando il suo stato di salute generale: il sangue umano viene prelevato dal paziente e trasferito ad apparecchiature e analizzatori per valutarne la composizione e i fattori che indicano problemi o patologie. Spesso gli esami vengono condotti in un laboratorio di analisi, ma negli ultimi anni, grazie alla miniaturizzazione della tecnologia è possibile spostare l'attrezzatura verso il paziente, con gli analizzatori portatili o point of care. La valutazione delle misure effettuate, per derivarne un quadro clinico, viene fatto da un medico specializzato, che ha bisogno di valutare il complesso di più parametri e conoscere elementi essenziali sul paziente, quali l'età, il sesso, l'etnia e l'attuale stato di salute. Il solo confronto con le misure di riferimento (cosiddetti valori di riferimento) è spesso dannoso e disinformativo. Spesso tali esami, assieme agli esami delle urine, sono necessari per procedere ad eventuali interventi chirurgici in ambito ospedaliero, altre volte costituiscono esami iniziali da cui procedere per ulteriori screening diagnostici per giungere alla patologia.
Solitamente il prelievo viene effettuato al mattino per ottenere una migliore standardizzazione e ridurre la variabilità biologica.
Si utilizza sangue venoso prelevato dalle vene dell'avambraccio o, più raramente e per esami specifici, il sangue capillare dei polpastrelli (digitopuntura).
Diversi fattori possono influenzare o alterare i risultati dei test come ad esempio l'attività fisica, diversi farmaci, l'ora della raccolta, la postura, uso improprio del laccio emostatico durante il prelievo (il quale non dovrebbe essere neanche utilizzato per determinati esami in quanto altera il valore), etc.
Il prelievo secondo la CLSI (Clinical and Laboratory Standards Institut) deve essere eseguito preferibilmente con un determinato ordine delle provette e nel raccordo tra ago e provetta non deve essere presente aria.
Per evitare contaminazioni o la rottura dei delicati globuli rossi (emolisi) sono necessarie diverse precauzioni nel prelievo e nel trattamento del campione ematico, alcuni esempi:
tutti gli strumenti e contenitori devono essere puliti, sterili, asciutti e non devono contenere tracce di detergenti
il laccio emostatico non va mantenuto per più di 2 minutiIl sangue prelevato può essere conservato sotto forma di:
Plasma, ottenuto da sangue intero con anticoagulanti per separazione delle cellule mediante centrifugazione
Siero, ottenuto lasciando coagulare il fibrinogeno e rimuovendo poi il coagulo.
Esprimono importanti caratteristiche del sangue. Il valore del pH è uno dei parametri più stabili; una sua variazione si osserva negli stati di acidosi ed alcalosi (metabolica o respiratoria). L'osmolalità (analoga alla osmolarità è un indice che valuta la forza osmotica del sangue; stati di eccessiva disidratazione (coma iperosmolare) sono eventi patologici frequenti nei diabetici.
Inoltre, il gap osmolare, calcolato sottraendo dal dato sull'osmolarità offerto dal laboratorio il dato trovato mediante la formula 2 x [Na+] + [Glucosio]/18 + [Azotemia]/2.8, è un importante parametro da tenere in considerazione nelle acidosi metaboliche con gap anionico aumentato. Normalmente questo gap non dovrebbe superare il valore di 10 - 15 unità; la presenza nel torrente ematico di sostanze a basso peso molecolare come composti tossici acidi aumenta il gap osmolare. In definitiva, un pH ematico diminuito, con gap anionico aumentato e gap osmolare aumentato dovrebbe far sospettare un'acidosi metabolica causata da ingestione di sostanze tossiche acide.
La viscosità rappresenta l'insieme delle forze chimiche che contribuiscono allo svilupparsi dell'attrito interno nei fluidi. Una sua diminuzione comporta lo stabilirsi di circoli ipercinetici (anemie); l'aumento della viscosità si ha negli stati infettivi e nella disidratazione.
La pressione parziale dell'ossigeno e della anidride carbonica sono parametri spesso utilizzati per valutare lo stato della ventilazione nei soggetti ospedalizzati. Si conduce mediante prelievo del sangue arterioso.
Gli elettroliti contenuti nel plasma possono essere misurati nel plasma o nel siero con un elettrodo a membrana (ISE).
Alfa-fetoproteina (AFP): è una glicoproteina con pm 72.000 sintetizzata dagli epatociti embrionali e presente nel siero del feto in quantità elevate che però vanno a diminuire nelle prime settimane di vita. Nella vita adulta possono mantenersi dei valori non superiori a 20 ng/ml (range 10-40 ng/ml).
Valori superiori ai 40 ng/ml in un adulto sono quasi sempre indice di una neoplasia (epatoma, carcinoma embrionale, gastrico, polmonare, pancreatico, del colon, della prostata); valori più elevati sono sempre presenti nei carcinomi epatocellulari primitivi.
Il dosaggio dell'AFP è un test specifico per l'epatoma maligno in quanto una parte del tessuto neoplastico riprende la capacità del fegato embrionale di sintetizzare tale proteina.
È stato osservato che anche alcune patologie epatiche quali cirrosi ed epatite virale possono sviluppare tale sintesi, probabilmente come espressione di un processo rigenerativo parenchimale.
Nelle patologie fetali un aumento dei valori sono espressione di malformazioni del tubo neurale e nella sofferenza fetale grave nei casi di iperbilirubinemia e nella tirosine mia ereditaria.
L'AFP si determina con i test radioimmunologici, elettroforesi, immunoelettroforesi, immunodiffusione radiale e metodiche enzimoimmunologiche.
Oltre che nell'epatoma, un aumento di tale proteina si riscontra nel teratoblastoma e in corso di metastasi epatiche.
Ca 15.3: È un antigene glicoproteico espresso dalle cellule tumorali umane della mammella. Non ha valore diagnostico in senso stretto.
Un aumento dei valori del Ca 15.3 si trova in caso di formazione neoplastica della ghiandola mammaria e in altre forme tumorali, anche se può essere presente in alcune patologie non tumorali.
La sua concentrazione decresce a seguito della terapia antiblastica o può innalzarsi in caso di recidive, patologie residue e metastasi.
Il dosaggio di tale antigene è utile quindi nel monitoraggio dei trattamenti dei pazienti con neoplasie maligne e per la valutazione della terapia.
Una diminuzione del valore può essere indicativa di una risposta positiva alla terapia e quindi di andamento favorevole della malattia. Un aumento invece indica un incremento nefasto della patologia o di una cattiva risposta alla terapia.
ATH alfa criomidina: inibisce l'ipofisi e il fattore trombinico ed ecopiastrinico X,XI e XII.
WOLL-WHILLERBRAND che inibisce il sarcomero Z in caso di polineuropatia sclerotica atrofizzante.
Simonetta Adamanti, Dati di laboratorio (valori normali), Roma, Casa editrice scientifica internazionale, 1992, ISBN 8886062036.

Nella storia inglese viene chiamata Anarchia (in inglese The Anarchy) la guerra civile sviluppatasi tra il 1135 e il 1154 in Inghilterra fra i sostenitori della figlia di Enrico I, l'imperatrice Matilde e quelli di Stefano, nipote di Guglielmo il Conquistatore.
Enrico I, rimasto senza eredi maschi in seguito al naufragio della Nave Bianca (White Ship), fece giurare ai baroni del regno che avrebbero accettato la successione al trono della figlia Matilde. Tuttavia alla sua morte Stefano si fece incoronare re da William de Corbeil, arcivescovo di Canterbury.
Durante i primi anni della guerra nessuna delle parti riuscì a prevalere sull'altra: Matilde prese possesso del sud-ovest dell'Inghilterra, compresa una buona parte della valle del Tamigi, mentre Stefano rimase in controllo del sud-est. Nel 1141 Stefano venne catturato durante la battaglia di Lincoln, causando il collasso della sua autorità in buona parte del Paese, ma durante l'incoronazione di Matilde la folla di Londra si rivelò ostile nei suoi confronti, costringendola a lasciare la città. Poco dopo Robert di Gloucester, fratellastro di Matilde, venne a sua volta catturato nella disfatta di Winchester e le due parti scambiarono così i prigionieri.
Goffredo V d'Angiò, marito di Matilde, conquistò la Normandia e venne riconosciuto come legittimo signore da parte di re Luigi VII di Francia. Nel 1148 l'imperatrice ritornò in Normandia, lasciando così la lotta a suo figlio Enrico. Stefano tentò invano di far riconoscere il primogenito Eustachio come legittimo successore da parte della Chiesa.
Quando Enrico Plantageneto invase l'Inghilterra nel 1153 entrambe le fazioni erano ormai stremate dalla guerra. In seguito a una limitata campagna e all'assedio di Wallingford, Enrico e Stefano giunsero a un accordo e siglarono il trattato di Wallingford, in cui il re riconobbe Enrico come suo legittimo erede. Stefano morì l'anno successivo e il giovane figlio di Matilde ascese al trono come Enrico II, diventando così il primo re plantageneto. Di conseguenza iniziò un lungo periodo di ricostruzione dopo quasi venti anni di guerra civile.
Le origini dell'Anarchia risiedono nella crisi di successione al trono d'Inghilterra e al ducato di Normandia.
Nell'XI e XII secolo il nord-ovest della Francia era controllato da numerosi duchi e conti frequentemente in conflitto fra di loro. Nel 1066 uno di questi, il duca Guglielmo II di Normandia, invase a scopo di conquista il ricco regno anglo-sassone d'Inghilterra, spingendosi negli anni seguenti fino al Galles, nel sud, e nell'Inghilterra settentrionale.
Alla morte di Guglielmo la divisione e il controllo di queste terre divennero problematici e i suoi figli si scontrarono per il predominio. Enrico I d'Inghilterra, figlio di Guglielmo, conquistò il potere in seguito alla morte del fratello maggiore Guglielmo II e successivamente invase e conquistò il Ducato di Normandia, controllato dall'altro fratello Roberto, sconfiggendo le sue armate nella battaglia di Tinchebray. Suo intendimento era il concedere le proprie terre in successione al suo unico figlio legittimo: il diciassettenne Guglielmo Adelin.
Gli Anjou, frequenti nemici dei duchi di Normandia e dei duchi di Bretagna e talvolta anche del re stesso, avevano più volte tentato di conquistare il potere nella Francia nord-occidentale. Folco IV d'Anjou ottenne il comando su Turenna, Maine e Nantes, anche se la Turenna fu tra queste l'unica sulla quale il suo governo fu effettivo, come testimonia la costruzione dei castelli di Chinon, Loches e Loudun.
Per rafforzare il proprio potere, Folco IV fece sposare suo figlio Folco V con Eremburga, erede del Maine, per unificarlo con la regione dell'Anjou. Enrico I, a sua volta, tentò di stabilire un'alleanza con l'Anjou contro le Fiandre, facendo sposare il suo unico figlio legittimo, Guglielmo Adelin, con la figlia di Folco V.
Nel 1120 il panorama politico cambiò drammaticamente quando la Nave Bianca (White Ship), partita da Barfleur in Normandia e su cui viaggiava l'erede Adelin, affondò sulla rotta per l'Inghilterra. Circa 300 persone perirono nel naufragio, incluso l'erede al trono. Con la morte di Adelin la successione al trono d'Inghilterra divenne problematica. Le leggi di successione nell'Europa occidentale erano, al tempo, incerte: in alcune parti della Francia, per esempio, la primogenitura maschile era la pratica più popolare, ma in altre regioni europee come Normandia e Inghilterra la terra veniva invece divisa tra tutti i figli così che al maggiore spettavano, solitamente, le porzioni più vaste e più importanti (la cosiddetta "terra patrimoniale"), mentre gli altri ereditavano appezzamenti più discreti, oppure acquisiti più recentemente. Il problema era ulteriormente acuito dalla instabile sequenza di successioni anglo-normanne dei sessant'anni precedenti; nessuna pacifica e indiscussa successione era mai avvenuta fino ad allora.
Con la scomparsa di Guglielmo Adelin, Enrico poteva contare solo un'altra figlia legittima, Matilde, ma i diritti di successione femminile non erano chiaramente sanciti in quel periodo. Nel 1121 Enrico sposò la regina Adeliza, ma la improbabilità per il re di avere un altro figlio maschio legittimo lo spinsero a considerare Matilde come la sua erede designata.
Matilde era stata sposata con Enrico V, Sacro Romano Imperatore, che morì nel 1125. Si risposò il 17 giugno 1128, a Le Mans, con Goffredo conte d'Angiò, le cui terre confinavano col Ducato di Normandia. Goffredo era tuttavia impopolare fra l'élite anglo-normanna giacché, come governante angioino, era considerato un nemico tradizionale dei normanni. Allo stesso tempo le tensioni continuavano a crescere come risultato della politica interna di Enrico, in particolare per il gran numero di tassazioni imposte per finanziare le numerose guerre. Il conflitto con i suoi baroni era tuttavia limitato dalla personalità e dalla reputazione del Re.
Anche se in passato era accaduto solo una volta che una donna ascendesse al trono (Urraca di Castiglia), Enrico cercò di costruire una base di consenso politico per Matilde sia in Inghilterra che in Normandia, richiedendo che la corte prestasse giuramento nel 1127 prima e, ancora, nel 1128 e 1131 affinché fosse riconosciuta come nell'immediato alla sua successione e, di conseguenza, i suoi eredi come i legittimi sovrani dopo di lei.
Stefano di Blois fu il primo fra coloro che prestarono giuramento nel 1127. Nonostante tutto, la relazione fra Enrico, Matilde e Goffredo d'Angiò iniziò a incrinarsi rapidamente verso la fine della vita del Re. Matilde e Goffredo sospettavano, infatti, che mancasse un appoggio forte in Inghilterra alla loro successione; proposero quindi a Enrico nel 1135, finché era ancora in vita, di consegnare i propri castelli in Normandia a Matilde e insistettero che la nobiltà normanna le prestasse immediato giuramento di fedeltà così da partire da una posizione molto più stabile alla morte del Re. Enrico declinò la proposta, probabilmente per la preoccupazione che Goffredo avrebbe tentato di prendere il controllo della Normandia prima di quanto lasciasse intendere.
Allo scoppiò di una ribellione nel sud della Normandia, Goffredo e Matilde intervennero militarmente in sostegno dei ribelli Nel mezzo di questo confronto, Enrico I si ammalò improvvisamente e morì nei primi giorni del dicembre 1135 vicino a Lyons-La-Foret.
In seguito alla morte del re il trono non fu tuttavia occupato da sua figlia Matilde, bensì da Stefano di Blois, il che scatenò la guerra civile.
Stefano era figlio di Stefano II Enrico di Blois, uno dei potenti conti del nord della Francia che aveva sposato Adele di Normandia, figlia di Guglielmo il Conquistatore; perciò Stefano, come del resto Matilde, era nipote del fondatore della dinastia. I suoi genitori erano loro stessi alleati di Enrico, e Stefano, come figlio più giovane senza terre proprie, divenne parte della cerchia di Enrico viaggiando con lui e servendo nelle sue campagne.. Quale ricompensa, ricevette terre e, nel 1125, gli fu concessa in sposa Matilde di Boulogne, che era signora dell'importante porto continentale di Boulogne e di vasti terreni nel nordovest e nordest dell'Inghilterra. Nel 1135 Stefano divenne figura di spicco nella società anglo-normanna, mentre il fratello minore, Enrico, acquisì enorme potere diventando vescovo di Winchester, e l'uomo più ricco d'Inghilterra subito dopo il re.
Idea preminente di Enrico di Winchester era l'inversione di quello che percepiva come un'usurpazione, da parte dei re normanni, dei diritti della Chiesa. Quando la notizia della morte di Enrico si sparse, molti potenziali pretendenti al trono non erano ancora preparati: Goffredo e Matilde erano nell'Angiò, supportando, alquanto stranamente, i ribelli nella loro campagna contro l'armata reale che comprendeva molti dei sostenitori di Matilde quali Robert di Gloucester; molti di questi baroni avevano inoltre giurato che sarebbero rimasti in Normandia finché il re non fosse stato propriamente sepolto, il che non permise loro di ritornare in Inghilterra. Goffredo e Matilde colsero inoltre l'opportunità di marciare verso il sud della Normandia conquistando castelli chiave, dove però si arrestarono, inabili ad avanzare maggiormente. Il fratello maggiore di Stefano, Tebaldo, che era succeduto a suo padre come Conte, era intanto ancora più a sud nel Blois.
Stefano, tuttavia, era a Boulogne e, quando la notizia della morte del re lo raggiunse, partì immediatamente per l'Inghilterra, accompagnato dai suoi militari. Robert di Gloucester, che presidiava il porto di Dover e la città di Canterbury, rifiutò l'approdo a Stefano al suo arrivo; nondimeno Stefano arrivò ugualmente nella sua proprietà ai confini di Londra l'8 dicembre e nella settimana successiva iniziò ad assumere il controllo dell'Inghilterra.
Il popolo di Londra tradizionalmente rivendicava il diritto di eleggere il re d'Inghilterra e, ritenendo che avrebbe concesso alla città nuovi diritti e privilegi, proclamò Stefano nuovo monarca, rafforzato in tale convincimento da Enrico di Blois che portò il supporto della Chiesa al fratello. Ciò gli permise di avanzare su Winchester dove Roger, vescovo di Salisbury e Lord Cancelliere, diede istruzioni che il tesoro reale fosse consegnato a Stefano.
Il 15 dicembre Enrico di Blois, in cambio del supporto dell'arcivescovo di Canterbury e del legato pontificio, concluse un accordo con il quale Stefano avrebbe concesso maggiori libertà e diritti alla chiesa. Rimaneva ancora da risolvere il problema legato dal giuramento prestato da Stefano a supporto di Matilde, ma Enrico di Blois argomentò con convinzione che il defunto re Enrico I d'Inghilterra avesse sbagliato a insistere che la corte prestasse quel giuramento. Enrico di Blois, vescovo di Winchester, argomentò che il giuramento voluto da Enrico I nei confronti di Matilde era stato dettato dalla necessità di proteggere la stabilità del regno e dal caos che sarebbe potuto derivare in caso contrario; ne conseguiva che Stefano sarebbe stato giustificato nell'ignorarlo. Stefano, a sua volta, fu in grado di persuadere Ugo Bigod, aiutante del vecchio Re, a giurare che Enrico avrebbe modificato il diritto di successione sul letto di morte, nominando Stefano in luogo della stessa Matilde Tale dichiarazione spostò anche il supporto dell'arcivescovo Tebaldo di Beck verso Stefano.
L'incoronazione di Stefano a re d'Inghilterra avvenne, per mano di William de Corbeil, la settimana seguente, il 26 dicembre 1135, nell'abbazia di Westminster.
Nel frattempo la nobiltà normanna, temendo che Stefano stesse accumulando suffragi in Inghilterra, si era riunita a Le Neubourg per discutere se proclamare re Tebaldo II di Champagne. I normanni argomentarono che il Conte, come nipote maggiore di Guglielmo il Conquistatore, avesse più titolo per rivendicare il regno e il ducato e, certamente, sarebbe stato comunque preferibile a Matilde. Tebaldo incontrò i baroni normanni e Robert di Gloucester a Lisieux il 21 dicembre, ma la discussione si interruppe all'improvvisa notizia dall'Inghilterra che Stefano sarebbe stato incoronato il giorno seguente. Tebaldo, che aveva concordato con la proposta normanna di divenire re, scoprì così che il supporto era immediatamente scomparso giacché i baroni non erano preparati ad opporsi a Stefano per supportare la divisione dell'Inghilterra e della Normandia. Il nuovo Re risarcì finanziariamente Tebaldo, che rimase nel Blois e supportò la successione del fratello.
Nell'immediatezza dell'incoronazione, Stefano dovette intervenire nel nord dell'Inghilterra: Davide I di Scozia, fratello della prima moglie di Enrico I e zio di Matilde, alla morte del re aveva infatti invaso il nord prendendo Carlisle, Newcastle e altri avamposti chiave Il nord dell'Inghilterra, al tempo, era zona di disputa: i re scozzesi avevano una tradizionale rivendicazione sul Cumberland, e Davide, inoltre, rivendicava la Northumbria in virtù del suo matrimonio con la figlia del precedente conte anglo-sassone di Waltheof.
L'esercito reale marciò rapidamente verso nord e Stefano incontrò Davide a Durham. Qui si raggiunse un accordo secondo il quale Davide avrebbe restituito la maggior parte dei territori acquisiti, con l'eccezione di Carlisle; in cambio, Stefano confermò i possedimenti inglesi del principe Enrico, figlio di Davide, inclusa la contea di Huntingdon.
Ritornando verso sud, Stefano tenne la sua prima Corte Reale nella pasqua del 1136, un evento stravagante per il periodo dell'anno, per il quale fu spesa una gran quantità di denaro. Un gran numero di nobili si riunì a Westminster per l'evento, inclusi la maggior parte dei baroni anglo-normanni e quasi tutti i più alti prelati della Chiesa. In tale occasione Stefano, che si vedeva come il successore naturale delle politiche di Enrico, riconfermò le sette contee esistenti nel regno ai rispettivi proprietari; concesse terre e favori ai presenti e sovvenzionò numerose fondazioni della chiesa con terre e privilegi; promulgò inoltre un nuovo statuto reale, con il quale confermò le promesse fatte alla Chiesa, avendo giurato di invertire le politiche di Enrico I riguardo alle foreste reali, e di riformare ogni abuso del sistema legale reale.
La successione al trono di Stefano doveva ancora essere ratificata dal Papa ed Enrico di Blois, vescovo di Winchester e fratello del re, appare come il principale animatore delle testimonianze di supporto inviate alla Santa Sede dal fratello maggiore di Stefano, Tebaldo, e dal re di Francia Luigi VI, per cui Stefano rappresentava un utile argine al potere angioino nel nord del Paese. Papa Innocenzo II confermò il diritto di Stefano come re più tardi, quello stesso anno 1136, e i consiglieri reali ne fecero circolare copie in Inghilterra a conferma della legittimazione al trono del nuovo re.
I problemi tuttavia continuavano per il nuovo regno di Stefano. Nel 1136, in seguito alla vittoria gallese in gennaio nella battaglia di Llwchwr, nella contea di Glamorgan, e la riuscita imboscata di Richard Fitz Gilbert de Clare nell'aprile dello stesso anno, scoppiò una ribellione nel sud del Galles. Iniziata nell'est, nel Glamorgan, si sparse velocemente per il resto del Galles del sud durante il 1137; Owain Gwynedd e Gruffydd ap Rhys riuscirono a prendere possesso di considerevoli territori, compreso il castello di Carmarthen. Stefano rispose inviando Lord Robert Fitz Harold of Ewyas nel Galles per pacificare la regione; tuttavia nessuna delle missioni risultò particolarmente riuscita e per la fine del 1137 il re sembrò aver abbandonato i tentativi di stroncare la ribellione. Secondo alcuni studi Stefano effettivamente rinunciò all'impresa in quel periodo per concentrarsi verso altri problemi più pressanti. Nel frattempo, Stefano aveva sedato due rivolte nel sudovest suscitate da Baldoino de Redvers e Robert di Bampton: Baldoino, catturato durante i combattimenti, venne poi rilasciato, raggiunse la Normandia e qui divenne sempre più una voce critica nei riguardi della politica del re.
Goffredo di Angiò aveva intanto attaccato la Normandia nei primi mesi del 1136 e, dopo una tregua temporanea, l'aveva invasa lo stesso anno dandosi tuttavia al saccheggio piuttosto che a cercare di consolidare il proprio potere sul territorio. Gli eventi in Inghilterra non consentivano a Stefano di raggiungere la Normandia di persona, così Waleran de Beaumont, a cui Stefano aveva conferito il titolo di tenente della Normandia, e Tebaldo coordinarono gli sforzi per difendere il ducato. Stefano riuscì a raggiungere la Normandia solo nel 1137; qui incontrò Luigi VI di Francia e Tebaldo per concordare un'informale alleanza regionale, probabilmente promossa dal vescovo Enrico di Blois, per contrastare il potere crescente degli Angiò nella regione.
Come riscontro del patto, Luigi riconobbe il figlio di Stefano, Eustachio, duca di Normandia in cambio del suo giuramento di fedeltà. Stefano, nel frattempo, aveva avuto scarso successo nel riprendere la provincia dell'Argentan, ai confini tra Normandia e Angiò, controllata da Goffredo dalla fine del 1135: il Re aveva infatti formato un'armata per riprendere il controllo, ma le frizioni fra i mercenari fiamminghi, comandati da William di Ypres e dai locali baroni normanni, portarono ad una battaglia tra le due ali dell'esercito. Le forze normanne abbandonarono così il Re costringendolo a rinunciare alla sua campagna.
Stefano accettò una tregua con Goffredo di Angiò, promettendo di pagargli 2000 marchi all'anno in cambio della pace ai confini normanni; questi sembrò aver accettato, almeno parzialmente, a causa della pressione combinata dell'alleanza fra gli anglo-normanni e i francesi contro di lui.
I primi anni di regno di Stefano possono essere interpretati in differenti maniere: in un'ottica positiva, Stefano era riuscito a stabilizzare i confini del nord con la Scozia; aveva contenuto gli attacchi di Goffredo in Normandia; era in pace con Luigi VI; poteva vantare buoni rapporti con la chiesa, incluso un largo supporto dei baroni. In ottica negativa, tuttavia, il nord dell'Inghilterra era controllato da Davide di Scozia e dal principe Enrico; Stefano aveva abbandonato il Galles; la guerra in Normandia aveva considerevolmente destabilizzato il ducato e un grande numero di baroni pensavano che Stefano non avesse concesso loro i titoli e terre che meritavano o che già a loro appartenevano.
Stefano, infine, stava rapidamente dilapidando il considerevole tesoro lasciato da Enrico I per sostenere la propria politica: nel 1138 il tesoro venne quasi completamente svuotato anche a causa dei costi di una corte particolarmente sfarzosa e dalla necessità di mantenere notevoli contingenti di mercenari in Inghilterra e Normandia.
I combattimenti iniziarono su vari fronti durante il 1138. Inizialmente Robert di Gloucester, figlio illegittimo di Enrico I e fratellastro dell'Imperatrice Matilde, uno dei baroni anglo-normanni più potenti giacché controllava vaste proprietà in Normandia ed era conte di Gloucester, si ribellò al re intraprendendo il percorso che lo avrebbe portato alla guerra civile in Inghilterra.
Nel 1138 Robert, pur rimanendo sempre in Normandia, sciolse il giuramento di fedeltà prestato a Stefano e dichiarò invece il suo supporto a Matilde, suscitando così una ribellione nel Kent e nel sud-ovest dell'Inghilterra. Matilde, che non era stata particolarmente attiva nell'affermare il proprio diritto al trono nel 1135, fu spinta da Robert a dichiarare guerra nel 1138. Goffredo d'Angiò in Francia, a sua volta, colse la situazione e re-invase la Normandia.
Sul fronte scozzese, Davide di Scozia, imparentato con Matilde per parte di madre, la regina Margaret, invase ancora una volta il nord dell'Inghilterra, premendo verso sud nello Yorkshire e annunciando che avrebbe appoggiato le pretese al trono di sua nipote Matilde.
Stefano rispose rapidamente alle rivolte e alle invasioni territoriali dedicandosi, tuttavia, principalmente all'Inghilterra piuttosto che alla Normandia. Sua moglie Matilde di Boulogne fu mandata nel Kent, con navi e risorse provenienti da Boulogne, con il compito di riprendere possesso del porto strategico di Dover già sotto il controllo di Robert di Gloucester. Nello stesso 1138, Dover si arrese alle forze della regina consorte.
Un piccolo contingente di cavalieri venne invece inviato a nord per aiutare negli scontri contro gli scozzesi; qui nell'agosto dell'anno seguente, nella battaglia dello Stendardo, le forze di Davide furono sconfitte dalle truppe di Thurstan, arcivescovo di York. Nonostante tale sconfitta, Davide riuscì tuttavia ad occupare la maggior parte del nord.
Sempre nel quadro di manovre tese ad arginare la guerra civile ormai dilagante, Stefano in persona si recò ad ovest nel tentativo di riprendere il controllo del Gloucestershire, colpendo dapprima nel nord delle Marche gallesi, prendendo Hereford e Strewsbury, per poi spostarsi verso Bath. La città di Bristol tuttavia si dimostrò troppo ben difesa per essere conquistata e Stefano si accontentò di fare incursioni e saccheggiare l'area circostante. I ribelli si aspettavano un intervento di supporto da parte di Robert che, tuttavia, rimase in Normandia per tutto l'anno cercando di persuadere l'Imperatrice Matilde ad invadere l'Inghilterra di persona.
La campagna militare di Stefano in Inghilterra procedette bene: lo storico David Crouch la descrive come «un successo militare di prima categoria». Il re colse l'opportunità del suo vantaggio militare per raggiungere un accordo con la Scozia: Matilde di Boulogne, moglie del re, venne inviata a negoziare un trattato tra il marito, re Stefano, e Davide I di Scozia; con il trattato di Durham, la Northumbria e la Cumbria venivano concesse al re scozzese, e a suo figlio Enrico, in cambio della loro fedeltà e della futura pace ai confini.
Tale accordo, tuttavia, non teneva conto delle legittime pretese di Ranulph de Gernon (il quale considerava se stesso come possessore di diritto di Carlisle e Cumberland), un problema che avrebbe avuto vaste ripercussioni nella guerra.
Per il 1139, l'invasione dell'Inghilterra da parte di Robert di Gloucester e Matilde appariva imminente.
Goffredo e Matilde si erano assicurati gran parte della Normandia e, insieme a Robert di Gloucester, spesero l'inizio dell'anno mobilitando le forze per essere pronti a una spedizione oltre la Manica. Matilde, all'inizio dell'anno, si era inoltre appellata al papa, promuovendo la sua legale rivendicazione del trono inglese; senza particolari sorprese, il papa declinò di cambiare il suo iniziale supporto per Stefano d'Inghilterra, ma dalla prospettiva di Matilde tale responso stabiliva come la rivendicazione di Stefano fosse quanto meno disputata.
Allo stesso tempo Stefano, influenzato dal suo principale consigliere Waleran de Beaumont, fratello gemello di Robert di Leicester, si preparò al conflitto creando un numero di contee aggiuntive: solo uno sparuto numero esistevano sotto Enrico I e queste erano largamente di natura simbolica. Stefano ne creò principalmente nelle parti più vulnerabili della nazione, assegnandole a uomini che considerava leali e capaci comandanti militari, delegando inoltre nuovi territori e maggiore potere esecutivo. Vari erano gli obbiettivi di Stefano, incluso l'assicurarsi la lealtà dei suoi sostenitori chiave, concedendo loro tali onori e così migliorando le difese nelle parti meno sicure del regno. I gemelli Beaumont, insieme al loro fratello minore e ai cugini, furono tra i principali assegnatari di queste nuove contee.
Dal 1138 in poi, Stefano concesse le contee di Worcester, Leicester, Hereford, Warwick e Pembroke che, combinate ai nuovi possedimenti del nuovo alleato di Stefano, il principe Enrico di Scozia, nel Cumberland e Northumbria, crearono una grande zona cuscinetto tra il problematico sudovest, Chester e il resto del regno.
Stefano intervenne inoltre anche in campo ecclesiastico rimuovendo il gruppo di vescovi che considerava come minaccia per il suo governo. L'amministrazione reale sotto Enrico I era stata capeggiata da Roger, vescovo di Salisbury, supportato dai suo nipoti, Alessandro e Nigel, rispettivamente vescovo di Lincoln e di Ely e figli di Roger le Poer, che era stato Lord Cancelliere. Questi vescovi, potenti proprietari terrieri così come importanti governanti ecclesiastici, iniziarono a costruire nuovi castelli e ad aumentare la misura dei propri eserciti, portando Stefano a sospettare che stessero per disertare la sua causa e allearsi con l'Imperatrice Matilde. Roger e la sua famiglia erano, inoltre, nemici di Waleran de Beaumont.
Nel giugno 1139 Stefano tenne la sua corte a Oxford, dove nacque un conflitto fra gli uomini di Alano di Penthièvre e quelli di Roger, probabilmente deliberatamente creato da Stefano. Il re, fatti arrestare i vescovi ad eccezione di Nigel vescovo di Ely che si rifugiò nel castello di Devizes, impose che Roger e gli altri vescovi consegnassero tutti i loro castelli in Inghilterra. I vescovi si arresero e consegnarono i propri castelli, ma solo dopo che Stefano prese d'assedio il castello di Ely, minacciando di giustiziare Roger. L'incidente rimosse in definitiva ogni minaccia militare da parte dei vescovi, ma probabilmente danneggiò le relazioni di Stefano con il clero anziano e, in particolare, con suo fratello Enrico di Blois.
Le ostilità anglo-normanne durante la guerra civile furono caratterizzate da campagne militari di logoramento, durante le quali i comandanti si limitavano a saccheggiare le terre nemiche e conquistare castelli così da consentire di prendere possesso dei territori degli avversari, ottenendo alla fine strategiche, anche se lente, vittorie.
Raro era il ricorso a battaglie campali tra le armate, considerate altamente rischiose e, di norma, evitate dai prudenti comandanti. Nonostante il sistema feudale, la guerra normanna tradizionalmente risultava particolarmente onerosa per i governanti, i quali raccoglievano e spendevano larghe somme di denaro. Il costo delle ostilità era aumentato considerevolmente nella prima parte del XII secolo, di conseguenza riserve adeguate di denaro contante erano diventate estremamente importanti per ottenere il successo delle campagne successive.
Il casato di Stefano d'Inghilterra e Matilde si basava su piccoli corpi di cavalieri chiamati familia regis; questo gruppo ristretto interno formava la base per un quartier generale in ogni campagna militare. Le armate del periodo erano ancora sostanzialmente simili a quelle dei secoli precedenti, comprendendo corpi di cavalieri armati a cavallo supportati dalla fanteria; molti di questi uomini vestivano lunghe cotte ad anelli, indossavano elmi, schinieri e una protezione per le braccia. Le spade erano comuni, insieme alle lance, per la cavalleria come per la fanteria. I balestrieri erano diventati più numerosi, mentre gli arcieri venivano occasionalmente usati in battaglia. Queste forze erano o "leve feudali", arruolate dai nobili locali per un limitato periodo di servizio durante una campagna, o costosi mercenari ai quali si ricorreva sempre più di frequente e che erano spesso meglio addestrati e più flessibili in quanto a durata del servizio.
I normanni, fin dalla loro occupazione dell'Inghilterra nel 1066, avevano per primi iniziato ad utilizzare largamente i castelli nel X e XI secolo. La maggioranza prendeva la forma di castello in motta castrale oppure di ringwork facilmente costruibili tramite manodopera e risorse locali; l'élite anglo-normanna si impose nel posizionare strategicamente questi castelli sulle sponde dei fiumi e nelle valli per controllare popolazioni, commerci e regioni. Nei decenni precedenti la guerra civile, alcune nuove costruzioni di pietra erano state introdotte; rispetto ai castelli tradizionali, generalmente in legno, questi necessitavano di lavoratori esperti e potevano essere costruiti solo lentamente, per l'assestamento dei materiali e delle malte, nell'arco di molte stagioni. Nonostante tale solidità, queste costruzioni si sarebbero successivamente mostrate vulnerabili a macchine d'assedio come la balista e la manganella, usate negli anni '40 del 1100, che erano tuttavia significatamene meno potenti del successivo trabucco. La presa dei castelli comportava, in ogni caso, lunghi assedi che tendevano ad affamare gli assediati. In luogo degli assalti frontali, particolare importanza veniva assegnata dai comandanti più esperti alla creazione di tunnel che giungevano sotto le mura difensive; all'interno di questi, quando non si giungeva rapidamente al crollo delle murature, venivano talvolta ammassate carcasse di maiali, o anche maiali vivi, cui veniva appiccato il fuoco: l'intenso calore sprigionato dal grasso animale accelerava il crollo delle mura stesse.
Entrambe le parti risposero costruendo nuovi castelli, alcune volte creando sistemi di fortificazione strategica. I sostenitori di Matilde nel sudovest costruirono una varietà di castelli per proteggere il territorio, normalmente utilizzando la motta castrale come a Winchcombe, Upper Slaughter oppure Bampton. Allo stesso modo, Stefano d'Inghilterra costruì una catena di castelli a Burwell, Lidgate, Rampton, Caxton e Swavesey, a 10–15 km di distanza uno dall'altro, così da poter proteggere i propri territori intorno a Cambridge. Molti di questi castelli vennero definiti come "adulterini", ovvero non autorizzati, perché, a causa del caos provocato dalla guerra, nessun decreto reale era mai stato concesso per la loro costruzione ai rispettivi signori. Le cronache contemporanee videro ciò come motivo di preoccupazione crescente: Roberto di Torigni riferì che durante il conflitto furono costruiti almeno 1115 castelli; altre fonti propongono un numero, più credibile, pari a circa 130.
Altra struttura caratteristica della guerra fu la creazione di molti "contro-castelli" (in inglese: counter-castle) che erano costituiti da castelli elementari posti, durante l'assedio, nell'area prospiciente, o comunque vicina all'obbiettivo principale dell'attacco. Tipicamente questi castelli erano costituiti da una struttura circolare o da una motta castrale posta a 2-300 metri dall'obiettivo, ovvero oltre il raggio di tiro degli arcieri. I contro-castelli potevano essere utilizzati sia come postazioni di tiro per le macchine d'assedio, sia come basi per controllare la regione sotto il loro dominio. La maggioranza dei contro-castelli venivano distrutti al termine dell'assedio che ne aveva giustificato la costruzione, ma in alcuni casi le costruzioni sopravvissero come, ad esempio, i contro-castelli chiamati Jew's Mount ("il monte dell'ebreo") e Mount Pelham ("monte Pelham") costruiti da Stefano nel 1141 nei pressi del castello di Oxford.
Re Stefano era estremamente ricco, anche grazie al tesoro del defunto re Enrico I, e disponeva di molti uomini. Modesto e apprezzato dai nobili del regno, era tuttavia considerato un uomo capace anche di azioni ferme e decise.
Le sue qualità personali come comandante militare si concentravano principalmente nella sua capacità nel combattimento corpo a corpo, nella guerra d'assedio e nella notevole abilità di manovrare le proprie forze militari velocemente anche su distanze relativamente lunghe. La voce della codardia del padre durante la prima crociata, comunque, continuava a circolare e il desiderio di evitare la stessa reputazione potrebbe aver influenzato alcune delle sue azioni militari più sconsiderate. Il re si appoggiò inoltre pesantemente a sua moglie, la regina Matilde di Boulogne, sia per intavolare negoziazioni sia per mantenere viva la sua causa e il suo esercito durante la sua prigionia nel 1141; Matilde governò la casa reale, durante questo periodo, insieme al leader dei mercenari di Stefano, William di Ypres.
La fazione dell'imperatrice Matilde mancava di un comandante equivalente a Stefano d'Inghilterra. Matilde aveva delle ferme basi nel governo come imperatrice in Germania, dove aveva presieduto la corte e agito come reggente in Italia con l'armata imperiale in campagne militari. Nonostante ciò Matilde, come donna, non poteva comandare personalmente le forze in battaglia.
Oltretutto dalle cronache contemporanee emerge come la figlia di Enrico I fosse meno popolare di Stefano, anche perché per certi versi assomigliava a suo padre: abituata a governare fermamente la sua corte, non esitava a minacciare e a porsi, generalmente, in maniera alquanto arrogante. In una cultura prettamente maschile e guerriera tale atteggiamento era considerato come particolarmente inappropriato.
Il marito di Matilde, Goffredo V d'Angiò, giocò un ruolo fondamentale nella presa del controllo sulla Normandia durante la guerra, ma non attraversò la Manica verso l'Inghilterra. Il matrimonio fra i due, inoltre, non era felice e nel 1130 era quasi collassato.
Per la maggior parte della guerra, quindi, le armate angioine erano portante in battaglia da una schiera di nobili anziani. Il più importante di questi era Robert di Gloucester, il fratellastro dell'imperatrice: egli era conosciuto per le sue qualità di statista, la sua esperienza militare e le sue abilità da condottiero. Robert aveva provato a convincere Tebaldo II di Champagne, che non aveva preso parte alla prima corte di Stefano nel 1136, a prendere il trono nel 1135.
Miles de Gloucester si sarebbe dimostrato anch'egli un capace leader militare fino alla sua morte nel 1143, ma l'esistenza di incomprensioni e tensioni con Robert non consentirono di giungere ad un comando unico delle forze in campo.
Uno dei seguaci più fedeli di Matilde era Brien FitzCount: come Miles di Gloucester era un marcher lord dal Galles. FitzCount era apparentemente motivato da una forte senso del dovere nel mantenere il suo giuramento a Matilde e si dimostrò decisivo nel difendere i corridoi del Tamigi.
Nell'agosto 1139 Baldovino de Redvers mosse dalla Normandia verso Wareham nel tentativo iniziale di catturare un porto e costituire una testa di ponte per l'armata d'invasione di Matilde, ma le forze di Stefano lo obbligarono a ritirarsi nel sudovest.
Il 30 settembre, in ogni caso, l'imperatrice, invitata dalla regina madre Adeliza di Lovanio ad Arundel, raggiunse l'Inghilterra scortata da Robert di Gloucester e 140 cavalieri. Matilde rimase al castello di Arundel, mentre Robert marciava verso nordovest a Wallingford e Bristol, sperando di raccogliere appoggi per la ribellione e unirsi con Miles de Gloucester, che colse l'occasione per rinunciare alla sua fedeltà al re.
Stefano rispose muovendosi prontamente verso sud, ponendo sotto assedio Arundel e intrappolando Matilde dentro il castello. Da tale posizione di preminenza, Stefano concordò una tregua proposta da suo fratello, Enrico di Blois; i dettagli completi della tregua non sono conosciuti, ma i risultati furono che Stefano prima lasciò libera Matilde dall'assedio e successivamente permise, a lei e alla sua compagnia, di muoversi verso sudovest dove si riunirono con Robert di Gloucester. Le ragioni dietro la decisione di Stefano di liberare i suoi contendenti rimangono non chiare: le cronache contemporanee suggeriscono che Enrico argomentò che sarebbe stato nel miglior interesse di Stefano rilasciare l'imperatrice e concentrarsi, invece, nell'attaccare Robert. Durante l'assedio di Arundel, inoltre, Stefano aveva dovuto fronteggiare un dilemma militare: il castello era infatti considerato quasi imprendibile e poteva necessitare l'impiego dell'intera armata lasciando Robert libero di muoversi nell'ovest. Altri ritengono che Stefano abbia rilasciato Matilde per semplice senso di cavalleria.
Nonostante ci fossero state alcune nuove diserzioni nel campo dell'imperatrice, Matilde ora controllava un compatto blocco di territori: nel sudovest da Gloucester e Bristol fino a Devon e Cornwall, a ovest nelle Marche gallesi e a est fino a Oxford e Wallingford, minacciando così Londra. Matilde stabilì la propria corte a Bristol nel Gloucester, vicino alla fortezza di Robert ma tuttavia abbastanza lontana per rimanere indipendente dal suo fratellastro.
Stefano si preparò a riprendere possesso della regione attaccando il castello di Wallingford il quale controllava i corridori del Tamigi; il castello era governato da Brien FitzCount e Stefano lo trovò troppo ben difeso, tanto che lasciò alcune forze a mantenere l'assedio continuando verso ovest nello Wiltshire per attaccare Trowbridge, prendendo i castelli di South Cerney e Malmesbury durante il viaggio. Di converso, Miles de Gloucester marciò verso est, attaccando le forze di retroguardia di Stefano a Wallingford e minacciando un'avanzata verso Londra. Stefano fu così costretto a rinunciare alla sua campagna dell'ovest, ritornando a est per stabilizzare la situazione e proteggere la sua capitale.
All'inizio del 1140 Nigel, vescovo di Ely, i cui castelli erano stati confiscati da Stefano l'anno precedente, si ribellò a sua volta al re: sperava di prendere possesso dell'Anglia orientale e stabilì le sue basi per le operazioni nell'isola di Ely, circondato dal protettivo territorio del Fenland. Stefano rispose velocemente portando un'armata nel Fens e usando ponti di barche per formare una strada rialzata che gli permise di portare un attacco a sorpresa sull'isola. Nigel riuscì a fuggire da Gloucester ma i suoi uomini e castelli vennero catturati, ripristinando così l'ordine nell'est. A sua volta, Robert di Gloucester rioccupò alcuni dei territori che Stefano aveva conquistato nella sua campagna del 1139.
In uno sforzo per negoziare una tregua, Enrico di Blois presenziò ad una conferenza di pace a Bath, dove Robert rappresentò l'imperatrice Matilde mentre Matilde di Boulogne e l'arcivescovo Teobaldo il re. Le insistenze di Enrico, che prevedeva poter dettare i parametri dell'accordo di pace, fece ben presto arenare la discussione.
Ranulph de Gernon, deluso del regalo del nord dell'Inghilterra al principe Enrico di Scozia da parte di Stefano, organizzò allora un piano per risolvere il problema: l'intendimento era quello di rapire Enrico durante il ritorno del principe in Scozia dalla corte di Stefano dopo natale. Stefano, appreso tale intendimento, scortò personalmente Enrico verso nord, ma questo gesto si rivelò come la goccia che fece traboccare il vaso per il IV conte di Chester. Ranulph, di converso, aveva precedentemente rivendicato i suoi diritti sul castello di Lincoln, tenuto da Stefano e, con la scusa di una visita, prese possesso della fortificazione in un attacco a sorpresa; Stefano marciò allora verso nord a Lincoln e concordò una tregua con Ranulph, al quale permise di mantenere il castello, probabilmente per evitare che defezionasse unendosi alle schiere dell'imperatrice. Ritornato a Londra, Stefano tuttavia apprese che Ranulph, suo fratello e le loro famiglie avevano occupato il castello di Lincoln con forze di difesa minime; tradendo il patto appena concluso, Stefano riassemblò la sua armata e mosse velocemente verso nord ponendo sotto assedio il castello, tuttavia non in tempo giacché Ranulph de Gernon era fuggito da Lincoln e aveva dichiarato il proprio appoggio all'imperatrice.
Mentre Stefano e la sua armata assediavano il castello di Lincoln all'inizio del 1141, Robert di Gloucester e Ranulph de Gernon avanzarono verso le posizioni del re con un'armata più numerosa. Quando la notizia raggiunse il re, si tenne un consiglio per decidere se dar battaglia o ritirarsi per raggruppare più soldati; Stefano decise di combattere, giungendo così alla battaglia di Lincoln del 2 febbraio 1141.
Il re comandò il centro della sua armata, con Alano di Penthièvre sulla sua destra e William le Gros a sinistra. Le forze nemiche, di Robert e Ranulph, erano superiori in cavalleria e Stefano fece appiedare molti dei suoi cavalieri per formare solidi blocchi di fanteria cui si unì personalmente combattendo a piedi durante la battaglia. Stefano, non dotato di grandi capacità oratorie, delegò quindi Baldovino di Clare a tenere un discorso di incitamento per le truppe. Ad un iniziale successo, quando le forze di William distrussero la fanteria gallese degli Angiò, seguì un andamento meno favorevole al re: la cavalleria di Robert e Ranulph accerchiò infatti il centro di Stefano, e il re in persona si ritrovò circondato dall'armata nemica Molti dei sostenitori di Stefano, inclusi Waleran de Beaumont e William di Ypres, a questo punto fuggirono dal campo ma il re continuò a combattere, prima con la sua spada e poi, quando si ruppe, con un'ascia recuperata in battaglia, venendo quindi sopraffatto dagli uomini di Robert e catturato.
Robert riportò Stefano a Gloucester; qui il re si incontrò con l'imperatrice Matilde, per poi essere trasferito al castello di Bristol tradizionalmente utilizzato per prigionieri di alto rango. Fu inizialmente confinato in condizioni relativamente buone, ma il timore di un'evasione, sempre più stringente, fece si che venisse posto in catene.
L'imperatrice iniziò allora a muovere i passi necessari per farsi incoronare regina d'Inghilterra al suo posto, cosa che avrebbe richiesto tuttavia l'accordo della chiesa e la sua incoronazione a Westminster. Il fratello di Stefano, Enrico di Blois, avvalendosi delle prerogative del legato papale convocò quindi un consiglio a Westminster prima di Pasqua, per considerare il punto di vista del clero. In realtà, Enrico aveva concluso un accordo segreto con l'imperatrice in base al quale avrebbe portato il supporto della chiesa in cambio del totale controllo sugli affari ecclesiastici in Inghilterra. Enrico consegnò il tesoro reale, piuttosto impoverito, a Matilde e scomunicò molti dei sostenitori di Stefano, i quali si rifiutavano di cambiare parte. L'arcivescovo Tebaldo non era però disponibile a incoronare Matilde come regina così rapidamente, e una delegazione di clero e nobiltà capeggiata dallo stesso Tebaldo si recò a Bristol per consultarsi con il re prigioniero in ordine al loro dilemma morale, se avrebbero cioè dovuto rinunciare al loro giuramento di fedeltà al re; Stefano accettò, vista la situazione, di liberare i suoi soggetti dal loro giuramento di fedeltà nei suoi confronti.
Il clero si riunì nuovamente a Winchester dopo Pasqua per dichiarare Matilde Lady of England and Normandy ("Signora dell'Inghilterra e Normandia"), come precursore della incoronazione. Mentre i sostenitori dell'imperatrice prendevano parte all'evento, tuttavia, sembra che solo pochi altri nobili maggiori abbiano a loro volta presenziato e la delegazione da Londra tergiversò. La regina Matilde d'Inghilterra scrisse per lamentarsi dell'imprigionamento di Stefano e per chiederne il rilascio. L'imperatrice avanzò quindi verso Londra per organizzare la sua incoronazione in giugno, ma la sua posizione divenne alquanto precaria. Nonostante il supporto di Geoffrey de Mandeville, il quale controllava la Torre di Londra, le forze fedeli a Stefano e alla regina Matilde rimanevano vicine alla città e i cittadini si mostrarono timorosi nel dare il benvenuto all'imperatrice.
Il 24 giugno, poco prima della pianificata incoronazione, la città si sollevò contro Matilde e Geoffrey de Mandeville; Matilde e i suoi sostenitori riuscirono a fuggire con una caotica ritirata verso Oxford Nello stesso tempo, Goffredo di Angiò invase nuovamente la Normandia e, nell'assenza di Waleran di Beaumont, il quale ancora combatteva in Inghilterra, prese possesso di tutti i ducati a sud della Senna e a est del Risle.
Nessun aiuto arrivò anche questa volta dal fratello di Stefano, Tebaldo, il quale sembra fosse preoccupato dei suoi personali problemi con la Francia. Il nuovo re francese, Luigi VII, aveva infatti rigettato l'alleanza regionale del padre, migliorando le relazioni con gli Angiò e seguendo una linea più bellicosa con Tebaldo da cui scaturirà una guerra negli anni seguenti. Il successo di Goffredo in Normandia e la debolezza di Stefano in Inghilterra iniziarono a influenzare la lealtà di molti baroni anglo-normanni, i quali temevano la perdita delle loro terre in Inghilterra a favore di Robert di Gloucester e Matilde e i loro possedimenti in Normandia a vantaggio di Goffredo. Molti iniziarono a lasciare la fazione di Stefano; l'amico e consigliere Waleran decise di disertare in favore di Matilde a metà del 1141, attraversando la Normandia per assicurarsi i suoi possedimenti e portando inoltre il Worchestershire nel campo dell'imperatrice. Il fratello gemello di Waleran, Robert di Leicester, a sua volta si ritirò dai combattimenti nello stesso periodo. Altri sostenitori dell'imperatrice furono ripristinati nei loro precedenti possedimenti, come il vescovo Nigel di Ely, mentre altri ricevettero nuove contee nell'ovest dell'Inghilterra. Il controllo reale sul conio delle monete si interruppe, portando la valuta prodotta di baroni e vescovi locali in circolazione per tutta la nazione.
La moglie di Stefano, Matilde di Boulogne, giocò una parte decisiva nel mantenere la causa del re viva durante la prigionia. La regina raggruppò i tenenti rimanenti e la famiglia reale nel sudest, avanzando poi su Londra quando la popolazione cacciò l'imperatrice. Il comandante William di Ypres rimase con la regina a Londra, mentre William Martel comandò le operazioni da Sherborne nel Dorset e Faramus di Boulogne mantenne il controllo della casa realeL'alleanza fra Enrico di Blois e l'imperatrice si rivelò alquanto breve; i due, infatti, si scontrarono riguardo al patronato politico e alla politica ecclesiastica. Fu così che il vescovo, incontrata la moglie del fratello a Guildford, cambiò nuovamente partito ricominciando a sostenere la causa di re Stefano.
La posizione dell'imperatrice cambiò radicalmente in seguito alla disfatta di Winchester. In seguito alla loro ritirata da Londra, a luglio Robert di Gloucester e Matilde assediarono Enrico nel suo castello episcopale a Winchester. Matilde stava usando il castello reale di Winchester quale base per le sue operazioni, ma poco dopo la regina Matilde d'Inghilterra e William di Ypres circondarono le forze angioine con la loro armata talché gli assedianti divennero assediati a loro volta. L'imperatrice decise di fuggire dalla città con le persone a lei vicine come FitzCount e Reginaldo di Cornovaglia, mentre il resto della sua armata ritardava le forze reali. Nella battaglia le forze dell'imperatrice vennero sconfitte e Robert di Gloucester in persona fu catturato durante la ritirata, mentre Matilde riuscì a raggiungere la sua fortezza a Devizes.
Con Stefano e Robert tenuti prigionieri nei rispettivi campi avversi, iniziarono le negoziazioni per concordare di una pace duratura, ma la regina Matilde non era disposta a nessun compromesso con l'imperatrice mentre Robert rifiutava ogni offerta per allearsi con Stefano. Nel novembre dello stesso anno, le due parti semplicemente si scambiarono entrambi i leader: Stefano ritornò alla sua regina e Robert di Gloucester all'imperatrice a Oxford. Enrico tenne un altro consiglio ecclesiastico riaffermando il pieno diritto del fratello al trono d'Inghilterra, e nel natale del 1141 Stefano venne nuovamente incoronato re.
All'inizio del 1142, Stefano si ammalò e per pasqua iniziarono a circolare voci che fosse morto. È possibile che tale malattia fosse il risultato della prigionia dell'anno precedente, ma ad avvenuta guarigione il re partì nuovamente verso nord per raggruppare nuove forze e per convincere, con successo, Ranulph de Gernon a cambiare parte ancora una volta rinnovando il giuramento a suo tempo tradito. Stefano spese l'estate nell'attaccare alcuni nuovi castelli angioini costruiti l'anno precedente, inclusi Cirencester, Bampton e Wareham.
Durante l'estate del 1142 Robert ritornò in Normandia per assistere Goffredo d'Angiò con le operazioni contro alcuni dei sostenitori rimanenti a Stefano nel luogo, prima di ritornare in Inghilterra in autunno. Allo stesso tempo, Matilde iniziò ad essere maggiormente pressata dalle forze di Stefano e venne circondata a Oxford. La città appariva sicura, protetta come era da mura e dal fiume Isis, ma Stefano comandò un attacco improvviso attraverso il fiume, capeggiando la carica e nuotando per parte dell'assalto; una volta arrivati dall'altra parte, il re e i suoi uomini irruppero nella città, intrappolando l'imperatrice nel castello. Il castello di Oxford, tuttavia, era una potente fortezza e, piuttosto che fare irruzione, Stefano dovette iniziare un lungo assedio, sebbene sicuro che Matilde fosse oramai circondata.. Poco prima di natale, l'imperatrice riuscì a fuggire a piedi dal castello, attraversò il fiume ghiacciato e raggiunse Wallingford, lasciando la guarnigione del castello libera di arrendersi il giorno seguente. Matilde, dopo un periodo trascorso con FitzCount, ristabilì quindi la sua corte a Devizes.
La guerra civile inglese arrivò a una fase di stallo a metà degli anni '40 del 1100, mentre Goffredo d'Angiò consolidò il proprio potere in Normandia.
Il 1143 iniziò in maniera precaria per Stefano, assediato da Robert di Gloucester nel castello di Wilton, punto di ritrovo per le forze reali nello Herefordshire. Stefano tentò di rompere l'assedio e fuggire, il che portò alla battaglia di Wilton: la cavalleria angioina si dimostrò nuovamente troppo potente e per un momento sembrò che Stefano potesse essere catturato per una seconda volta; in questa occasione William Martel, assistente di Stefano, si espose strenuamente nella retroguardia permettendo a Stefano di fuggire dal campo di battaglia mentre lo stesso William veniva tratto prigioniero. Stefano considerò la lealtà di William così importante da scambiare il castello di Sherborne con il suo rilascio: una rara occasione in cui il re consegnò un castello per liberare un proprio uomo.
Nel tardo 1143 Stefano affrontò un nuovo pericolo a est, quando Geoffrey de Mandeville, I conte di Essex si ribellò contro il re nell'Anglia orientale. In realtà, Stefano, che nutriva da anni risentimento nei confronti del barone, provocò il conflitto convocando Geoffrey a corte e ivi facendolo arrestare. Il re minacciò di far giustiziare il conte di Essex a meno che i baroni non avessero consegnato i suoi numerosi castelli, inclusi la Torre di Londra, il castello di Walden e Pleshey e tutte importanti fortificazioni che si trovavano all'interno o comunque vicino a Londra. Geoffrey si arrese, ma una volta libero si diresse nel nordest verso l'isola di Ely, nel Fens, da dove iniziò una campagna militare contro Cambridge, con l'intenzione di progredire a sud verso Londra. Con tutti questi problemi e Hugh Bigod ancora in aperta ribellione nel Norfolk, a Stefano mancavano le risorse per rintracciare Geoffrey nelle Fens e si accontentò di costruire una serie di castelli fra Ely e Londra, incluso il castello di Burwell.
Ranulph de Gernon, intanto, si rivoltò ancora una volta nell'estate del 1144, dividendo l'"onore di Lancaster" di Stefano fra se stesso e il principe Enrico di Scozia. Nell'ovest Robert di Gloucester e i suoi seguaci, intanto, continuavano a razziare i territori reali confinanti, mentre il castello di Wallingford rimaneva una potente roccaforte angioina, troppo vicina a Londra per non destare preoccupazioni.
Nello stesso tempo, Goffredo d'Angiò finì di assicurarsi il possesso del sud della Normandia e nel gennaio 1144 avanzò fino a Rouen, capitale del ducato, concludendo la propria campagna. Luigi VII di Francia lo riconobbe duca di Normandia poco dopo e, a questo punto della guerra, Stefano dipendeva sempre maggiormente dai suoi più prossimi alleati, come William di Ypres e altri, ma mancava del supporto dei baroni maggiori, i quali sarebbero forse stati in grado di consegnargli significativi rinforzi.
Dopo il 1143 la guerra avanzò più rapidamente, con leggeri vantaggi per Stefano. Miles di Gloucester, uno dei comandanti più talentuosi degli Angiò, era morto in un incidente di caccia il natale precedente, abbassando un po' della pressione sulle forze del re nell'ovest. La ribellione di Goffredo di Mandeville continuò fino a settembre 1144, quando morì durante un attacco su Burwell. La guerra nell'ovest ebbe migliori esiti nel 1145, quando il re riconquistò il castello di Faringdon nell'Oxfordshire; nel nord Stefano concluse un nuovo accordo con Ranulph de Gernon, ma nel 1146 il re ripeté il comportamento tenuto con Geoffrey di Mandeville nel 1143, prima invitando Ranulf a corte, poi arrestandolo e minacciando di farlo giustiziare a meno che non avesse consegnato un certo numero di castelli, inclusi quelli di Lincoln e Coventry. Come già avvenuto con Geoffrey, al momento del rilascio Ranulf si ribellò nuovamente, ma la situazione rimaneva di stallo. Stefano inviò nuove forze al nord per proseguire una nuova campagna, mentre Ranulf rimaneva senza castelli utili per portare un attacco alle forze reali.
A questo punto, comunque, la pratica di Stefano di invitare baroni a corte per poi arrestarli gli procurò cattiva reputazione e crescente sfiducia.
Le caratteristiche del conflitto in Inghilterra iniziarono gradualmente a cambiare. Lo storico Frank Barlow suggerisce che, per la fine degli anni '40 del 1100, «la guerra era finita», a eccezione di occasionali e sporadici combattimenti.
Nel 1147 Robert di Gloucester morì di morte naturale e l'anno successivo, ritornando in Normandia, l'imperatrice Matilde disinnescò una discussione con la chiesa riguardo alla proprietà del castello di Devizes, contribuendo a ridurre la durata della guerra.
Nel frattempo era stata proclamata la seconda crociata e molti sostenitori angioini, compreso Waleran di Beaumont, vi presero parte, lasciando così la regione per diversi anni.
Molti dei baroni stavano intanto facendo accordi di pace fra loro per assicurare le proprie terre e le ricompense di guerra. Nel 1147 Goffredo d'Angiò e il figlio di Matilde, il futuro re Enrico II, orchestrarono un tentativo di invasione dell'Inghilterra basando le proprie forze su reparti di mercenari, ma la spedizione fallì anche perché Enrico non era, di fatto, in grado di pagare i propri uomini. Paradossalmente, fu Stefano d'Inghilterra a pagare i loro salari, permettendo così a Enrico di ritornare a casa in sicurezza; non sono chiare le ragioni di tale comportamento: una possibile spiegazione potrebbe essere la sua generale cortesia e cavalleria verso i membri della famiglia, un'altra che stesse in realtà iniziando a considerare come concludere la guerra rapidamente e pacificamente, vedendo questa occasione come una via per costruire una positiva relazione con Enrico.
Molti dei nobili più preminenti iniziarono a loro volta a negoziare le loro tregue personali e così iniziarono a deporre le armi, firmando trattati solitamente con la reciproca promessa di cessare le ostilità, limitare il numero di castelli, oppure ridurre la dimensione delle armate da portare in battaglia; tipicamente tali trattati includevano clausole che riconoscevano ai nobili la possibilità, nel caso i loro signori l'avessero richiesto, di riprendere i combattimenti. Nacque così una rete di trattati durante gli anni '50 del 1100, che ridussero il numero e il livello dei combattimenti locali in Inghilterra, tuttavia senza eliminarli completamente.
Matilde rimase in Normandia per il resto della guerra, concentrandosi nello stabilizzare il ducato e nel promuovere i diritti di suo figlio Enrico sul trono d'Inghilterra; quest'ultimo ritornò in Inghilterra nuovamente nel 1149, questa volta pianificando un'alleanza nel nord con Ranulph de Gernon. Il piano angioino prevedeva l'assenso di Ranulf a rinunciare ai propri diritti su Carlisle, tenuta dagli scozzesi, in cambio dei diritti sull'intero onore di Lancaster; Ranulf avrebbe reso il proprio giuramento a Davide I di Scozia e ad Enrico, con Enrico come suo Signore diretto. A seguito di questo trattato di pace, Enrico e Ranulf concordarono di attaccare York, probabilmente con l'aiuto degli scozzesi. Di rimando, Stefano marciò rapidamente verso nord a York e l'attacco pianificato si disgregò, ma permise comunque ad Enrico di tornare in Normandia dove venne dichiarato Duca da suo padre. Anche se ancora giovane, Enrico stava guadagnando rapidamente una reputazione di leader capace ed energico; il suo prestigio e potere aumentarono maggiormente quando, inaspettatamente, sposò Eleonora nel 1152, duchessa d'Aquitania e recentemente divorziata moglie di Luigi VII di Francia. Il matrimonio fece di Enrico il futuro governante di un enorme parte di territorio francese.
Negli ultimi anni della guerra, anche Stefano iniziò a occuparsi delle questioni familiari e della successione.
Il re diede a Eustachio, suo figlio maggiore, la contea di Boulogne nel 1147, tuttavia rimase poco chiaro se avrebbe ereditato la corona d'Inghilterra. L'opzione preferita di Stefano sarebbe stata quella di una coreggenza, ovvero di far incoronare Eustachio mentre era ancora in vita imitando una procedura ormai usanza in Francia, ma non così in Inghilterra dove papa Celestino II, durante il suo breve pontificato dal 1143 al 1144, aveva proibito tale pratica. Unico a poter incoronare Eustachio sarebbe stato l'arcivescovo Tebaldo, il quale avrebbe benissimo potuto intendere l'evento esclusivamente come una garanzia alla continuazione della guerra civile anche in seguito alla morte di Stefano. L'arcivescovo si rifiutò, tuttavia, di incoronare Eustachio senza l'assenso di papa Eugenio III. La situazione di Stefano peggiorò ulteriormente a seguito di altre diatribe con i prelati riguardo ai diritti e privilegi della chiesa.
Stefano reiterò il tentativo di far incoronare suo figlio nella pasqua 1152, raccogliendo i propri nobili perché giurassero fedeltà a Eustachio e, quindi, insistendo con Tebaldo e i suoi vescovi per consacrarlo come re. Al nuovo rifiuto dell'arcivescovo, Stefano ed Eustachio lo fecero imprigionare insieme ai vescovi e si rifiutarono di rilasciarli a meno che non avessero accettato di consacrare come re Eustachio. Le relazioni del re con la chiesa erano giunte ai livelli più bassi del suo regno; intanto Tebaldo, riuscito a fuggire, riparò in esilio temporaneo nelle Fiandre, inseguito fino alla costa dai cavalieri di Stefano.
Enrico, il futuro Enrico II d'Inghilterra, tornò nuovamente in Inghilterra durante l'inizio del 1153 con una piccola armata, supportato nel nord e nell'est da Ranulph de Gernon e Hugh Bigod. Il castello di Stefano a Malmesbury venne assediato dalle forze d'invasione, e il re rispose marciando verso ovest con un'armata per liberare la piazzaforte.
Stefano cercò, senza successo, di obbligare la più piccola armata di Enrico a un scontro decisivo lungo il fiume Avon. Anche in previsione dell'imminente inverno, Stefano acconsentì a una tregua temporanea e ritornò a Londra, lasciando a Enrico la possibilità di viaggiare verso nord attraverso le Midlands, dove il potente Robert de Beaumont, conte di Leicester, annunciò il proprio supporto alla causa angioina. Nonostante il ben modesto successo militare, Enrico e i suoi alleati controllavano così il sudovest, le Midlands e buona parte del nord dell'Inghilterra. Poco prima di pasqua, una delegazione di anziani prelati inglesi si incontrò con Enrico e i suoi consiglieri a Stockbridge; molti dettagli della discussione rimasero poco chiari, sembra tuttavia che gli uomini di chiesa enfatizzassero il loro supporto a Stefano, auspicando comunque a una pace negoziata. Enrico confermò nuovamente che avrebbe evitato le cattedrali inglesi e non avrebbe obbligato i vescovi a presenziare a corte.
Stefano, intanto, durante l'estate intensificò il già lungo assedio del castello di Wallingford in un tentativo finale di prendere la roccaforte angioina. Quando la caduta di Wallingford sembrava imminente, Enrico marciò verso sud con una piccola armata con l'auspicio di fermare l'assedio, e riuscì a porre le forze di Stefano sotto assedio a loro volta. Avendo appreso tale evento, Stefano organizzò una grossa armata e marciò verso Oxford; le due parti si confrontarono a luglio lungo il Tamigi, vicino a Wallingford. I baroni, a questo punto della guerra, erano ormai sempre più interessati a evitare scontri in campo aperto e, invece di un combattimento, i membri della chiesa riuscirono ad organizzare una tregua, con disappunto sia di Stefano che di Enrico.
In seguito alla tregua, Stefano ed Enrico si incontrarono per valutare una possibile fine della guerra. Eustachio, figlio di Stefano, era chiaramente contrario alla pacifica conclusione di Wallingford: il principe lasciò il padre per ritornare a Cambridge con l'intento di raccogliere maggiori fondi per una nuova campagna, ma si ammalò improvvisamente e morì il mese seguente. La morte del figlio di Stefano rimosse un ovvio pretendente al trono e si presentava particolarmente conveniente per coloro che aspiravano a una pace permanente in Inghilterra. È tuttavia possibile che già Stefano avesse iniziato a riconsiderare l'idea di Eustachio: lo storico Edmund King, per esempio, osserva che le rivendicazioni del principe non vennero menzionate nelle discussioni a Wallingford, e tale comportamento potrebbe chiaramente aver aumentato l'opposizione di Eustachio nei confronti del padre.
I combattimenti, sebbene con minor violenza, continuarono anche dopo Wallingford. Stefano perse le città di Oxford e Stamford mentre era occupato a combattere Hugh Bigod nell'est dell'Inghilterra, tuttavia il castello di Nottingham resistette a un tentativo di presa da parte degli angioini. Allo stesso tempo Enrico di Blois, fratello di Stefano, e l'arcivescovo di Canterbury Teobaldo di Bec si unirono nuovamente nella speranza di procurare una pace duratura tra le due parti, facendo pressioni su Stefano perché accettasse un accordo.
Le armate di Stefano ed Enrico si incontrarono nuovamente a Winchester in novembre; qui i due contendenti ratificarono i termini di una pace permanente: Stefano annunciò il trattato di Winchester nella cattedrale della città, in base al quale riconobbe Enrico come suo figlio adottivo e successore, in cambio del suo giuramento di fedeltà; promise inoltre di ascoltare i consigli di Enrico, pur mantenendo le sue prerogative reali. L'unico figlio rimanente a Stefano, Guglielmo, avrebbe a sua volta reso giuramento a Enrico, rinunciando così alla sua pretesa al trono; in cambio avrebbe mantenuto le sue terre, mentre i castelli chiave reali sarebbero stati presi da Enrico tramite dei garanti e Stefano avrebbe avuto accesso ai castelli di Enrico. Infine i numerosi mercenari stranieri sarebbero stati mandati a casa. Stefano ed Enrico conclusero l'accordo con un bacio della pace nella cattedrale di Winchester.
La decisione di Stefano di riconoscere Enrico come suo erede non fu, al tempo, necessariamente una soluzione finale alla guerra civile. Nonostante l'emissione di nuova valuta e di riforme amministrative, Stefano avrebbe potenzialmente potuto vivere per molti anni, mentre la posizione di Enrico sul continente era lontana dall'essere sicura. Anche se Guglielmo, figlio di Stefano, nel 1153 era ancora giovane e impreparato a sfidare Enrico, la situazione avrebbe facilmente potuto cambiare negli anni seguenti; nel 1154, per esempio, vi furono voci secondo cui Guglielmo stesse pianificando di assassinare Enrico. Lo storico Graham White descrive il trattato di Winchester come «una pace precaria», riassumendo così il giudizio della maggioranza degli storici moderni secondo cui la situazione verso la fine del 1153 rimase comunque incerta e imprevedibile. In ogni caso, Stefano iniziò a viaggiare lungo tutto il regno, emettendo nuovamente writs per il sudovest dell'Inghilterra e viaggiando verso York dove tenne una corte maggiore nel tentativo di mostrare ai baroni del nord come l'autorità reale fosse stata ripristinata. Dopo l'intensa estate nel 1154, Stefano si spostò verso Dover per incontrare il conte delle Fiandre: alcuni storici ritengono che in tale fase il re fosse già affetto da una gastropatia, che lo avrebbe poi portato a morte, e stesse perciò organizzando gli affari familiari.
Enrico non sentì la necessità di tornare immediatamente in Inghilterra, tuttavia, una volta arrivato l'8 dicembre 1154, accettò rapidi giuramenti di fedeltà da alcuni dei baroni e venne velocemente incoronato, insieme a Eleonora d'Aquitania, nell'abbazia di Westminster. La corte venne radunata nell'aprile del 1155, e qui i baroni giurarono fedeltà al re e ai suoi figli.
Enrico, come sancito dal trattato di Wallingford, si presentò come il legittimo erede di Enrico I e iniziò a ricostruire il regno dopo i lunghi anni di guerra. Anche se Enrico tentò di continuare i metodi governativi di Stefano, il nuovo re descrisse i 19 anni di precedente amministrazione come caotici e problematici, il tutto derivante dall'usurpazione del trono da parte del predecessore. Molte misure vennero immediatamente assunte, tuttavia Enrico spese sei anni e mezzo dei suoi primi otto di regno in Francia, svolgendo perciò gran parte del suo incarico da lontano.
L'Inghilterra aveva sofferto grandemente durante la guerra: la Cronaca anglosassone descrisse tali anni come se «non ci fosse niente se non disordini, malvagità e furto». Certamente in molte parti del paese, come il sudovest, i villaggi sulle rive del Tamigi e nell'Anglia orientale, i combattimenti e le incursioni avevano portato seria devastazione. 
Il precedente sistema reale di valuta centralizzata collassò visto che Stefano, l'Imperatrice e tutti i signori locali coniavano moneta propria. Paradossalmente, alcune parti del Paese non vennero toccate per tutta la durata del conflitto: un esempio sono le terre di Stefano nel sudest e il cuore delle terre angioine intorno a Gloucester e Bristol, mentre Davide I di Scozia governava i propri territori nel nord inglese con diligenza. Tuttavia gli incassi del re per il suo patrimonio diminuirono decisamente dopo il 1141 e il controllo reale sulla coniazione rimase limitato al di fuori del sudest e dell'Anglia orientale. Con Stefano spesso basato nel sudest, Westminster venne sempre più usata come centro del governo reale al posto di Winchester.
Tra le prime misure di Enrico vi furono l'espulsione dei rimanenti mercenari stranieri e la continuazione della demolizione dei castelli non autorizzati: il cronista Robert di Tourigni registrò che ne vennero distrutti 375 senza, tuttavia, fornire dettagli al riguardo. Studi recenti su specifiche regioni suggeriscono che probabilmente vennero dismessi meno castelli di quanto precedentemente ritenuto e che molti possano essere stati, di fatto, semplicemente abbandonati. Enrico diede anche alta priorità alla restaurazione delle finanze reali, rivitalizzando il processo finanziario di Enrico I e tentando di migliorare la qualità dei conti. Per gli anni '60 del 1100, il processo di ripresa finanziaria essenzialmente si concluse.
Il periodo postbellico vide anche un aumento di attività lungo i confini inglesi. Il re scozzese e i governanti del Galles si erano infatti avvantaggiati durante la lunga guerra civile conquistando terre disputate; Enrico decise di invertire questa tendenza. Nel 1157 gli interventi di Enrico portarono alla restituzione, da parte di Malcolm di Scozia, dei territori nel nord dell'Inghilterra presi durante la guerra e il re iniziò immediatamente a ri-fortificare il confine del nord.
Più difficoltoso si dimostrò ristabilire la supremazia anglo-normanna nel Galles ed Enrico dovette svolgere due campagne, nel nord e sud del paese, tra il 1157 e il 1158 prima che i principi locali Owain Gwynedd e Rhys ap Gruffydd si sottomettessero al suo comando accettando le divisioni della terra precedenti alla guerra civile.
Gran parte della storia moderna relativa al periodo detto dell'Anarchia è basata sui racconti dei cronisti vissuti in quello stesso periodo, o di poco successivi nel XII secolo. I resoconti offrono perciò un'immagine relativamente ricca dell'epoca. Tutte le cronache principali contengono significativi pregiudizi su come vengono dipinti i differenti eventi della guerra: molte delle cronache più importanti sono state scritte nel sudovest dell'Inghilterra, inclusi le Gesta Stephani e l'Historia Novella di Guglielmo di Malmesbury.
In Normandia, Orderico Vitale scrisse il suo Historia Ecclesiastica, coprendo il periodo fino al 1141, mentre Roberto di Torigni descrisse il resto degli anni. Enrico di Huntingdon, che visse nell'est dell'Inghilterra, scrisse Historia Anglorum che concede un punto di vista regionale sul conflitto. La Cronaca anglosassone non descrive gli avvenimenti della guerra, se non con riguardo alle terribili condizioni della popolazione durante il conflitto: si racconta nella cronaca, per esempio, come «si dicesse apertamente che Cristo ed i suoi Santi fossero addormentati».
La maggior parte delle cronache contengono pregiudizi nei confronti delle figure politiche opposte nel conflitto.
L'uso del termine "Anarchia" (in inglese: the Anarchy) per descrivere la guerra civile è stato inoltre oggetto di molte discussioni.
Il termine in sé origina dal tardo periodo vittoriano. Molti storici del periodo concordavano in un corso progressivo e universalista dello sviluppo politico ed economico in Inghilterra durante il medioevo. William Stubbs, continuando in questa tradizione Whig, analizza gli aspetti politici del periodo nel suo volume del 1874 denominato Storia costituzionale dell'Inghilterra. Questo lavoro evidenzia un apparente blocco nello sviluppo costituzionale inglese durante gli anni '40 del 1100, facendo così coniare il termine "Anarchia" da John Round, studente di Stubbs, per descrivere il periodo. Tuttavia, in seguito, gli storici iniziarono a criticare il termine per via dell'analisi di archivi finanziari e altri documenti del periodo, i quali fanno pensare che l'effettivo crollo di legge e ordine fosse più ristretto e localizzato di quanto le cronache del tempo dipingessero. Lavori successivi negli anni '90 reinterpretarono gli sforzi di Enrico nella ricostruzione postbellica, suggerendo una maggiore continuità riguardo al governo di Stefano di quanto si supponesse in precedenza.
L'etichetta "Anarchia" rimane tuttavia utilizzata dagli storici moderni, anche se raramente senza riserve.
Il periodo dell'Anarchia inglese fa da sfondo al romanzo storico I pilastri della terra di Ken Follett. Vi sono descritte le vicende relative al naufragio della Nave Bianca, alla conseguente contesa dinastica che si aprì alla morte di Enrico I e alla relativa guerra civile, fino all'ascesa al trono di Enrico II.
Nel 2010 viene pubblicata la trasposizione televisiva del romanzo di Ken Follett da parte del regista Ridley Scott, con attori come Donald Sutherland, Ian McShane e un giovane Eddie Redmayne. La maggior parte dei personaggi principali sono frutto di fantasia, tuttavia re Stefano (Tony Curran), Enrico I (Clive Wood), l'imperatrice Matilde (Alison Pill), Robert di Gloucester (Matt Devere), Enrico Plantageneto (Freddie Boath) ed Eustachio IV (Douglas Booth) sono presenti nella miniserie, le cui vicende ricalcano a grandi linee quelle realmente accadute.
Anche Ellis Peters ha ambientato nell'Inghilterra di quel periodo la sua fortunata serie di romanzi, dove il protagonista è Fratello Cadfael, un benedettino con passato da crociato, che vive nell'abbazia di Shrewsbury con l'incarico ufficiale di monaco erborista, ma con la propensione nel risolvere misteri ed omicidi. Il caos dell'anarchia in questa visione non è una storica lotta tra potenti, ma una presenza costante, quotidiana, che entra nella vita della gente comune e ne condiziona le speranze e il futuro.
