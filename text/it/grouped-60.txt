
La diga di Egschi è una diga a gravità situata in Svizzera, nel Canton Grigioni, nel comune di Safiental (frazione Tenna).
Ha un'altezza di 40 metri e il coronamento è lungo 80 metri. Il volume della diga è di 30.000 metri cubi.
Il lago creato dallo sbarramento, il lago di Egschi ha un volume massimo di 0.4 milioni di metri cubi, una lunghezza di 600 metri e un'altitudine massima di 1151 m s.l.m. Lo sfioratore ha una capacità di 200 metri cubi al secondo.
Le acque del lago vengono sfruttate dall'azienda Kraftwerke Zervreila AG che sfrutta anche le acque della grande diga di Zervreila.

La diga di Hoover (in inglese Hoover Dam, anche nota come Boulder Dam) è una diga di tipo arco-gravità in calcestruzzo armato realizzata nel 1935 e situata nel Black Canyon lungo il corso del fiume Colorado, sul confine tra lo Stato dell'Arizona e del Nevada.
Per la sua realizzazione furono impiegati 3.400.000 m3 di calcestruzzo, che consentirono di realizzare una struttura alta 221 m e lunga 201 m alla base. Al momento del suo completamento era il più grande impianto di produzione di energia idroelettrica e anche la più grande struttura in calcestruzzo degli Stati Uniti. Fu superata in entrambi i campi dalla diga Grand Coulee, diga iniziata nel 1933 e inaugurata nel 1942. La diga, costruita durante la grande depressione in maniera da fornire energia elettrica a basso costo per l'industria statunitense, fu inaugurata il 30 settembre 1935 dal presidente Franklin D. Roosevelt.
Questa diga, situata circa 48 km a sud-est di Las Vegas (Nevada), venne intitolata a Herbert Hoover, che svolse un ruolo fondamentale nella sua costruzione, in primo luogo come segretario del commercio e successivamente come presidente degli Stati Uniti d'America. La costruzione di questa struttura, approvata nel 1928 dal Congresso, iniziò nel 1931 e terminò nel 1935, con più di due anni di anticipo sul programma.
Il bacino artificiale creato dalla diga prende il nome di lago Mead ed è il più grande lago artificiale degli Stati Uniti.
Con l'espansione del territorio degli Stati Uniti ad ovest si appurò che il fiume Colorado poteva essere un'ottima fonte d'acqua per l'irrigazione. Pertanto, alla fine del XIX secolo, intorno al 1890, fu intrapreso un primo tentativo da parte di William Beatty nella realizzazione di quello che sarebbe in seguito divenuto noto come il canale di Alamo, un canale artificiale che aveva il compito di fornire acqua ad un'area pressoché disabitata nota come la Imperial Valley. Nonostante l'acqua fornita da questo canale abbia permesso la colonizzazione della valle, ben presto ci si rese conto che il mantenimento di questa opera, a causa delle frequenti inondazioni del fiume Colorado, era troppo costoso. Nel 1906, in seguito ad una di queste piene, che causò una breccia nell'argine del canale, le acque del Colorado si riversarono nel lago Salton costringendo la Southern Pacific Railroad, le cui rotaie passavano a poca distanza dal canale, a spendere 3 milioni di dollari per rinforzare gli argini e mettere in sicurezza la linea ferroviaria. Ciò nonostante, anche dopo aver rinforzato gli argini, a causa delle continue dispute per il rifornimento idrico dovute al fatto che il canale approvvigionava anche la popolazione situata in territorio messicano, il mantenimento di questa opera si dimostrò poco redditizio, facendo di fatto perdere a potenziali investitori l'interesse ad investire in queste aree.Con l'avvento dell'elettrificazione la parte meridionale del corso del fiume Colorado divenne nuovamente di grande interesse per il suo potenziale impiego nella costruzione di impianti idroelettrici. Già a partire dal 1902 la Southern California Edison aveva iniziato a condurre alcuni studi preliminari sulla realizzazione di una diga lungo il corso del fiume Colorado. Tuttavia, a causa dei limiti tecnologici dell'epoca, che limitavano a non più di 80 miglia la distanza massima alla quale si riusciva a fornire la corrente elettrica agli utenti, e non esistendo in tale raggio città sufficientemente grandi che avrebbero potuto necessitare di un approvvigionamento di tale corrente, il piano fu provvisoriamente accantonato.Negli anni seguenti lo United States Bureau of Reclamation, all'epoca noto come Reclamation Service, riconsiderò la possibilità di costruire una diga lungo il corso del fiume Colorado. Su consiglio di Arthur Powell Davis si prese in considerazione di utilizzare delle cariche di dinamite per far collassare le pareti del canyon, formate nel corso dei millenni dal fiume, in maniera da realizzare un bacino artificiale. Secondo Powell, infatti, i sedimenti trasportati dal fiume avrebbero in seguito sigillato le fessure della diga rendendola quasi a tenuta stagna. Dopo diversi anni di studi, nel 1922 il Reclamation Service respinse la proposta di Powell dubitando dell'efficacia di questa tecnica che fino ad allora non era mai stata provata.
Nonostante le difficoltà iniziali, nel 1922 il Reclamation Service stilò un rapporto nel quale si illustrava la necessità di costruire una diga lungo il corso del fiume Colorado per la laminazione della sua portata e per produrre energia elettrica. Il principale redattore di questo documento fu lo stesso Davis, coadiuvato dall'allora Segretario degli Interni Albert Fall, motivo per il quale tale rapporto divenne noto come rapporto Fall-Davis. Il suddetto documento illustrava la necessità di fondare un consorzio federale per la costruzione della diga in quanto il corso del fiume si estendeva all'interno di diversi Stati e la costruzione della diga avrebbe anche interessato l'approvvigionamento idrico del territorio messicano. Il rapporto suggeriva inoltre di erigere la diga nel Boulder Canyon, ma il Reclamation Service ritenne tale sito inadatto. Il primo sito individuato da Davis fu respinto a causa della presenza di una faglia nelle vicinanze, mentre un secondo sito, che potenzialmente sarebbe stato adatto alla realizzazione di una diga, non poté essere preso in considerazione in quanto in tale punto il fondo del canyon era talmente stretto da rendere difficile la costruzione di un accampamento per gli operai. Appurato che non vi erano ulteriori siti nei quali si sarebbe potuto realizzare una diga, il Reclamation Service prese invece in considerazione la costruzione di una diga lungo il Black Canyon. Alcune indagini geologiche e morfologiche dimostrarono l'idoneità del sito.Sapendo di non poter contare sull'appoggio della Corte Suprema in caso di dispute sull'approvvigionamento idrico, i sostenitori del progetto temerono che il progetto potesse subire enormi ritardi a causa di possibili contenziosi tra i diversi stati. Per prevenire tale pericolo nel 1922 fu quindi formata una commissione che comprendeva un rappresentante per ogni stato interessato dal bacino del fiume Colorado e un mediatore del governo federale. Il mediatore era Herbert Hoover, all'epoca segretario al commercio sotto la presidenza di Warren Harding. Nel gennaio di quell'anno Hoover si incontrò con i governatori degli Stati dell'Arizona, California, Colorado, Nevada, Nuovo Messico, Utah e Wyoming per raggiungere un accordo al riguardo della suddivisione delle risorse idriche del fiume Colorado per il fabbisogno degli stati stessi. Il conseguente accordo, raggiunto il 24 novembre 1922, divise il bacino del fiume tra superiore e inferiore, lasciando però ai singoli Stati la possibilità di decidere come sarebbero state sfruttate le risorse idriche. Questo accordo, conosciuto come il "compromesso di Hoover", spianò la strada alla progettazione e alla successiva realizzazione della diga.L'approvazione del progetto dinanzi al Congresso si dimostrò però tutt'altro che facile. Nonostante i ripetuti sforzi del senatore Hiram Johnson e del deputato Phil Swing, molti dei deputati e senatori ritenevano tale progetto eccessivamente costoso e con pochi benefici per gli stati interessati dalla costruzione, se non per lo Stato della California. Tuttavia l'alluvione del Mississippi del 1927, che aveva messo in luce come la mancata laminazione delle portate di un grande corso d'acqua in caso di piena potesse avere delle conseguenze catastrofiche, spinse diversi politici del Midwest e del Sud a cambiare opinione. Un ulteriore ostacolo si presentò però quando, il 13 marzo 1928, il crollo della diga St. Francis provocò diverse centinaia di vittime, portando al centro dell'attenzione la sicurezza delle dighe. Su richiesta del Congresso il progetto del Black Canyon Dam fu rianalizzato e la commissione di inchiesta incaricata di analizzare possibili rischi giunse alla conclusione che la diga era realizzabile, ma mise anche in evidenza le catastrofiche conseguenze che sarebbero potute derivare da un eventuale collasso della struttura. L'enorme onda di piena che il crollo della diga avrebbe causato sarebbe stata capace, secondo gli studi condotti dalla commissione, di distruggere tutti i centri abitati lungo il corso del fiume e avrebbe potuto anche modificarne il suo percorso causando un suo riversamento nel lago Salton. Pertanto la commissione suggerì che per la progettazione della diga fosse assunta una linea di progetto ultra conservativa in maniera da disporre di ampi margini di sicurezza.
Il 21 dicembre 1928, dopo anni di studi, il presidente Calvin Coolidge firmò il documento che ne approvava la realizzazione. Il congresso stanziò quindi 165 milioni di dollari per la sua costruzione, nei quali era anche compreso un finanziamento per la realizzazione di una seconda diga, la diga di Imperial, e l'ammodernamento del canale costruito da Beatty che fu rinominato in All-American Canal.
Già prima che il congresso approvasse la costruzione del Boulder Canyon dam, il Service of Reclamation iniziò ad analizzare quale tipo di diga fosse la più idonea per la realizzazione di un bacino artificiale di quelle dimensioni. Dopo alcuni studi si rivelò che una diga ad arco sarebbe stata la soluzione migliore. Secondo gli studi condotti dall'ingegnere John L. Savage, la diga, che sarebbe stata realizzata in calcestruzzo, doveva disporre di una sezione larga alla base che si sarebbe andata via via restringendo verso l'alto. Inoltre il lato convesso dell'arco sarebbe stato quello a contatto con l'acqua, in modo che parte della spinta esercitata dall'acqua venisse scaricata anche lungo le pareti del canyon. La larghezza prevista alla base era di 660 piedi, mentre la parte superiore della diga sarebbe dovuta essere larga non meno di 45 piedi, in modo da poter utilizzare la diga anche come attraversamento carrabile del canyon. Di fatto la diga avrebbe da questo punto di vista svolto una duplice funzione, quella di bacino idroelettrico e quella di ponte per l'autostrada che collega lo Stato dell'Arizona con il Nevada.A partire dal 10 gennaio 1931, il Reclamation Service mise a disposizione delle parti interessate la documentazione che fino ad allora aveva raccolto al costo di 5 dollari la copia. Al governo federale spettava quindi, secondo il contratto stipulato con le ditte appaltatrici, di fornire i materiali per la costruzione, mentre le ditte avevano il compito di disporre il sito per l'inizio dei lavori. Il progetto della diga fu minuziosamente descritto in una relazione lunga 100 pagine e accompagnata da ulteriori 76 pagine di disegni tecnici. Inoltre il contratto di costruzione prevedeva che i lavori fossero completati entro sette anni e che, in caso di ritardi, la ditta appaltatrice avrebbe dovuto pagare una penale di oltre 3.000 dollari per ogni giorno di ritardo. Inoltre, per garantire la solidità economica della ditta che avrebbe vinto l'appalto, si prevedeva che prima di iniziare i lavori questa facesse un deposito cautelativo di 2 milioni di dollari.
L'appalto andò infine alla Utah Construction Company di proprietà dei fratelli Wattis, ma non prima che questa fondasse una joint venture con altre sei ditte. I Wattis, non disponendo di tutto il capitale necessario per effettuare il deposito cautelativo, si resero conto, anche dopo aver consultato la Morrison-Knudsen, loro partner in affari e che all'epoca vantava sul suo libro paga Frank Crowe, il più importante costruttore di dighe degli Stati Uniti, che non sarebbero stati in grado di affrontare un'opera tanto grande senza l'aiuto di alcune delle ditte più rinomate degli Stati Uniti. Decisero dunque di formare una joint venture con la Pacific Bridge Company di Portland, la Henry J. Kaiser & W. A., la Bechtel Corporation di San Francisco, la MacDonald & Kahn Ltd. di Los Angeles e la J.F. Shea Company di Portland, oltre che con la stessa Morrison-Knudsen. Alla joint venture fu quindi dato il nome di Six Companies, Inc., il cui nome fu proprio scelto a causa del fatto che questa joint venture era composta da sei compagnie (la Bechtel e la Kaiser furono considerate come una sola compagnia). Pertanto questa joint venture divenne dapprima nota nella città di San Francisco e successivamente in tutti gli Stati Uniti semplicemente come la Six Companies. Si trattava infatti di una chiara allusione ad un'associazione di beneficenza cinese di San Francisco, che casualmente si chiamava proprio Six Companies.Contemporaneamente vi fu anche una sfida tra le diverse città situate nei pressi del luogo dove sarebbe sorta la diga, in quanto ognuna di queste voleva ospitare il quartier generale del progetto. Tra le città che si diedero di più da fare per raggiungere tale traguardo vi fu la città di Las Vegas, che in vista della visita del Segretario degli Interni Ray Wilbur, decise di chiudere tutti gli speakeasy. Nonostante tutti gli sforzi intrapresi da parte della giunta comunale di Las Vegas, Wilbur annunciò che il quartier generale del progetto sarebbe stata una nuova cittadina costruita ad hoc per i lavori e che essa avrebbe preso il nome di Boulder City. Nel settembre del 1930 fu quindi avviata la realizzazione di una linea ferroviaria che sarebbe servita per il trasporto del materiale da costruzione necessario alla realizzazione della diga.
Poco dopo che il congresso approvò il progetto, numerosi operai disoccupati si trasferirono in Nevada sperando di trovare lavoro nella costruzione della diga. Di conseguenza, a causa dell'enorme afflusso di operai a Las Vegas, che all'epoca era una piccola cittadina di soli 5.000 abitanti, questa vide aumentare il proprio numero di residenti nel giro di pochi mesi fino ad arrivare a contarne all'incirca 20.000. Nel frattempo fu allestito un primo campo per ospitare il personale necessario per svolgere alcune indagini geologiche sul sito, al quale ben presto però si aggiunse un ulteriore accampamento di fortuna costruito dagli operai che, alla ricerca di lavoro, si erano trasferiti nei pressi del sito di costruzione della diga. Questo secondo insediamento, di fatto abusivo, prese in seguito il nome di McKeeversville. Con l'avvicinarsi dell'avvio dei lavori fu costruito un terzo accampamento sul fondo della valle che ricevette il nome ufficiale di Williamsville, anche se il campo era comunemente noto tra gli operai e la gente del luogo come Ragtown. Con l'avvio dei lavori, la Six Companies iniziò ad assumere molti operai e già nel 1932 erano presenti oltre 3.000 operai sul libro paga della società. Contrariamente a quanto era avvenuto con la costruzione delle ferrovie da parte della Union Pacific Railroad, l'assunzione di operai cinesi fu proibita, mentre il numero di operai afroamericani non superò mai il numero di trenta.Il contratto stipulato con il governo federale prevedeva anche la costruzione di Boulder City a spese della Six Companies in maniera da alloggiare gli operai. Originariamente la costruzione della città era stata prevista prima dell'inizio dei lavori, ma il presidente Hoover ordinò l'inizio dei lavori già a marzo del 1931, di fatto non lasciando sufficiente tempo alla compagnia per completare la costruzione della cittadina. La Six Companies fece quindi costruire alcune baracche ai margini del canyon per ospitare 480 operai. Gli operai che invece avevano portato al loro seguito la famiglia dovettero provvedere loro stessi a trovare un'abitazione fino a quando Boulder City non fosse stata completata. Pertanto molti operai continuarono ad abitare a Ragtown. A causa del clima torrido, che nell'estate del 1931 sfiorò temperature intorno ai 119,9 °F (48,8 °C), tra il 25 giugno ed il 26 luglio dello stesso anno sedici operai morirono per colpi di calore.
Per colpa delle precarie condizioni abitative di molti degli operai e delle ancor più proibitive condizioni di lavoro degli stessi, si diffuse un ampio malcontento nei confronti della loro datrice di lavoro, la Six Companies.
Nel tentativo di riguadagnare parte della popolarità ormai andata perduta e con la speranza di riuscire ad ottenere l'appoggio degli operai impiegati nella costruzione della diga di Hoover, la Industrial Workers of the World (conosciuta anche come IWW o "Wobblies") cercò di unire tutti i lavoratori in un unico sindacato, sfruttando il malcontento che si era creato tra di loro. Furono quindi inviati sette loro rappresentanti in Nevada, molti dei quali furono però arrestati al loro arrivo dalla polizia di Las Vegas. A partire dal 7 agosto 1931 la compagnia iniziò però a ridurre i salari degli operai, scatenando un'ulteriore ondata di malcontento tra questi ultimi. Nonostante le speranze riposte in questa impresa da parte dell'Industrial Workers of the World, gli operai della diga non vollero unirsi al sindacato, neanche quando i loro stipendi furono ridotti, e cacciarono pertanto i rappresentanti, decidendo però di creare un comitato che li rappresentasse. Il comitato stilò quindi una lista di richieste che fu poi presentata a Crowe, l'allora supervisore dei lavori. Tuttavia le aspettative degli operai furono ben presto deluse. Crowe ancora prima di dare risposta al comitato degli operai rilasciò un'intervista ai giornali nella quale definì gli operai come un branco di "insoddisfatti".Il 9 agosto Crowe incontrò il comitato degli operai e lo informò che l'amministrazione aveva respinto le loro richieste e che avrebbe fermato i lavori, licenziando tutti gli operai esclusi alcuni impiegati degli uffici ed alcuni carpentieri. Agli operai fu infine ordinato di lasciare gli accampamenti entro le 5 di pomeriggio. Temendo degli scontri molti degli operai lasciarono gli accampamenti e si trasferirono provvisoriamente a Las Vegas in attesa di sviluppi. Due giorni più tardi i restanti operai che non avevano ancora sgomberato il campo furono fatti andare via sotto la minaccia della polizia. Il 13 agosto, dopo che la situazione si era calmata, la compagnia iniziò a riassumere gli operai e 2 giorni più tardi cessarono anche le dimostrazioni da parte degli stessi. Nonostante nessuna delle richieste fosse stata soddisfatta, la compagnia assicurò che non vi sarebbero state ulteriori riduzioni agli stipendi e di lì a poco, con il completamento di Boulder City, anche le condizioni abitative degli operai avrebbero iniziato a migliorare.Nel corso della costruzione della diga vi fu solamente un secondo episodio di sciopero nel luglio del 1935, quando un manager della Six Companies impose che la pausa pranzo fosse detratta dall'orario di lavoro. Gli operai risposero a tale affronto chiedendo un aumento del loro stipendio giornaliero di un dollaro. La Six Companies accettò di farsi portavoce della richiesta presso il governo federale, ma da Washington non giunsero ulteriori finanziamenti.
Prima di procedere alla costruzione della diga il corso del fiume Colorado dovette essere deviato per poter prosciugare la parte del letto del fiume dove sarebbe stata costruita la diga. Per fare questo furono scavate quattro gallerie nelle pareti del canyon, in maniera da disporre di due gallerie per ogni lato, che avrebbero funzionato come bypass. Le gallerie avevano un diametro di 17 m circa e una lunghezza complessiva di circa 3 mi (5 km). Il contratto prevedeva che i lavori alle gallerie fossero completati entro il 1º ottobre 1933. In caso contrario per ogni ulteriore giorno di scavi la Six Companies avrebbe dovuto versare una penale di 3.000 dollari al giorno. Per riuscire a rispettare la data di consegna i lavori dovevano essere completati entro i primi mesi del 1933, in quanto solo in autunno ed inverno il livello dell'acqua era sufficientemente basso per deviare il corso del fiume.I lavori di scavo iniziarono nel maggio del 1931, dapprima sul versante del canyon situato in Nevada e poco dopo fu avviato anche lo scavo dal lato situato in Arizona. Nel 1932 si iniziò a rivestire le gallerie in calcestruzzo in maniera da rinforzarne le pareti, ma soprattutto per ridurre la loro scabrezza e aumentarne la portata. Il rivestimento di calcestruzzo aveva uno spessore di 3 piedi, riducendo di conseguenza il diametro della galleria a 53 piedi (16,2 m circa).
Completati i lavori di scavo il fiume fu deviato facendolo scorrere inizialmente nelle due gallerie situate sul versante dell'Arizona, mentre le due gallerie nel territorio del Nevada dovevano servire in caso di piena. Questo fu possibile facendo esplodere le dighe provvisorie che proteggevano l'ingresso alle gallerie sul versante situato in Arizona e allo stesso tempo ostruendo l'accesso dell'acqua nelle restanti due gallerie gettando grandi quantità di detriti nel fiume in modo da deviarne il suo corso.Le gallerie più esterne furono, una volta completata la diga, utilizzate per lo scarico degli sfioratori, anche noti come spillways, che garantivano in caso di piena che la diga non traboccasse. Per fare questo, lo scarico degli sfioratori si riversava direttamente all'interno della galleria, dopo un breve tratto molto ripido, necessario per coprire il dislivello tra il punto più alto del bacino ed il fondo del canyon. Infine, per evitare che l'acqua potesse fuoriuscire tramite le gallerie di deviazione, ogni galleria fu sigillata nella metà superiore con 2 enormi blocchi di calcestruzzo.
Per iniziare i lavori di costruzione della diga, una volta completate le due gallerie, dovettero essere costruite due dighe provvisorie, note in inglese anche come coffer dams, per evitare che il cantiere potesse essere inondato dal fiume Colorado. I lavori per la costruzione della prima diga iniziarono nel settembre del 1932, anche se all'epoca le gallerie per deviare il fiume non erano ancora state completate. La costruzione delle due dighe a monte e a valle del cantiere fu un'impresa non meno difficile della costruzione della diga stessa, in quanto queste due dighe avevano il compito di proteggere gli oltre 2.000 operai al lavoro nella diga principale. Pertanto i dettagli costruttivi di queste dighe necessitarono di una documentazione accurata quanto quella necessaria per la realizzazione della diga di Hoover stessa. La diga a monte del sito di costruzione aveva un'altezza di 29,3 m ed uno spessore alla base di oltre 228,6 m.Una volta completati i due coffer dams si iniziò con gli scavi per la realizzazione delle fondazioni della diga. Per far sì che la diga fosse eretta su un suolo resistente, capace di sopportare le sollecitazioni dovute alla costruzione della struttura, il letto del fiume dovette essere ripulito da tutti i detriti fluviali. I lavori di scavo furono completati nel 1933. Per assicurare però che anche le pareti del canyon fossero capaci di sopportare le sollecitazioni, anche queste ultime dovettero essere ripulite da eventuali blocchi di roccia erosi dalle azioni meteorologiche e quindi friabili. Di conseguenza lungo le pareti del canyon fu rimosso lo strato superficiale di roccia.
A causa delle difficoltà che furono riscontrate nell'intento di rimuovere questo strato superficiale sulle pareti del canyon, gli operai che furono assegnati a questo compito ricevettero il soprannome di high scalers, ovvero "scalatori di quota". Infatti essi non potevano raggiungere il loro posto di lavoro se non tramite un verricello calato dall'alto; questi uomini avevano il compito di piazzare delle cariche di dinamite per rimuovere le rocce pericolanti. Le pietre che cadevano dalle pareti del canyon furono la principale causa di morte tra gli operai e specialmente tra gli high scalers stessi.
La rimozione dello strato di roccia superficiale fu però una delle operazioni più importanti, in quanto non solo permise alla diga di appoggiare su uno strato di roccia vergine, ma mise anche in sicurezza l'intero cantiere. Tra le imprese più coraggiose che si possano ricordare ci fu quella del salvataggio in extremis di un ispettore governativo il quale, dopo essere scivolato lungo una delle pareti del canyon, fu salvato da uno degli high scalers mentre stava precipitando nel vuoto. L'operaio, dopo aver sentito le urla dell'uomo, si era sporto per vedere cosa stesse succedendo e dopo aver visto l'ispettore precipitare nel vuoto riuscì, grazie alla sua prontezza di riflessi, ad afferrarlo, salvandolo da morte sicura.
In seguito a tale evento gli high scalers finirono al centro dell'attenzione della stampa, che dedicò decine di pagine su tutti i giornali principali a questi coraggiosi operai. In poco tempo questi uomini divennero talmente famosi che il sito di costruzione divenne una delle principali attrazioni turistiche della zona. Sempre agli high scalers si deve l'introduzione dei primi caschi da cantiere, noti in inglese come hard hat. Molti degli operai per proteggersi dai detriti che cadevano dalle pareti del canyon indossarono dei copricapi in feltro che venivano immersi nella pece e fatti asciugare per renderli rigidi, motivo per il quale erano anche chiamati hard boiled hats. Questa primitiva precauzione offriva una minima protezione quantomeno dai detriti più piccoli. Successivamente la stessa Six Companies fece costruire per i propri operai migliaia di caschi da cantiere incoraggiandone l'uso.Per rinforzare ulteriormente le pareti del canyon in modo che potessero resistere alla spinta della diga, tutte le cavità della roccia fino ad una profondità di 150 piedi (46 m) furono sigillate con della boiacca in maniera da impedire che l'acqua potesse filtrare attraverso la roccia, ma soprattutto per evitare che l'acqua potesse filtrare sotto le fondamenta della struttura, provocando dei dissesti. Nonostante gli enormi sforzi intrapresi per sigillare tutte le fessure nella roccia, a causa dell'imminente inizio dei lavori per la costruzione vera e propria della struttura stessa, alcune delle fessure più grandi non poterono essere sigillate completamente e si proseguì con i lavori senza completare l'opera di impermeabilizzazione di queste fessure. Complessivamente, delle 393 fessure individuate durante i lavori, 58 non vennero sigillate. A posteriori però questo modo di procedere si dimostrò quantomeno svantaggioso, in quanto dopo aver riempito l'invaso della diga nel 1938, alle già citate 58 fessure si aggiunsero ulteriori spaccature dovute a dissesti. La situazione infine si aggravò a tal punto che attirò l'attenzione del Bureau of Reclamation, che incaricò di effettuare ulteriori indagini geologiche. In seguito si decise di intervenire in maniera da tappare tutte le fessure e si procedette alla perforazione delle pareti del canyon in modo da poter completare l'impermeabilizzazione dell'opera. Il tutto fu condotto lontano dall'attenzione del pubblico per non suscitare preoccupazioni nella popolazione e per evitare che la diga potesse finire nel mirino della critica.
Le prime gettate di calcestruzzo furono effettuate a partire dal 6 giugno 1933, ben 18 mesi in anticipo rispetto a quanto pianificato. Uno dei problemi principali che gli ingegneri dovettero affrontare nella costruzione della diga fu quello di come far stagionare nel miglior modo possibile le enormi gettate di calcestruzzo necessarie per costruire la struttura. Dal momento che il calcestruzzo tende ad aumentare di temperatura durante la fase di maturazione, alle crepe dovute al ritiro del calcestruzzo potevano aggiungersi crepe dovute alle tensioni residue indotte dallo stress termico. Secondo alcuni calcoli condotti dal Bureau of Reclamation, qualora si fosse ipoteticamente costruita l'intera diga con un'unica gettata di calcestruzzo vi sarebbero voluti ben 125 anni per far raffreddare a temperatura ambiente le sezioni più interne della diga, caratterizzate da un enorme spessore. Pertanto si decise di procedere costruendo la diga con una serie di getti di calcestruzzo delle dimensioni non superiori a 5 piedi (1,5 m) di altezza e di 50 piedi (15 m) di lunghezza e larghezza. Per mantenere costante la temperatura all'interno del getto durante la fase di maturazione, all'interno di ogni cassero, prima del getto, furono inseriti una serie di tubi da 1 pollice (0,025 m) nei quali veniva fatta scorrere acqua fredda. Una volta completata la fase di maturazione, le tubazioni venivano infine sigillate con della boiacca e fungevano a questo punto da armatura all'interno del blocco.Il calcestruzzo veniva fornito al cantiere in enormi benne di acciaio dalle dimensioni di 7 piedi (2,1 m) di altezza e di 7 piedi (2,1 m) di diametro. Ognuna di questa benne del peso di 18 tonnellate veniva riempita di calcestruzzo sul versante del canyon situato in Nevada e veniva infine trasportata in cantiere utilizzando dei carri merce ferroviari. Arrivate sul fondo del canyon, le benne venivano alzate utilizzando una teleferica per portarle alla quota alla quale bisognava effettuare la colata di calcestruzzo. Dal momento che la miscela del calcestruzzo poteva variare a seconda di dove bisognava effettuare la gettata, era di vitale importanza che le benne con la giusta miscela fossero portate al posto giusto. Una leggenda metropolitana che si diffuse durante questo periodo riporta che alcuni cadaveri di operai deceduti in cantiere fossero stati sepolti all'interno delle gettate di calcestruzzo. Dal momento però che le gettate avevano un'altezza massima di pochi piedi, questo non poteva essere vero, anche perché il vuoto creato dal cadavere avrebbe potuto creare un indebolimento all'interno della struttura che avrebbe sicuramente causato ingenti danni.Complessivamente per la costruzione della diga di Hoover furono utilizzati ben 3.400.000 m3 di calcestruzzo e i lavori per la diga proseguirono fino al 29 maggio 1935, giorno in cui fu effettuata l'ultima gettata. Oltre a questa enorme quantità di calcestruzzo armato necessario per la costruzione, dovettero essere prodotti ulteriori 1.110.000 metri cubi di calcestruzzo per altre opere accessorie indispensabili alla realizzazione della diga stessa. Complessivamente fu utilizzato tanto calcestruzzo da poter costruire un'autostrada a due corsie da San Francisco a New York.
Nel 1995 furono prelevati alcuni campioni di calcestruzzo dalla struttura principale che dimostrarono che esso stava di fatto, seppur lentamente, ancora maturando; di conseguenza la resistenza alle forze di compressione della diga, anche a distanza di diversi decenni, sta ancora aumentando. Si poté verificare inoltre che il calcestruzzo impiegato non è stato soggetto a reazione alcali aggregati, al contrario di quanto invece è avvenuto alla diga Parker, dove invece furono utilizzati inerti soggetti a questo tipo di reazioni chimiche.
Con l'avvicinarsi della fine dei lavori in vista della consegna della diga al governo federale, venne organizzata una cerimonia di inaugurazione che ebbe luogo il 30 settembre 1935. La data di inaugurazione fu fatta coincidere con la visita del presidente Roosevelt. Tuttavia, a causa di un impegno del Presidente stesso, che quel giorno doveva tenere un discorso radio che era stato organizzato dal suo Segretario degli Interni Harold L. Ickes, l'ora della cerimonia fu anticipata dalle 2 del pomeriggio alle 11 del mattino.Nonostante il cambio di orario ed un caldo torrido, con temperature che sfioravano i 39 °C, oltre 10.000 persone furono presenti all'inaugurazione, durante la quale il Presidente tenne un breve discorso nel quale però non menzionò l'ex presidente Hoover che non fu invitato per l'occasione. Sempre in vista dell'inaugurazione della diga, il servizio postale statunitense fece stampare un francobollo da 3 centesimi sul quale era stata rappresentata la diga, il cui nome ufficiale all'epoca (fino al 1947, anno in cui fu cambiato in Hoover Dam) era ancora Boulder Dam. In seguito alla cerimonia il presidente Roosevelt visitò Las Vegas; fu il primo Presidente degli Stati Uniti a visitare tale città.Al momento dell'inaugurazione la maggior parte del lavoro era stato fatto, ciò nonostante dovevano ancora essere installate le turbine e parte degli impianti elettrici. In tale occasione la Six Companies si mise anche d'accordo con il governo federale sulle modalità di consegna della diga, la quale sarebbe stata consegnata nel 1936. Al momento della consegna, il governo federale prese in consegna la struttura anche se i lavori ad una delle gallerie di bypass non erano stati ancora completati, in quanto la galleria all'epoca veniva ancora utilizzata per l'adduzione dell'acqua necessaria per l'irrigazione fino a quando anche l'ultima turbina non sarebbe stata installata.
Complessivamente durante la costruzione della diga vi furono 112 vittime accertate. In questo conto rientra anche la morte di J. G. Tierney che affogò il 20 dicembre 1922 nel fiume Colorado mentre ispezionava un potenziale sito per la costruzione della diga. Tierney è pertanto ritenuto essere la prima vittima durante la costruzione della struttura. Ironia della sorte, suo figlio Patrick W. Tierney fu invece l'ultima vittima, esattamente 13 anni dopo, il 20 dicembre 1935. Delle 112 vittime, 91 erano dipendenti della Six Companies, 3 della BOR, mentre le restanti vittime erano perlopiù operai di ditte subappaltatrici.Esclusi dal conto vi sono un numero non precisato di morti per polmonite, che colpì principalmente gli operai addetti allo scavo delle quattro gallerie. Molto probabilmente, dal momento che tra i restanti operai non addetti allo scavo delle gallerie non si registrarono morti dovute a polmonite, questa causa di morte era uno stratagemma messo in atto dalla Six Companies per non pagare alcun indennizzo alle famiglie delle vittime. La causa più probabile di morte fu probabilmente per intossicazione da monossido di carbonio, dovuto all'utilizzo di macchinari con motori a benzina all'interno delle gallerie. Le temperature all'interno delle gallerie non di rado sfioravano i 60 °C e diversi testimoni riportarono che dalle gallerie usciva un denso fumo nero dovuto ai gas di scappamento degli autocarri che asportavano i detriti dalla galleria. Secondo alcune stime le vittime da intossicazione di monossido di carbonio devono essere state all'incirca 42, delle quali, anche a posteriori, nessuna fu riconosciuta come dovuta ad intossicazione. Durante tutto il periodo di costruzione, a Boulder City non si registrò un singolo caso di polmonite.
Il progetto architettonico iniziale per la diga prevedeva di realizzarla in stile neogotico. Tuttavia, secondo molti, questo stile poco si addiceva per un'opera di questa importanza e così il Bureau of Reclamation decise di rivolgersi all'architetto Gordon B. Kaufmann, che ne modificò il progetto. Kaufmann tolse molti degli ornamenti tipici dello stile gotico, dando all'intero progetto un tocco in stile Art déco, aggiungendo alla diga una serie di torrette decorative e adornando le 4 torri di presa con degli orologi.Su richiesta di Kaufman, Allen Tupper True, un noto artista di Denver, venne assunto per realizzare le decorazioni all'interno della diga e nominato consulente ufficiale per gli aspetti artistici.. Molte delle decorazioni di True contengono simboli e motivi del popolo Navajo e Pueblo e, con l'aiuto del National Laboratory of Anthropology, egli fece alcune ricerche sulle decorazioni dei nativi americani di quell'area, che successivamente integrò nel suo lavoro. Tutte le immagini utilizzate dall'artista si basano su scene tratte da disegni dei Navajo, che comprendono la loro rappresentazione della pioggia, dei fulmini, dell'acqua, delle nuvole e degli animali della zona, come le lucertole, i serpenti e gli uccelli, e inoltre le mesa, paesaggio tipico del sud-est. Integrando le decorazioni interne con immagini tipiche dei popoli indiani, True volle creare una sorta di contrasto tra il moderno, rappresentato dalle apparecchiature e dalle tecnologie, e l'antico, rappresentato dalle decorazioni Navajo.
In accordo con gli ingegneri, True decise di applicare un codice di colori alle tubazioni ed alle apparecchiature per facilitarne la loro identificazione.
Il contratto di True come consulente artistico sarebbe dovuto durare fino al 1942, ma venne successivamente esteso per permettergli di completare il suo lavoro presso le dighe Parker, Shasta e Grand Coulee.
Per quanto riguarda invece le sculture, queste furono realizzate per la maggiore parte dallo scultore Oskar J.W. Hansen, un artista di origini norvegesi naturalizzato statunitense. Tra i suoi lavori più celebri vi sono il monumento nella dedication plaza in memoria delle vittime sul lavoro e il bassorilievo negli ascensori delle torri. La scultura da lui realizzata per la dedication plaza è caratterizzata da due figure alate, mentre il pavimento è realizzato tipo terrazzo alla veneziana, decorato con una mappa delle stelle. Secondo Hansen infatti la mappa dovrà servire alle generazioni future per determinare l'esatta data dell'inaugurazione della diga, in quanto egli rappresentò le posizioni delle stelle come erano visibili il giorno dell'inaugurazione. Degne di nota sono anche le due enormi figure di bronzo alte ciascuna 9,1 m, entrambe realizzate in una colata unica. Per portare le due enormi statue di bronzo in posizione, senza danneggiare la superficie delle sculture, le opere furono appoggiare su un fondo di ghiaccio e spostate man mano che il ghiaccio si scioglieva.
I lavori per la costruzione delle fondazioni dell'edificio che avrebbe in seguito ospitato le turbine ed i trasformatori furono fatti contemporaneamente con i lavori per le fondazioni della diga stessa. Le turbine sono ospitate in un edificio situato alla base della diga con una pianta a U. Il riempimento del lago Mead avvenne a partire dal 30 settembre del 1935 ancora prima che la costruzione della diga stessa fosse completata. Al momento dell'inaugurazione l'edificio che oggi ospita le turbine era ancora in fase di costruzione. Per proteggere gli impianti per la fornitura di corrente elettrica da eventuali attentati o gravi incidenti la copertura dell'edificio che ospita le turbine fu realizzata a prova di bomba con uno spessore di 3,5 piedi (1,1 m) di cemento armato.Le turbine presero a funzionare a partire dalla seconda metà del 1936, quando il livello dell'acqua nel bacino era sufficientemente alto per permetterne il loro corretto funzionamento. Dapprima furono avviate le turbine situate sul lato della diga in Nevada e solo successivamente anche quelle in Arizona furono attivate. A partire dal 1939 il numero di turbine attive erano 7 rendendo di fatto questo l'impianto idroelettrico più potente degli Stati Uniti. Ciò nonostante l'ultima turbina non poté essere attivata prima del 1961 portando la potenza erogata a 1345 megawatt.
Originariamente era prevista l'installazione di 18 turbine ma si decise di ridurre il numero di turbine a 17 installando sul versante situato in Arizona solo 8 turbine e sostituendo la diciottesima turbina con due turbine di dimensioni inferiori. Questo fu fatto perché all'epoca ogni turbina forniva corrente elettrica ad un determinato comune. Dal momento che per la diciottesima turbina non si era riusciti a trovare nessuna contea sufficientemente grande che ne potesse giustificare l'impiego si decise di servire due contee più piccole tramite due turbine di dimensioni inferiori. Successivamente il sistema di distribuzione fu modificato e dal dopoguerra i generatori non forniscono più la corrente esclusivamente ad un singolo utilizzatore ma immettono la loro potenza in rete. L'attuale contratto per la fornitura di corrente elettrica è previsto scadere nel 2017.Le turbine vengono alimentare tramite 4 prese situate nelle rispettive torri di presa che in condizioni ottimali garantiscono una prevalenza massima di 590 piedi (180 m). All'interno della condotta forzata l'acqua raggiunge una velocità massima di 85 miglia all'ora (137 km/h). In condizioni normali l'intera portata del fiume transita tramite le turbine. Ciò nonostante la diga è provvista sia di stramazzi anche detti spill ways che di jet-flow gates, in maniera da evitare che in caso di piena il bacino artificiale possa traboccare. I jet-flow gates situati sui due versanti del canyon ad un'altezza di 180 piedi (55 m) sono delle condotte che servono per fare fuoruscire la portata in eccesso dall'invaso quando necessario. Tuttavia dalla loro costruzione non furono mai utilizzati se non per evacuare l'acqua dalle condotte forzate per effettuare la manutenzione delle turbine. In seguito ad alcuni lavori di ammodernamento effettuati tra il 1986 ed il 1993 la potenza di punta fu portata a 2080 megawatt. In genere però la potenza elettrica fornita nel corso dell'anno dall'impianto varia tra un valore massimo di 10,348 TWh nel 1984 ed un minimo di 2.648 TWh nel 1956 con una media annua di 4.2 TWh.Seppure lo scopo principale della costruzione della diga era quello di controllare la portata del fiume Colorado, l'energia prodotta ha permesso alla diga di ripagare sia il debito contratto per la sua costruzione che l'ammortizzamento dei suoi costi di manutenzione annui che si aggirano intorno ai 50 milioni di dollari. Inoltre grazie alla costruzione della diga l'approvvigionamento idrico di oltre 8 milioni di abitanti poté essere garantito.
Per evitare che la diga possa traboccare in caso di piena, ai due lati della diga furono costruiti due sfioratori, anche detti spillway, che altro non sono che degli stramazzi. Entrambi gli sfioratori scaricano in due gallerie situate ai lati della diga che si congiungono con le gallerie costruite per la deviazione del fiume Colorado. Gli ingressi ad ogni stramazzo sono presidiati da 4 paratie lunghe 30,5 m ed alte 4,9 m che permettono, se alzate, di aumentare di ulteriori 16 piedi di quota il livello del bacino. Ognuna di queste paratie pesa oltre 2 300 tonnellate e può essere azionata sia automaticamente che manualmente.
L'acqua che si riversa nella spillway viene evacuata tramite una galleria che, dopo un tratto molto ripido di 600 piedi (180 m), si congiunge con la galleria più esterna di deviazione. Il diametro della parte della galleria con pendenza elevata è di 50 piedi (15 m), esattamente come per il tratto sottostante. La progettazione di queste gallerie è stato uno dei problemi più impegnativi che i progettisti dovettero affrontare.
A causa del primo tratto, il quale presenta pendenze differenti, si corre il rischio che nei tratti con minore pendenza si creino dei risalti idraulici. Inoltre, a causa delle velocità relativamente elevate che l'acqua può raggiungere all'interno di queste condotte, vi possono essere problemi dovuti alla cavitazione. La portata massima di ogni galleria è di circa 5700 m³/s ed è stata appurata tramite alcuni test empirici nel 1941.Dalla costruzione della diga le spillways furono utilizzate solamente in due occasioni, la prima volta nel 1941, quando alla fine dei lavori si portò il livello dell'acqua nel bacino al livello massimo, ed una seconda volta nel 1983, quando, in seguito ad una piena eccezionale, il livello dell'acqua all'interno della diga raggiunse il suo livello massimo. In entrambe le occasioni, in seguito all'utilizzo degli stramazzi per scaricare la portata in eccesso, le gallerie da ambedue i lati furono ispezionate e in entrambi i casi si registrarono notevoli danni alle gallerie dovuti a fenomeni di cavitazione. Nel 1941 si imputarono i danni principalmente ad un lieve disallineamento delle gallerie che è stato successivamente sistemato e per ridurre ulteriormente fenomeni dovuti alla cavitazione nel 1947 furono installati dei flip buckets, ovvero degli ostacoli che riducono la velocità dell'acqua nella condotta ed impediscono che possa avvenire la cavitazione. Ciò nonostante alcuni degli inconvenienti dovuti ai fenomeni di cavitazione non poterono essere completamente risolti e nel 1983 i danni che si registrarono al rivestimento di calcestruzzo delle gallerie furono imputati a lievi dislivelli nel rivestimento di calcestruzzo.
Per decenni la diga è anche stato l'unico punto dove era possibile attraversare il Black Canyon da un lato all'altro. Pertanto in cima alla diga scorre una strada a due corsie che fa parte della U.S. Route 93. In seguito agli attacchi dell'11 settembre però le autorità temevano che la diga potesse divenire oggetto di attentati terroristici e decisero di finanziare la costruzione di un ponte che permettesse al traffico pesante di evitare di passare sopra la diga. A partire dal 19 dicembre 2010, la diga è solamente transitabile da alcuni tipi di veicoli (che possono essere soggetti ad una ispezione da parte delle forze di polizia prima dell'attraversamento), poiché la maggior parte del traffico è stata dirottata sul nuovo Mike O'Callaghan - Pat Tillman Memorial Bridge. Veicoli con una lunghezza superiore ai 40 piedi (12 m) non possono transitare sulla diga e vengono dirottati sulla U.S. Route 95 o sulla Nevada State Route 163.Per quanto riguarda il turismo la diga fu aperta alle visite a partire dal 1937 ma dal 7 dicembre 1941, in seguito all'ingresso in guerra degli Stati Uniti, fu chiusa fino al 2 settembre 1945. Durante tutto il periodo del conflitto anche il transito di mezzi sulla diga fu interdetto. Nel 1953 dopo la riapertura della diga alle visite turistiche si registrarono oltre 448000 visitatori. La diga fu nuovamente chiusa al pubblico il 25 novembre 1963 in seguito all'assassinio del presidente Kennedy e rimase chiusa per lutto prima per la morte di Kennedy e poi per la morte del ex presidente Eisenhower fino al 31 marzo 1969. Nel 1995 un nuovo centro visitatori fu inaugurato e l'anno seguente si raggiunse il milione di visitatori. In seguito agli attentati dell'undici settembre la diga fu nuovamente chiusa alle visite per essere riaperta a partire dal dicembre dello stesso anno. Sempre in seguito agli attentati dell'undici settembre i tour guidati attraverso la diga furono modificati e da allora molte delle decorazioni realizzate da True non possono più essere visitate.
Inevitabilmente la realizzazione di un'opera di queste dimensioni ha avuto un notevole impatto ambientale su tutti gli ecosistemi che si trovano lungo il corso del fiume Colorado. In modo particolare sono stati interessati gli ecosistemi lungo il delta del fiume dove a causa della portata ridotta dovuta al riempimento del lago Mead, la salinità dell'acqua aumentò considerevolmente. Per sei anni dopo la costruzione della diga l'intera portata servì per riempire il lago e buona parte del corso del fiume a valle della diga fu prosciugato. L'estuario del fiume, che da sempre era caratterizzato da ampie zone con acque salmastre, vide un aumento della salinità delle proprie acque che interessò anche aree fino a 65 km a monte della foce.
Molti degli ecosistemi lungo il corso del fiume risentirono in particolare della assenza delle piene che per millenni hanno caratterizzato il Colorado.
Della costruzione della diga hanno risentito anche molte specie di pesci autoctone, alcune delle quali sono oggi minacciate dall'estinzione. Tra le specie più a rischio si contano il Bonytail chub, il Colorado pikeminnow, il Humpback chub ed il Razorback sucker le cui popolazioni lungo il corso del fiume sono drasticamente diminuite nel corso degli anni.
A partire dal 1928, anno in cui il Congresso approvò la costruzione, la stampa chiamò la diga con il nome di "Boulder Dam" o "Boulder Canyon Dam", nonostante quest'ultima non venisse realizzata nel Boulder Canyon, ma bensì nel Black Canyon. Il Boulder Canyon Project Act del 1928 non prevedeva che la diga venisse intitolata a qualche personalità di spicco e pertanto anche all'interno di questo documento ci si riferiva alla diga con il nome di "Boulder Canyon Dam".Il primo a chiamare la diga con il nome di Hoover Dam fu il segretario di Stato Ray Lyman Wilbur durante la cerimonia della posa della prima pietra per la costruzione della linea ferroviaria tra Las Vegas e Boulder City il 17 settembre 1930. Wilbur giustificò la sua scelta affermando che Hoover, il quale all'epoca era il presidente in carica, fu il principale fautore di questa opera.Dopo la sconfitta elettorale e l'ascesa al potere del presidente Roosevelt il nuovo segretario di Stato Ickes ordinò che il nome della diga fosse modificato nuovamente in Boulder Dam, affermando che Wilbur era stato imprudente a intitolare una diga con il nome di un presidente in carica e che perlopiù tale decisione non era mai stata ratificata dal Congresso. Ickes fu talmente determinato a volere mantenere il nome di Boulder Dam che sul suo diario personale il giorno dell'inaugurazione annotò che avrebbe "fatto di tutto pur di mantenere una volta per sempre il nome di Boulder Dam". Annotò inoltre che se la diga dovesse essere intitolata a qualcuno allora sarebbe dovuta esser stata intitolata al senatore della California Hiram Johnson. Ickes fu talmente ossessionato da questo fatto che il giorno dell'inaugurazione durante il suo discorso ripeté la parola Boulder Dam per ben 5 volte in 30 secondi. Il fatto non passò certamente inosservato e il Los Angeles Times pubblicò una vignetta di Ickes mentre asportava con l'aiuto del presidente Roosevelt dalla diga un enorme cartello con sopra scritto Hoover Dam.Nonostante tutti gli sforzi il nome di Boulder Dam faticò ad imporsi e la maggiore parte della popolazione usava entrambi i termini, anche se alla fine prevalsero i ricordi della grande depressione che erano inevitabilmente legati con l'operato del presidente Hoover. Inoltre alla fine della seconda guerra mondiale Hoover era riuscito a riabilitare la sua persona che durante tutto il periodo della guerra era rimasta nella memoria di molti americani collegata con il periodo della grande depressione. Nel 1947 fu infine approvato da entrambe le camere del Congresso la proposta di dare ufficialmente alla diga il nome di Hoover Dam e inevitabilmente vi furono una serie di critiche da parte di coloro che avevano fatto di tutto perché fosse mantenuto il nome di Boulder Dam. Nonostante dal giorno dell'inaugurazione fossero ormai passati più di dodici anni, appresa la notizia, l'ex segretario di Stato Ickes, che nel frattempo si era ritirato dalla scena politica, commentò amareggiato: I didn't know Hoover was that small a man to take credit for something he had nothing to do with. ("Non sapevo che Hoover fosse un uomo talmente insignificante da accaparrarsi il riconoscimento per qualcosa con cui non aveva nulla a che fare").
L'energia prodotta dalla diga fu inizialmente venduta agli acquirenti tramite un contratto della durata di 50 anni che terminò nel 1987. Al termine di questo periodo di 50 anni il Los Angeles Department of Water and Power riconsegnò la diga al Bureau of Reclamation che ne riprese formalmente il controllo. In seguito i contratti furono rinnovati per un periodo trentennale che terminerà nel 2017 e che assegnarono nuovamente la concessione della diga al Los Angeles Department of Water and Power. Secondo i dati raccolti dal Bureau of Reclamation l'energia elettrica prodotta nel 2010 dalla diga è stata suddivisa tra le diverse utenze come segue:
(EN) Michael Duchemin, Water, Power, and Tourism: Hoover Dam and the Making of the New West, in California History, vol. 86, nº 4, 2009,  pp. 60-78, ISSN 0162-2897.
(EN) Andrew J. Dunar e Dennis McBride, Building Hoover Dam: An Oral History of the Great Depression, Reno, Nev., University of Nevada Press, 2001  [1993], ISBN 0-87417-489-9.
(EN) Michael A. Hiltzik, Colossus: Hoover Dam and the Making of the American Century, New York, Free Press, 2010, ISBN 978-1-4165-3216-3.
(EN) Joseph E. Stevens, Hoover Dam: An American Adventure, Norman, OK, University of Oklahoma Press, 1988, ISBN 0-8061-2283-8.
(EN) Jere True e Victoria Tupper Kirby, Allen Tupper True: An American Artist, San Francisco, Canyon Leap, 2009, ISBN 978-0-9817238-1-5.
(EN) Bureau of Reclamation, Reclamation: Managing Water in the West: Hoover Dam, US Department of the Interior, 2006.
(EN) Diga di Hoover, su Enciclopedia Britannica, Encyclopædia Britannica, Inc. 

Dimitrios Moutas (Stoccarda, 15 aprile 1968) è un ex calciatore greco, nato in Germania, di ruolo centrocampista o attaccante.
Centrocampista offensivo, ha giocato tra Germania e Grecia, terminando la carriera nella quarta serie del calcio greco.

In realtà la millenaria storia del paese raramente è così netta come viene rappresentata ed era in effetti raro che una determinata dinastia si concludesse tranquillamente e lasciasse il posto in modo rapido e scorrevole a una nuova. Le dinastie spesso furono fondate prima del rovesciamento di un regime esistente, o continuarono per un periodo anche dopo che era iniziato il declino. In aggiunta la Cina rimase divisa per lunghi periodi della sua storia, con diverse regioni governate da gruppi differenti. In periodi come questi, non vi era un'unica dinastia che dominasse una Cina unificata. Come caso di specie, si discute molto sui periodi durante e dopo la dinastia Zhou occidentale.
Per esempio, la data convenzionale del 1644 segna l'anno in cui gli eserciti manciù della dinastia Qing occuparono Pechino e portarono i Qing stessi a governare sulla Cina interna, succedendo alla dinastia Ming. Tuttavia la stessa dinastia Qing era stata fondata nel 1636 (o addirittura nel 1616, sebbene con un altro nome), mentre l'ultimo pretendente dei Ming scomparve solo nel 1662. Il cambio delle case dominanti era una faccenda confusa e prolungata, e i Qing impiegarono almeno vent'anni per estendere il loro controllo sull'intera Cina. È dunque approssimativo sostenere che la Cina sia cambiata tutta e subito nell'anno 1644.
Per altri dettagli sulle dinastie qui elencate e sui loro imperatori si vedano i relativi collegamenti nella tabella. S per la storia della dinastia, I per una tabella dei suoi imperatori (o altri tipi di governanti).
China Handbook Editorial Committee, China Handbook Series: History (trad. ingl., Dun J. Li), Pechino, 1982, pp. 188-89;

Dingle è una municipalità di Quarta classe delle Filippine, situata nella Provincia di Iloilo, nella Regione del Visayas Occidentale.

La mitologia greca fu ed è la raccolta e quindi lo studio dei miti appartenenti alla cultura religiosa degli antichi greci e che riguardano, in particolare, i loro dèi ed eroi.
I miti greci furono raccolti in cicli che concernono le differenti aree del mondo ellenico. Unico elemento unificante è la composizione del pantheon greco, costituito da una gerarchia di figure divine che rappresentano anche le forze o aspetti della natura.
Gli studiosi contemporanei studiano e analizzano gli antichi miti nel tentativo di fare luce sulle istituzioni politiche e religiose dell'antica Grecia e, in generale, di tutta l'antica civiltà greca.
La mitologia greca si compone di una vasta raccolta di racconti che spiegano l'origine del mondo ed espongono dettagliatamente la vita e le avventure di un gran numero di dèi e dee, eroi ed eroine e altre creature mitologiche. Questi racconti inizialmente furono composti e diffusi in una forma poetica e compositiva orale, mentre sono invece giunti fino a noi principalmente attraverso i testi scritti dalla tradizione letteraria greca. Le più antiche fonti letterarie conosciute, i due poemi epici Iliade e Odissea, concentrano la loro attenzione sugli eventi che ruotano attorno alla vicenda della guerra di Troia. Altri due poemi quasi contemporanei alle opere omeriche, la Teogonia e Le opere e i giorni scritti da Esiodo, contengono invece racconti che riguardano la genesi del mondo, la cronologia dei sovrani celesti, il succedersi delle età dell'uomo, l'inizio delle sofferenze umane e l'origine delle pratiche sacrificali. Diversi miti sono contenuti anche negli Inni omerici, nei frammenti dei poemi del Ciclo epico, nelle poesie dei lirici greci, nelle opere dei tragediografi del V secolo a.C., negli scritti degli studiosi e dei poeti dell'età ellenistica e negli scrittori come Plutarco e Pausania.
Gli argomenti narrati dalla mitologia greca furono anche rappresentati in molti manufatti: i disegni geometrici sulla superficie di vasi e piatti risalenti anche all'VIII secolo a.C. ritraggono scene ispirate al ciclo della guerra di Troia o alle avventure di Eracle. Anche in seguito, sugli oggetti d'arte saranno rappresentate scene tratte da Omero o da altri miti, così da fornire agli studiosi materiale supplementare a supporto dei testi letterari.
La mitologia greca ebbe una grandissima influenza sulla cultura, le arti e la letteratura della civiltà occidentale e la sua eredità resta tuttora ben viva nei suoi linguaggi e nelle sue culture. È stata sempre presente nel sistema educativo, a partire dai primi gradi dell'istruzione, mentre poeti e artisti di tutte le epoche si sono ispirati a essa, mettendo in evidenza la rilevanza e il peso che i temi mitologici classici potevano rivestire in tutte le epoche della storia.
Mýthos e Lógos: origine dei termini e procedere del loro significato nella cultura greca
Il termine "mito" (μύθος, mýthos) possiede in Omero ed Esiodo il significato di "racconto", "discorso", "storia".
Un racconto "vero", pronunciato in modo autorevole perché «non c'è nulla di più vero e di più reale di un racconto declamato da un vecchio re saggio».
Nella Teogonia è μύθος ciò con cui si rivolgono le dee Muse al pastore Esiodo prima di trasformarlo in "cantore ispirato".
Diversa è l'origine del lógos (λόγος) che si presenta piuttosto come un "discorso calcolato, ragionato" non necessariamente "vero":
Solo dopo il periodo "omerico" si osserva un cambiamento radicale nei significati dei due termini:
Ciò premesso, con Platone i due termini si incrociano in mythologia (il nostro usa anche mythous légein, mythologein) a significare quel genere di poiésis che si occupa di raccontare "intorno a dèi, esseri divini, eroi e discese nell'aldilà".
Le più antiche attestazioni della "mitologia" greca corrispondono ai poemi "omerici" e alla Teogonia di Esiodo, ambedue questi contesti di letteratura sacra si contraddistinguono per un preciso incipit che richiama l'intervento di alcune dee indicate con il termine "Muse" (Μοῦσαι, -ῶν).
Le Muse sono le dee che rappresentano l'ideale supremo dell'Arte, create da Zeus secondo il volere degli altri dei. L'arte va intesa come una visione chiara su tutte le cose, terrestri e divine. Esse "possiedono" i poeti; questi sono entheos (ἔνθεος "pieni di Dio"), come ricorda lo stesso Democrito. Essere entheos, è una condizione che «il poeta condivide con altri ispirati: i profeti, le baccanti e le pitonesse».
Le Muse, dunque, sono le dee che donano agli uomini la possibilità di parlare secondo il vero, e, figlie di Mnemosýne (Μνημοσύνη), la Memoria, consentono ai cantori di "ricordare" avendo questa stessa funzione un valore religioso e un proprio culto.
La mitologia greca, ai giorni nostri, può essere conosciuta essenzialmente attraverso la letteratura. Oltre alle fonti scritte possono venire in aiuto anche le rappresentazioni artistiche a carattere mitologico, i cui reperti più antichi risalgono al cosiddetto periodo geometrico (tra il 900 e l'800 a.C.).
La narrazione di miti ricopre un ruolo molto importante in quasi tutti i generi letterari greci. Ciononostante, l'unico testo completo di genere mitografico a essere sopravvissuto è la Biblioteca dello Pseudo-Apollodoro, opera che tenta di conciliare tra loro i divergenti racconti dei poeti e fornisce un ampio compendio della mitologia greca tradizionale e delle leggende di argomento eroico.
Tra le fonti letterarie dell'epoca più antica, fondamentali sono i due poemi epici di Omero, l'Iliade e l'Odissea. Altri poeti provvidero in seguito a completare il Ciclo epico, ma questi poemi minori sono andati quasi interamente perduti. Nonostante il loro nome, gli Inni omerici non hanno alcun rapporto con Omero e sono degli inni di carattere corale, risalenti all'età dei lirici.
Esiodo, poeta forse contemporaneo di Omero, nella "Teogonia" ("L'origine degli dei"), che tratta della creazione del mondo, offre la narrazione più completa a nostra disposizione dei miti più antichi, descrivendo la nascita di dei, Titani e Giganti, dettagliate genealogie, racconti popolari e miti eziologici. Un altro testo di Esiodo, "Le opere e i giorni", che è un poema didascalico sulla vita agreste, contiene anche le leggende di Prometeo, Pandora e delle età dell'uomo. Il poeta dispensa consigli su come riuscire a vivere al meglio in un mondo pericoloso, reso ancora più pericoloso dagli dei che lo governano.
I poeti lirici trassero talvolta ispirazione dai miti, ma con il trascorrere del tempo passarono da una trattazione più diretta e descrittiva all'uso di semplici allusioni e velati riferimenti. I lirici greci, tra i quali Pindaro, Bacchilide e Simonide, e i poeti bucolici come Teocrito e Bione nelle loro opere citano alcuni episodi mitologici. Inoltre, la tradizione mitica nell'antica Atene era spesso al centro delle trame delle opere teatrali classiche. Le tragedie di Eschilo, Sofocle ed Euripide si ispiravano all'età degli eroi e alle vicende della guerra di Troia. Molte delle grandi leggende tragiche (come quelle di Agamennone e i suoi figli, di Edipo, di Giasone, di Medea ecc.) assunsero la loro forma definitiva proprio grazie alla rielaborazione che ne venne fatta in questi lavori. Per parte sua, anche il commediografo Aristofane si servì dei miti tradizionali in opere come "Gli uccelli" o "Le rane".
Gli storici Erodoto e Diodoro Siculo e i geografi Pausania e Strabone viaggiarono a lungo in varie zone del mondo greco e annotarono le storie di cui venivano a conoscenza: in questo modo poterono inserire nei loro scritti numerosi miti locali, spesso versioni alternative e poco conosciute di leggende più note. Erodoto, in particolare, esaminò le varie tradizioni che gli si presentavano di fronte, ricostruendone le radici mitologiche e confrontando la tradizione greca con quella orientale.
La poesia ellenistica e quella romana, sebbene ormai composte soltanto con finalità letterarie e non come supporto per il culto, contengono comunque molti importanti dettagli di tipo mitologico, che sarebbero andati altrimenti perduti. Questa categoria include:
Le opere dei poeti ellenistici Apollonio Rodio, Callimaco, Lo pseudo-Eratostene e Partenio di Nicea.
Le opere dei poeti romani Ovidio, Stazio, Gaio Valerio Flacco, Seneca e Virgilio con il commentario di Servio.
Le opere dei poeti greci di epoca più tarda Nonno di Panopoli, Antonino Liberale e Quinto di Smirne.
Gli antichi romanzi di Apuleio, Petronio, Lolliano ed Eliodoro.Le Fabulae e gli Astronomica, opere dello Pseudo-Igino che adottava uno stile simile a quello classico romano, sono due importanti compendi mitologici scritti in prosa. Altre due utili fonti sono le Immagini di Filostrato il vecchio e Filostrato il giovane e le Descrizioni di Callistrato.
Per concludere, un certo numero di scrittori greco-bizantini riportano importanti dettagli mitologici tratti da opere greche andate perdute: tra i loro testi più importanti si ricordano il Lexicon di Esichio, la Suda, i saggi di Giovanni Tzetzes e di Eustazio di Salonicco.
tedesco Heinrich Schliemann (XIX secolo), e di quelle della civiltà minoica a Creta, per mano dell'archeologo britannico Arthur Evans (XX secolo), è stata di grande aiuto per chiarire molti dubbi relativi ai poemi omerici; grazie ad esse sono stati rinvenuti molti reperti archeologici relativi a particolari dei racconti mitologici. Sfortunatamente le testimonianze trovate nei siti micenei e cretesi sono esclusivamente di tipo monumentale, dato che la scrittura Lineare B (un'antica forma di lingua trovata sia sull'isola sia nella Grecia continentale) era principalmente utilizzata per redigere registri e inventari, anche se talvolta, non senza qualche incertezza, è possibile rintracciare su queste tavolette i nomi di dei ed eroi.
I disegni geometrici sui manufatti di ceramica risalenti all'VII secolo a.C. ritraggono scene tratte dal ciclo troiano e dalle avventure di Eracle. Queste rappresentazioni grafiche di scene mitologiche sono importanti per due diverse ragioni: da un lato è stata trovata la testimonianza di molti miti greci su vasi di epoche anteriori a quelle delle fonti letterarie (delle dodici fatiche di Eracle, soltanto l'episodio con Cerbero è stato trovato prima su di una fonte letteraria), dall'altro le fonti tratte da oggetti d'arte talvolta ritraggono miti e scene mitologiche che non sono affatto presenti in testi scritti. In alcuni casi la rappresentazione di un mito sui vasi del periodo geometrico ha preceduto di parecchi secoli la prima testimonianza scritta da noi conosciuta.
Presso tutte le civiltà antiche gli uomini elaboravano le risposte alle domande fondamentali della vita.
La mitologia dei popoli greci non è stata un "corpus" immobile ed immutabile, ma nel corso del tempo è cambiata, adeguandosi all'evoluzione della loro cultura. I primi abitanti della penisola balcanica erano un popolo di agricoltori che tendeva ad attribuire il dominio di uno spirito ad ogni aspetto della natura. Queste vaghe entità spirituali finirono per assumere un aspetto umano ed entrarono a far parte della mitologia locale con il ruolo di dei e dee. Quando la zona venne invasa da tribù provenienti dal nord della penisola, queste popolazioni portarono con sé il culto di nuove e diverse divinità, che erano in relazione con la conquista, la forza, il valore in battaglia, l'eroismo e la violenza. Alcune delle vecchie divinità create dalla precedente società rurale fusero i propri aspetti con quelle portate da questi potenti invasori, altre finirono per essere soppiantate e dimenticate.
Verso la metà dell'epoca Arcaica divennero sempre più frequenti leggende riguardanti le relazioni tra divinità maschili ed eroi, fatto che indica il parallelo sviluppo in questo periodo dell'abitudine della pederastia pedagogica (Eros paidikos, παιδικός ἔρως), sebbene la pratica si sia largamente diffusa attorno al 630 a.C. Entro la fine del V secolo a.C. i poeti avevano attribuito un eromenos ad ognuno degli dei più importanti, eccettuato Ares, ed a molti altri personaggi leggendari. Anche miti precedentemente esistenti, come quello di Achille e Patroclo, furono riletti in chiave omosessuale. In periodi successivi, dapprima i poeti Alessandrini e poi i mitografi della prima età imperiale romana adattarono spesso, adeguandoli alla loro cultura, la storia dei personaggi della mitologia greca.
La poesia epica creò una serie di cicli di leggende, con il risultato di sviluppare una qualche forma di cronologia mitologica: in questo modo le storie narrate dalla mitologia greca finirono praticamente per narrare una fase dell'evoluzione del mondo e dell'uomo. Le molte contraddizioni evidenti tra le varie leggende rendono impossibile ricostruire una linea cronologica completa, ma se ne può almeno abbozzare una approssimativa. Si può dividere la storia del mondo secondo la mitologia in 3 ampi periodi:
"I miti delle origini" ovvero "L'età degli dei" (Theogonies, "nascite degli dei") – Si tratta di miti riguardanti le origini del mondo, degli dei e della razza umana.
"L'epoca in cui gli dei e gli uomini vivevano insieme liberamente" – Racconti delle prime interazioni tra dei, semidei e mortali.
"L'epoca degli eroi" ovvero "L'età eroica" – In questo periodo gli dei erano meno attivi e meno presenti. Le ultime e più importanti tra le leggende di questo periodo sono quelle legate alla guerra di Troia e agli avvenimenti successivi (alcuni studiosi tendono a considerarle in una categoria a parte).L'epoca degli dei è stata spesso considerata la più interessante dagli studiosi contemporanei, ma gli autori greci delle epoche arcaica e classica mostrano invece una spiccata preferenza per l'epoca degli eroi. Ad esempio l'Iliade e l'Odissea, per il successo riscosso e le stesse dimensioni dei testi, fecero apparire la Teogonia e gli Inni Omerici, le cui narrazioni erano incentrate sugli dei, come delle opere minori. Sotto l'influenza delle opere di Omero il "culto degli eroi" portò ad una revisione di alcune concezioni religiose, che si tradusse nella separazione tra il regno degli dei da quello dei morti (gli eroi), e tra le divinità olimpiche da quelle ctonie. Ne Le opere e i giorni, Esiodo si serve dello schema delle quattro Età dell'uomo: L'età dell'Oro, dell'Argento, del Bronzo e del Ferro. Queste età sono state create dagli dei separatamente; l'età dell'oro si riferisce al regno di Crono, mentre quelle successive sono opera di Zeus. Esiodo pone l'età degli eroi subito dopo quella del bronzo. L'ultima, quella del ferro, è quella in cui viveva il poeta stesso. Egli la considera la peggiore, in quanto nel mondo ha fatto la sua comparsa il male, come viene spiegato dal mito di Pandora. Nella sua opera, le Metamorfosi, Ovidio segue lo stesso schema delle quattro età introdotto da Esiodo.
"I miti dell'origine", o "miti della creazione", rappresentano un tentativo di tradurre l'universo in termini comprensibili all'uomo e di spiegare l'origine del mondo. Il racconto tradizionalmente più diffuso ed accettato degli inizi del mondo è quello narrato nella Teogonia di Esiodo. Tutto comincia con il Caos, un enorme ed indistinto nulla. Dal vuoto del caos apparve Gea (la Terra) con alcune altre divinità primordiali: Eros (l'Amore), l'Abisso (il Tartaro) e i gemelli Nyx (la notte) ed Erebo (l'oscurità). Gea, senza la collaborazione di alcuna figura maschile, generò Urano (il cielo), che una volta nato la fecondò. Dalla loro unione per primi nacquero i Titani, sei maschi e sei femmine: Oceano, Ceo, Crio, Iperione, Giapeto, Teia, Rea, Temi, Mnemosine, Febe, Teti e Crono. Poi nacquero i monocoli Ciclopi (Bronte, Sterope e Arge) e gli Ecatonchiri (Briareo, Gige e Cotto) dalle cento mani. Urano getta i figli nel Tartaro per paura di perdere per causa loro il posto di re, in quanto marito di Gea, del creato.
Crono – "l'astuto più giovane e terribile dei figli di Gea" – venne salvato dalla madre Gea e poté così vendicare i suoi fratelli. Evirò il padre e divenne il sovrano dei titani prendendo come moglie la sorella Rea, mentre gli altri Titani andarono a comporre la sua corte. Da Rea ebbe diversi figli che, per paura che lo spodestassero, mangiò uno ad uno. Ma non il più piccolo, Zeus, che Rea riuscì a nascondere affidandolo alle cure della capra Amaltea e che sostituì con una pietra ravvolta in fasce e in panni. Crono, ignaro della sostituzione, ingoiò quello che credeva l'ultimo dei suoi figli. Una volta adulto Zeus affrontò suo padre e lo costrinse a bere un farmaco che gli fece vomitare tutti i figli che aveva divorato, infine lo sfidò scatenando una guerra per il trono degli dei. Alla fine, con l'aiuto dei Ciclopi (che aveva liberato dal Tartaro) e di Campe, Zeus e i suoi fratelli e sorelle riuscirono ad avere la meglio, mentre Crono ed i Titani furono gettati a loro volta nel Tartaro e lì imprigionati.
Nell'opinione dei primi antichi Greci che si occuparono di poesia, la teogonia era considerata un prototipo poetico – il prototipo del "mito" – e non si era lontani dall'attribuirle poteri magici. Orfeo, l'archetipo del poeta, era considerato anche il primo compositore di teogonie, delle quali nelle Argonautiche di Apollonio si serve per placare i mari e le tempeste e per commuovere gli induriti cuori degli dei dell'oltretomba durante la sua discesa all'Ade. Quando Ermes nell'"Inno Omerico ad Ermes" inventa la lira, la prima cosa che fa è usarla per cantare la nascita degli dei.
La Teogonia di Esiodo non è soltanto la più completa descrizione delle leggende sugli dei giunta fino a noi ma anche, grazie alla lunga invocazione preliminare alle Muse, una fondamentale testimonianza di quale fosse il ruolo del poeta durante l'epoca arcaica. La teogonia fu il soggetto di molti poemi andati perduti – tra cui quelli attribuiti ad Orfeo, Museo, Epimenide, Abaride e ad altri leggendari cantori – che venivano usati nel corso di segreti rituali di purificazione e riti misterici. Alcuni indizi suggeriscono che Platone conoscesse bene alcune versioni della teogonia Orfica. Di queste opere non restano che pochi frammenti all'interno di citazioni dei filosofi Neoplatonici e su alcuni brandelli di papiro rinvenuti solo da poco nel corso di scavi archeologici. Uno di questi frammenti, il Papiro di Derveni, prova come almeno nel V secolo a.C. un poema teo-cosmogonico attribuito ad Orfeo esistesse veramente. In questo poema, che tentava di superare il valore di quello di Esiodo, la genealogia divina veniva ampliata con l'aggiunta di Nyx (la Notte), che nella linea temporale andava a posizionarsi prima di Urano, Crono e Zeus.
I primi filosofi naturalisti si opposero, o talvolta le usarono come base di partenza per le loro teorie, alle convinzioni popolari basate sulla mitologia e diffuse nel mondo greco. Alcune di queste idee possono essere rintracciate nelle opere di Omero e di Esiodo. In Omero la terra è concepita come un disco piatto che galleggia sul fiume Oceano, sovrastato da un cielo emisferico su cui si muovono il sole, la luna e le stelle. Il sole, Elio, attraversava i cieli alla guida del suo carro, mentre di notte si pensava che si spostasse attorno alla terra riposando in una coppa d'oro. Il sole, la terra, il cielo, i fiumi e i venti potevano essere oggetto di preghiere e chiamati a testimoni di giuramenti. Le cavità naturali erano generalmente interpretate come degli ingressi verso il mondo sotterraneo dell'Ade, la casa dei morti.
Dopo la cacciata dei Titani, emerse un nuovo pantheon di esseri immortali composto da Dei e Dee. Tra le principali divinità greche spiccano gli Olimpi (la determinazione del loro numero a dodici sembrerebbe essere un'idea relativamente moderna), che risiedevano sulla cima del Monte Olimpo sotto la guida di Zeus. Oltre agli Olimpi, i Greci venerarono diverse divinità agresti come il dio-capra Pan, le Ninfe, le Naiadi (che abitavano le sorgenti), le Driadi (che dimoravano negli alberi), le Nereidi (abitatrici dei mari), gli dei fluviali, i Satiri ed altre. Oltre a queste esistevano le oscure forze del mondo sotterraneo come le Erinni (o Furie), che si credeva perseguitassero chi avesse commesso crimini contro i propri consanguinei. In onore degli dei del pantheon greco, i poeti composero gli Inni omerici (una raccolta di 33 canti).
Nei moltissimi miti e leggende di cui si compone la mitologia greca, le divinità sono descritte come esseri immortali dotati di un corpo idealizzato ma assolutamente reale. Secondo Walter Burkert la caratteristica qualificante dell'antropomorfismo greco è che "gli dei greci sono persone, non astrazioni, idee o concetti". Al di là del loro aspetto, gli antichi dei greci erano dotati di fantastiche capacità; tra le più significative c'era l'immunità verso qualsiasi tipo di malattia e il poter essere feriti solo se si fossero verificate alcune circostanze straordinarie. I Greci pensavano che l'immortalità fosse una caratteristica distintiva dei loro dei; era assicurata loro, al pari dell'eterna giovinezza, dal costante consumo di nettare e ambrosia, che rinnovavano il sangue divino che scorreva nelle loro vene.
Ogni dio ha la propria genealogia, persegue i propri scopi e interessi, è dotato di specifiche capacità e possiede una personalità unica e chiaramente distinguibile da quelle degli altri; tuttavia queste descrizioni provengono da diverse varianti locali delle leggende, e queste varianti talvolta sono in contrasto tra di loro. Quando questi dei venivano invocati nei componimenti poetici, nelle preghiere o durante i rituali di culto, ci si rivolgeva loro combinando il loro nome con uno o più epiteti, che distinguevano tra le varie forme in cui gli dei stessi si potevano manifestare (ad esempio Apollo Musagetes indica "Apollo la guida delle Muse").
La maggior parte degli dei era associata ad aspetti specifici della vita. Ad esempio, Afrodite era la dea dell'amore e della bellezza, Artemide dea della caccia, della luna e protettrice di animali, Ares della guerra, Ade dei morti e del sottosuolo e Atena della saggezza e delle arti. Alcune divinità, come Apollo e Dioniso, mostravano personalità complesse e si occupavano di vari aspetti della vita, mentre altre, come Estia o Elio, erano poco più che mere personificazioni. I templi greci più suggestivi e solenni furono dedicati per lo più ad un ristretto numero di dei, quelli il cui culto era centrale nella religiosità panellenica. Era comunque comune che singole regioni o villaggi fossero particolarmente devote anche a divinità minori considerate le loro protettrici. Inoltre, in molte città il culto delle divinità più note era praticato seguendo particolari rituali locali, che li associavano a strane leggende altrove del tutto sconosciute. Durante l'età eroica, il culto degli eroi e dei semidei si affiancò a quello delle divinità principali.
Tra l'età in cui gli dei vivevano soli e quella in cui gli interventi divini negli affari umani diventarono limitati, ci fu un'epoca di transizione nella quale dei e uomini agivano fianco a fianco. Ciò accadde durante tempi immediatamente successivi alla creazione del mondo, in cui i due gruppi si unirono con molta più libertà di quanto non abbiano fatto in seguito. I racconti di queste vicende, la maggior parte dei quali fu successivamente riportata nelle Metamorfosi di Ovidio, possono essere suddivisi in due categorie tematiche: i racconti d'amore e i racconti delle punizioni.
I racconti d'amore spesso narrano di incesti, oppure della seduzione o dello stupro di una donna mortale da parte di una divinità maschile, unioni dalle quali discendono gli eroi. L'insegnamento di queste storie generalmente è che le relazioni tra dei e mortali sono qualcosa da cui è meglio tenersi alla larga; anche le relazioni consensuali raramente terminano con un lieto fine. In alcuni casi è una divinità femminile che si accoppia con un mortale, come accade nell'Inno Omerico ad Afrodite, in cui la dea si giace con Anchise per generare Enea. Le nozze di Peleo e Teti, che portarono alla nascita di Achille, costituiscono un altro mito di questo secondo tipo.
I racconti delle punizioni ruotano perlopiù attorno al furto o all'invenzione di alcune importanti scoperte culturali, come quando Prometeo ruba il fuoco agli dei, quando Tantalo sottrae il nettare e l'ambrosia dalla tavola di Zeus e li dà ai suoi sudditi rivelando loro i segreti degli dei, quando Prometeo o Licaone inventano i sacrifici, quando Demetra insegna i segreti dell'agricoltura e i Misteri eleusini a Trittolemo, o quando Marsia trova il flauto gettato sulla Terra da Atena e sfida Apollo ad una gara di abilità musicale. Un frammento di papiro anonimo, che si fa risalire al III secolo a.C., racconta in modo molto vivido la punizione che Dioniso infligge al re di Tracia Licurgo che aveva riconosciuto il dio con colpevole ritardo, ricevendone pene terribili che si sarebbero protratte anche nell'aldilà. La storia dell'arrivo di Dioniso in Tracia per fondarvi il proprio culto fu anche il soggetto di una trilogia tragica di Eschilo. In un'altra tragedia, Le Baccanti di Euripide, il re di Tebe Penteo viene punito da Dioniso perché gli ha mancato di rispetto ed ha spiato le sue Menadi.
In un'altra leggenda, basata su di un antico racconto popolare dal tema simile, Demetra, mentre stava cercando la figlia Persefone, aveva assunto l'aspetto di una vecchia di nome Doso, godendo così dell'ospitalità del re di Eleusi Celeo. Per compensarlo dell'accoglienza offerta, Demetra progettò di trasformarne il figlio Demofoonte in un dio, ma non riuscì a completare il necessario rituale perché la madre Metanira, vedendo il figlio tra le fiamme del focolare, la interruppe gridando spaventata. Demetra se ne ebbe a male e si lamentò dell'incomprensione che gli stupidi mortali riservano ai riti divini.
La poesia epica e genealogica creò dei cicli di leggende che si raggruppavano attorno alla figura di determinati eroi o che sviluppavano la storia di alcuni eventi. In questo modo si spiegavano inoltre le relazioni familiari e le discendenze di eroi che figuravano in leggende diverse, finendo per riordinare le leggende stesse in una successione abbastanza stabile.
In seguito all'incremento dell'abitudine al culto degli eroi, gli dei e gli eroi finirono per fare parte di un unico immaginario sacro, venendo invocati insieme nei giuramenti e nelle preghiere. Contrariamente a quanto accadde durante l'età degli dei, nel corso dell'età eroica il numero degli eroi non rimase fisso e non vi fu mai un loro elenco definitivo: mentre non si parlò più della nascita di nuovi grandi dei, eroi nuovi continuavano a sorgere nel corpus leggendario. Un'altra importante differenza tra i due culti è che l'eroe locale diventa il centro dei culti locali e le popolazioni delle varie zone e città si identificano in esso.
Le grandiose avventure di Eracle secondo molti rappresentano l'inizio dell'età degli eroi. A quest'epoca può essere senz'altro attribuita anche la creazione dei miti di tre grandi leggendarie imprese militari: la spedizione degli Argonauti, la guerra di Troia e la guerra Tebana.
È possibile che ad ispirare la figura di Eracle e le complesse leggende che lo riguardano sia stato un uomo realmente esistito; forse si trattò di un condottiero militare al servizio del regno di Argo. Tuttavia, secondo la tradizione Eracle era figlio di Zeus e di Alcmena, la nipote di Perseo. Le sue incredibili imprese, molte delle quali tratte dal folklore locale, fornirono una gran mole di spunti per le leggende più note. Fu ritratto come molto devoto e dedito alla costruzione di altari, famoso però per il suo eccezionale appetito; questo è il ruolo in cui appare nei racconti più leggeri e divertenti, mentre la sua terribile fine è stata fonte di ispirazione per i tragediografi. Nelle opere d'arte e in quelle letterarie Eracle fu rappresentato come un uomo estremamente muscoloso e forte, ma non eccessivamente alto; l'arma di cui solitamente si serviva era l'arco, ma usava frequentemente anche una clava. Le decorazioni sugli oggetti ceramici dimostrano l'incomparabile popolarità raggiunta da Eracle: solo la sua lotta contro il Leone di Nemea venne dipinta centinaia di volte.
La figura di Eracle venne recepita anche dalle mitologie romana ed etrusca e l'esclamazione "Mehercule!" divenne abituale tra i Romani come "Herakleis!" lo era tra i Greci. In Italia fu venerato come una divinità protettrice di mercanti e commercianti, anche se alcuni continuavano ad invocarlo, secondo tradizione, perché concedesse loro fortuna e li salvasse dai pericoli.
La figura di Eracle fu accostata alle classi sociali più illustri attribuendogli il ruolo di progenitore della dinastia reale dorica. Questa leggenda probabilmente servì per legittimare a posteriori la migrazione del popolo dorico nel Peloponneso. Illo, l'eroe eponimo della stirpe dorica, fu trasformato nel figlio di Eracle e incluso tra gli Eracleidi (i numerosi discendenti di Eracle, specialmente dalla linea che fa capo ad Illo stesso – altri Eracleidi furono Macaria, Lamo, Manto, Bianore, Tlepolemo e Telefo). I sedicenti Eracleidi nel Peloponneso conquistarono i regni di Micene, Sparta ed Argo rivendicando, secondo quanto sostenuto nelle leggende, il loro diritto a governare derivante dagli illustri progenitori. La loro ascesa al potere è stata spesso denominata come Invasione Dorica. In epoche successive anche gli appartenenti alle case regnanti di Lidia e Macedonia assunsero il titolo di Eracleidi.
Altri esponenti di questa prima generazione di eroi, come Perseo, Deucalione, Teseo e Bellerofonte, condividono con Eracle alcuni tratti comuni: tutti compiono le loro imprese da soli e queste imprese, nelle quali sconfiggono mostri come Medusa o la Chimera, possiedono molti elementi fantastici e simili a quelli delle fiabe. Anche l'intervento degli dei che mandano l'eroe verso la morte è un tema ricorrente di questa prima tradizione eroica, come mostrano le leggende di Perseo e Bellerofonte.
L'unico poema epico sopravvissuto dell'epoca Ellenistica sono Le Argonautiche di Apollonio Rodio (poeta, studioso e direttore della Biblioteca di Alessandria) che narrano la leggenda del viaggio di Giasone e degli Argonauti intrapreso per riprendere il Vello d'oro nel mitico paese della Colchide. Nelle Argonautiche Giasone è spinto all'impresa dal re Pelia, che aveva saputo da una profezia che un uomo con un solo sandalo sarebbe stato la sua nemesi. Giasone arriva a corte dopo aver appunto perso un sandalo nel fiume e da questo antefatto prende il via l'avventura. Quasi tutti gli eroi di questa seconda generazione accompagnano Giasone sulla nave Argo nella sua ricerca del Vello d'oro: tra gli altri ci sono Eracle, i Dioscuri, Atalanta e Meleagro al quale era stato dedicato un ciclo epico che rivaleggiava con Iliade ed Odissea. Sia Pindaro che Apollonio che lo Pseudo-Apollodoro si sforzarono nelle loro opere di dare un elenco completo degli ArgonautiApollonio compose il suo poema nel III secolo a.C., ma la leggenda originaria è in realtà precedente all'Odissea, nelle cui pagine si possono trovare rimandi alle imprese di Giasone, tanto che la storia dei vagabondaggi e delle avventure di Odisseo potrebbe esserne stata ispirata. Nell'antichità la spedizione fu considerata un fatto storico effettivamente accaduto, ed interpretata come un episodio della storia dell'apertura al commercio ed alla colonizzazione greca nell'area del Mar Nero. La leggenda godette comunque di una grande popolarità, anche grazie al gran numero di leggende locali che, fondendosi con essa, finirono per creare un ciclo epico. In particolare, il personaggio di Medea catturò l'immaginazione dei poeti tragici divenendo fonte di ispirazione per molti componimenti Ψ.
Tra quella degli Argonauti e quella che si cimentò nella guerra di Troia, ci fu una generazione di eroi conosciuta principalmente per essersi macchiata di orribili crimini: tra questi spiccano Atreo e Tieste. Dietro al mito della casata di Atreo (che insieme con quella di Labdaco è una delle due dinastie eroiche più importanti) si nasconde l'eterno problema del passaggio di mano del potere e delle modalità di accesso al trono. I due fratelli e i loro discendenti rivestono un ruolo fondamentale nel drammatico passaggio di potere nella città di Micene.Il Ciclo tebano tratta soprattutto delle vicende legate a Cadmo, il fondatore della città, e successivamente della storia di Laio ed Edipo; si tratta di una serie di vicende che portano alla fine al saccheggio della città per mano dei Sette contro Tebe (non è chiaro se le figure di questi sette eroi fossero già presenti nei miti antichi) e degli Epigoni. Per quanto riguarda Edipo, i miti originari sembrerebbero raccontare una storia diversa da quella che è diventata famosa attraverso la tragedia di Sofocle e le leggende più tarde: pare infatti che, dopo aver scoperto che Giocasta era sua madre, continuò ugualmente a governare la città, prendendo però in moglie un'altra donna che gli assicurasse la discendenza Ψ.
La mitologia greca raggiunge il suo momento più significativo con la guerra di Troia, combattuta tra Greci e Troiani, e le vicende ad essa successive. Le linee principali di questo ciclo di leggende furono tratteggiate da Omero, mentre in epoche successive altri poeti e drammaturghi elaborarono e svilupparono le storie di vari singoli personaggi. Grazie alla storia del condottiero troiano Enea, raccontata da Virgilio nell'Eneide, la guerra di Troia finì per rivestire una certa importanza anche nella mitologia romana.
Il ciclo della guerra di Troia, una raccolta di poemi epici, narra il racconto degli eventi che fecero da prodromi alla guerra stessa: tra questi le leggende di Eris e la mela d'oro, del giudizio di Paride, del rapimento di Elena, e del sacrificio di Ifigenia in Aulide. Per riprendere Elena i greci organizzarono una grande spedizione militare sotto il comando del fratello di Menelao, il re di Micene Agamennone, ma i Troiani rifiutarono di restituire la donna. L'Iliade, ambientata durante il decimo anno di guerra, racconta della lite tra Agamennone ed Achille, il migliore dei guerrieri greci, e delle conseguenti morti in battaglia dell'amico di Achille Patroclo, e di Ettore, figlio di Priamo e comandante in capo dell'esercito troiano. Dopo la morte di Ettore, alle forze troiane si unirono due esotici alleati: la regina delle Amazzoni Pentesilea ed il re degli Etiopi Memnone, figlio della dea dell'aurora Eos.
Achille uccise entrambi questi nuovi guerrieri, ma Paride riuscì a sua volta ad abbattere l'eroe greco con una freccia. Prima di poter conquistare la città, i Greci furono costretti a rubare dall'acropoli di Troia la statua di lignea di Atena, il Palladium. 
Alla fine, con l'aiuto della dea, costruirono il celebre cavallo di legno che i Troiani, nonostante gli avvertimenti della profetessa Cassandra e del sacerdote Laocoonte, portarono entro le mura, persuasi da Sinone, un acheo fintosi disertore. Quella stessa notte la flotta greca ritornò in segreto ed i guerrieri nascosti nel cavallo fecero irruzione in città, che venne saccheggiata e poi distrutta. Priamo e i suoi figli rimasti furono uccisi, mentre le donne di Troia furono incluse nel bottino di guerra e portate in Grecia come schiave.
Gli avventurosi viaggi di ritorno dei capi dei greci sono narrati in due poemi epici: i Ritorni (Nostoi andato perduto) e l'Odissea di Omero. Il ciclo delle leggende relative alla guerra di Troia include anche le avventure di alcuni dei figli degli eroi, come Telemaco ed OresteLa Guerra di Troia fornì una notevole quantità di spunti per gli artisti delle epoche successive e fu fonte di ispirazione per opere come le metope del Partenone che rappresentano appunto scene tratte dal saccheggio della città; questa predilezione mostra piuttosto chiaramente l'importanza che questo ciclo di storie ebbe per l'antica civiltà greca.
Ade - fratello di Zeus e dio degli Inferi, dei morti e delle ricchezze della terra.
Apollo - dio della luce, della musica, dell'arte, della poesia, della medicina, della malattia, della conoscenza e della scienza, del tiro con l'arco, dell'ordine e della profezia.
Ares - dio della guerra sanguinaria, degli spargimenti di sangue e della violenza.
Artemide - sorella gemella di Apollo e dea della caccia, della natura selvaggia, degli animali e della luna.
Atena - dea della saggezza, della strategia militare, delle arti utili, dell'ingegno, della guerra condotta per causa giusta e dell'artigianato.
Dioniso - dio del vino, dell'energia vitale, dell'ebrezza, delle feste e dei banchetti.
Efesto - dio del fuoco, delle armi, della tecnologia, dei fabbri e della metallurgia.
Eracle - dio della forza giunto all'Olimpo in seguito alla sua vita terrena. Figlio illegittimo di Zeus dalla forza straordinaria, che divenne un dio in seguito alle sue eroiche imprese.
Ermes - messaggero degli dèi, dio dei ladri, dei mercanti, delle strade, dei commerci, degli inganni, degli alchimisti, dell'eloquenza, della furbizia e dei viandanti.
Estia - dea della casa e del fuoco sacro (acceso per onorare le divinità), cedette il suo posto tra le divinità dell'Olimpo a Dioniso.
Poseidone - fratello di Zeus e dio del mare, delle acque, della navigazione e dei terremoti.
Zeus - re degli dèi e sovrano dell'Olimpo, dio dei fulmini, dei fenomeni atmosferici e dei cieli.
Astrea - dea della giustizia. Trovando troppa iniquità tra gli uomini andò a vivere tra le stelle.
Cariti, più note nella loro versione romana di Grazie - dee della bellezza e forze della vegetazione: Aglaia, Eufrosine, Talia
Ecate - dea della profezia, della luna e della notte, della nebbia, degli incroci (trivii), della magia, della stregoneria e delle streghe e dei maghi.
Gea o Gaia - dea primordiale della terra, madre dei Titani ed essenza della natura
Meti - figlia di Oceano, divinità dell'intelligenza astuta e della prudenza, madre di Atena
Nyx o Notte - dea della notte che ha generato Emera ed Etere assieme ad Erebo, nonché le Personificazioni
Partenope - ecista fondatrice della città omonima (nucleo originario di Napoli) divinizzata dopo la morte
Persefone - figlia di Demetra rapita da Ade e divenuta sua moglie e la regina dei morte e la dea della primavera.
Le Personificazioni, generate dalla Notte: sono Apate, Ker, Moros, gli Oneiroi, Tanato, Eris, Hypnos, Nemesi, Geras, Momo, Oizys, Philotes
Stige - fiume degli inferi, dio dei giuramenti sacri, se si giura sullo Stige la promessa sarà sempre mantenuta anche dagli dei
Febe - titana figlia di Urano, a cui si attribuisce la fondazione dell'oracolo di Delfi
Iperione - titano dell'Oriente. Splende come il sole e può infiammarsi per attaccare
Hypnos- dio del sonnoVedi anche Semidei, le Driadi, i Fati, le Erinni, le Grazie, le Ore, le Muse, le Ninfe, le Pleiadi, i Titani, le Graie, le Gorgoni.
La conoscenza della mitologia era profondamente radicata e faceva parte della vita quotidiana degli antichi greci. I Greci consideravano la mitologia come parte della loro storia. Si servivano dei miti per spiegare sia i fenomeni naturali, sia le diversità culturali e le inimicizie e alleanze politiche. Provavano un sincero orgoglio quando pensavano di essere riusciti a scoprire che la linea genealogica di uno dei loro re o leader risaliva fino ad un dio o a un eroe. Pochi credevano che i racconti dell'Iliade e dell'Odissea non corrispondessero ad eventi effettivamente accaduti. La profonda conoscenza dell'epica omerica era considerata dai Greci come la base del loro processo di accrescimento culturale. Omero era "l'istruzione della Grecia" (Ἑλλάδος παίδευσις), e i suoi componimenti "Il Libro".
Verso la fine del V secolo a.C. videro la luce i primi scritti filosofici e storici ispirati a un pensiero razionale e il destino dei racconti mitologici si fece incerto, anche perché si stava facendo largo una concezione della storia, come quella di Tucidide, che tendeva a escludere dalle genealogie le discendenze sovrannaturali: mentre i poeti e i drammaturghi stavano rielaborando gli antichi miti, gli storici e i filosofi cominciarono a criticarli.
Alcuni filosofi come Senofane di Colofone già a partire dal VI secolo a.C. avevano cominciato a bollare i racconti dei poeti come menzogne blasfeme; Senofane lamentava che Omero ed Esiodo attribuissero agli dei "tutto ciò che è vergognoso e riprovevole tra gli uomini: rubano, commettono adulterio e si ingannano l'un l'altro". Questo modo di pensare trova la sua più compiuta espressione nella Repubblica e nelle Leggi di Platone. Il filosofo creò una propria mitologia allegorica, attaccò i racconti tradizionali e si oppose al ruolo centrale che avevano fino ad allora nella letteratura greca. La critica di Platone (definiva gli antichi miti "chiacchiere da donnette") rappresentò la prima vera sfida alla tradizione omerica. Da parte sua, Aristotele criticò l'approccio filosofico dei Presocratici, ancora influenzato dai miti, e sottolineò che "Esiodo e i compositori di Teogonie si occupavano solo di ciò che sembrava vero a loro stessi, senza avere rispetto per noi […] Ma non vale la pena prendere sul serio scrittori che si basano sulla mitologia; da buoni studiosi che si preoccupano di provare le loro affermazioni, dobbiamo mettere le loro teorie alle strette".
Neppure Platone fu comunque in grado di sottrarre pienamente se stesso, né tantomeno la società del tempo, dall'influenza esercitata dai miti: la caratterizzazione che fa nei suoi scritti del personaggio di Socrate è infatti chiaramente basata su modelli omerici e tragici tradizionali, dei quali il filosofo si serve per celebrare la virtuosa vita del suo maestro.Alcuni studiosi ritengono che il rifiuto della tradizione omerica propugnato da Platone non sia stato comunque effettivamente recepito dalla società greca. Gli antichi miti continuarono ad essere mantenuti vivi nei culti locali e continuarono costituire fonte di ispirazione per poeti, pittori e scultori.Nel V secolo a.C. Euripide, muovendosi con maggiore leggerezza, spesso giocò con le antiche tradizioni, parodiandole e facendo notare i suoi dubbi in materia attraverso le voci dei personaggi dei suoi lavori, le cui trame sono comunque tutte ispirate ai miti stessi. Molte di queste opere furono scritte come risposta a precedenti versioni delle leggende: Euripide si occupa soprattutto delle storie che riguardano gli dei e le critica in modo simile a quello di Senofane, facendo notare come gli dei, nell'immaginario tradizionale, assomiglino agli uomini in maniera fin troppo grossolana ".
Durante l'epoca ellenistica, la conoscenza della mitologia cominciò ad essere considerata come un segno di profonda cultura, e chi ne fosse stato in possesso come appartenente ad una classe sociale e culturale elevata. Allo stesso tempo, la virata verso un approccio scettico nei suoi confronti divenne ancor più accentuata. Il mitografo greco Evemero inaugurò l'abitudine di ricercare le basi storiche e reali a cui far risalire l'origine degli antichi miti. Nonostante la sua opera Sacra scrittura sia andata perduta, si è potuto ricostruirne gran parte del contenuto grazie a quanto riportato nelle opere di Diodoro Siculo e Lattanzio.La razionalizzazione dell'ermeneutica del mito fu un procedimento che diventò ancora più popolare in epoca imperiale romana, grazie alle teorie materialiste dei filosofi stoici ed epicurei. Gli stoici spiegavano gli dei e gli eroi come interpretazioni fantasiose di fenomeni naturali, mentre gli evemeristi li vedevano come adattamenti di figure storiche. Gli stoici e i neoplatonici valorizzavano però anche il significato morale posseduto dalle tradizioni mitologiche, spesso basandosi sull'etimologia dei nomi greci. Lucrezio, con il suo insegnamento ispirato alla filosofia epicurea, tentò di estirpare le paure dettate dalla superstizione derivante dalla mitologia dalle menti dei suoi concittadini. Anche Tito Livio si mostra scettico nei confronti della tradizione mitologica ed afferma che non intende dare giudizi su queste leggende (fabulae).Per i Romani, caratterizzati di un forte senso religioso e dalla tendenza alla mantenimento delle tradizioni, la sfida consisteva nel riuscire a difendere le tradizioni stesse ammettendo al tempo stesso che spesso si trattava di storie che fornivano terreno fertile allo sviluppo di mere superstizioni. L'erudito Marco Terenzio Varrone, che considerava la religione come un'istituzione umana di grande importanza per la conservazione del bene sociale, studiò a lungo e con rigore le origini dei culti religiosi. Nella sua opera Antiquitates rerum divinarum (opera andata perduta ma della quale La città di Dio di Sant'Agostino riporta lo schema generale) Varrone sostiene che, mentre le persone superstiziose temono gli dei, chi è dotato di un vero sentimento religioso li venera come fossero i propri genitori. Con il suo lavoro individua tre tipi di divinità:
Gli dei della natura: personificazioni dei fenomeni naturali come la pioggia ed il fuoco.
Gli dei dei poeti: inventati da cantori senza troppi scrupoli per accendere le passioni.
Gli dei della città: inventati da saggi legislatori per lusingare e fornire spiegazioni alla popolazione.Anche Cicerone si mostra generalmente sprezzante verso i miti ma, come Varrone, sostiene con entusiasmo la religione di Stato e le sue istituzioni. È difficile dire con sicurezza fino a quale gradino della scala sociale si fosse diffuso questo atteggiamento razionalista: Cicerone afferma che nessuno (neppure le vecchie e i bambini) è così folle da temere i mostri dell'Ade, Scilla, i centauri o altre simili creature ma, d'altra parte, in altri passi l'oratore si lamenta del carattere superstizioso e credulone del popolo.
Nel corso dell'epoca romana fa la sua comparsa la tendenza da parte di alcuni strati di popolazione a fondere tra loro varie divinità greche e straniere, dando così origine a nuovi e sostanzialmente irriconoscibili culti. Questo processo di sincretizzazione era dovuto innanzitutto al fatto che la mitologia romana originale era alquanto scarna, ed aveva inglobato in sé buona parte delle tradizioni mitologiche greche: in questo modo si può dire che già le maggiori divinità romane erano fuse con quelle greche. Oltre a questa precedente combinazione delle due tradizioni, l'accostarsi della civiltà romana ad ulteriori forme di religiosità di origine orientale portò a nuove contaminazioni e sincretismi. Ad esempio, il culto del Sole fu introdotto a Roma dopo le vincenti campagne militari di Aureliano in Siria. Le divinità asiatiche Mitra (ovvero il sole) e Baal finirono per essere fuse con Apollo ed Elio, dando vita al culto del Sol Invictus che riunisce riti ed attributi diversi. Apollo tendenzialmente venne sempre più identificato con il sole, o talvolta anche con Dioniso, ma i testi scritti che riportano i miti a lui legati raramente tengono conto di questi sviluppi. La letteratura mitologica tradizionale era sempre più lontana da quelli che erano i culti in realtà praticati.
Anche la raccolta degli Inni Orfici e i Saturnali di Macrobio, risalenti al II secolo sono influenzati dalle teorie razionaliste e dalle tendenze sincretistiche. Gli Inni orfici sono una raccolta di componimenti poetici di epoca preclassica attribuiti ad Orfeo, a sua volta oggetto di un mito mutato e rinnovato. In realtà questi poemetti furono composti da molti poeti diversi, e contengono molti interessanti riferimenti alla mitologia europea di epoca preistorica.
La nascita delle moderne interpretazioni della mitologia greca è vista da alcuni studiosi come effetto della reazione avvenuta alla fine del XVIII secolo contro il "tradizionale atteggiamento cristiano di ostilità" dal quale era stata da sempre intrappolata la reinterpretazione cristiana dei miti, che li riduceva quindi a semplici favole o bugie. Verso il 1795 in Germania vi fu un crescente interesse verso Omero e la mitologia greca in generale: Johann Matthias Gesner a Gottinga iniziò a sviluppare nuovamente gli studi sull'antica Grecia, mentre il suo successore Christian Gottlob Heyne lavorò insieme a Johann Joachim Winckelmann ponendo le basi per la ripresa degli studi mitologici sia nel proprio paese che nel resto d'Europa.
Lo sviluppo della filologia comparative avvenuto nel XIX secolo insieme con le scoperte di carattere etnologico del secolo successivo posero le basi per la nascita di un'effettiva scienza che si occupa dei miti. A partire dell'epoca romantica tutti gli studi mitologici hanno avuto un carattere comparativo. Wilhelm Mannhardt, James Frazer, e Stith Thompson si servirono di questo tipo di approccio per raccogliere e classificare i diversi racconti popolari e mitologici, Nel 1871 Edward Burnett Tylor pubblicò il suo lavoro Primitive Culture nel quale, applicando il metodo comparativo, tentava di spiegare l'origine e l'evoluzione del pensiero religioso. La procedura seguita da Tylor, che consisteva nell'analizzare insieme resti, rituali e miti appartenenti a culture molto diverse tra loro, influenzò l'opera di Carl Gustav Jung e Joseph Campbell. Max Müller applicò questa nuova scienza allo studio dei miti, nei quali rintracciò i resti trasformati dell'antico panteismo di origine Ariana. Bronisław Malinowski pose l'accento sul modo in cui i miti adempiano a funzioni sociali comuni alle varie culture. Claude Lévi-Strauss ed altri strutturalisti hanno comparato le relazioni formali e le strutture dei miti di tutto il mondo.
Esistono varie teorie moderne riguardo all'origine della mitologia greca. Secondo una teoria tutte le leggende sono derivate dai racconti contenuti nei Testi sacri, sebbene i fatti siano stati in seguito fraintesi ed alterati. Secondo la "teoria storica" tutti i personaggi citati dalla mitologia furono in realtà persone umane realmente esistite, che in seguito i racconti che a loro si riferiscono hanno più o meno completamente trasfigurato. Così, ad esempio, la leggenda di Eolo si suppone che derivi dal fatto che Eolo nei tempi antichi sia stato il signore di alcune isole del Mar Tirreno. La "teoria allegorica" suppone che tutti gli antichi miti siano interpretazioni allegoriche e simboliche dei fatti, mentre la "teoria fisica" è sposata da coloro che ritengono che in antico gli elementi naturali come acqua, terra e fuoco fossero oggetto di adorazione religiosa e quindi le divinità principali non fossero che personificazioni di queste forze della natura. Max Müller tentò di ricostruire una forma di religione Indoeuropea risalendo all'indietro verso le sue origini di tipo Ariano. Nel 1891 egli affermò che "la più importante scoperta che è stata fatta nel corso del diciannovesimo secolo riguardo alla storia dell'umanità […] è questa semplice equazione: sanscrito Dyaus-Pitar = greco Zeus = latino Iupiter = norreno Týr". Anche in altri casi i parallelismi che è possibile riscontrare tra i personaggi e le loro funzioni suggeriscono che vi sia un'origine comune, sebbene la mancanza di riscontri di tipo linguistico renda difficile provarlo, come nei casi di Urano ed il sanscrito Varuṇa o delle Moire e le nordiche Norne.
L'archeologia e la mitografia, da parte loro, hanno rivelato che i greci subirono in parte l'influenza culturale di alcune della civiltà dell'Asia Minore e del vicino oriente. La figura di Adone sembra in effetti essere la controparte greca – e la cosa è più evidente nel culto che nel mito – di un "dio morente" asiatico. Cibele ha un'origine anatolica mentre l'iconografia di Afrodite è in larga parte tratta da quella di divinità semitiche. Alcuni studiosi ritengono che la mitologia greca sia debitrice anche nei confronti delle civiltà pre-elleniche: Creta, Micene, Pilo, Tebe e Orcomeno. Gli storici della religione furono affascinati dal gran numero di antiche leggende che, apparentemente, mostrano una connessione con Creta (il dio-toro, Zeus ed Europa, il mito di Pasifae ecc.): Martin P. Nilsson ne concluse che tutti i grandi miti greci classici erano legati ai centri della cultura micenea e trovano le loro radici in epoca preistorica. Tuttavia, secondo Burkert, l'iconografia risalente all'epoca dei palazzi cretesi in sostanza non fornisce alcun appoggio per queste teorie.
L'amplissima diffusione del Cristianesimo non ostacolò comunque la popolarità dei miti. Con la riscoperta dell'antichità classica avvenuta nel Rinascimento, le poesie di Ovidio divennero una delle fonti di ispirazione principali per poeti, drammaturghi, musicisti ed artisti. A partire dai primi anni dell'epoca rinascimentale artisti come Leonardo da Vinci, Michelangelo e Raffaello ritrassero scene pagane tratte dalla mitologia greca insieme a più convenzionali temi cristiani. Attraverso le traduzioni e le opere in latino, i miti greci influenzarono in Italia anche poeti come Petrarca, Dante e Boccaccio.
Nel nord dell'Europa, la mitologia greca non ebbe la stessa influenza nelle arti figurative, ma i suoi effetti furono evidenti in ambito letterario. L'immaginario Inglese ne fu permeato a partire da Geoffrey Chaucer e John Milton, per continuare con William Shakespeare e con Robert Bridges nel XX secolo. In Francia e Germania Racine e Goethe riportarono in auge il dramma greco, rielaborando i miti antichi. Nonostante nel XVII secolo, l'età dell'Illuminismo vi sia stata una reazione di rigetto nei confronti dei miti greci, questi continuarono a rappresentare una fonte di materiali da rielaborare per i drammaturghi, tra i quali gli autori dei libretti di molte delle opere di Händel e di Mozart. Alla fine del secolo l'avvento del Romanticismo segnò uno scoppio di entusiasmo e di attenzione per tutto ciò che era greco inclusa, ovviamente, la mitologia. In Inghilterra le nuove traduzioni di Omero e delle tragedie classiche ispirarono poeti come Tennyson, Keats, Byron e Shelley. In epoche più recenti i temi classici sono stati reinterpretati da drammaturghi come Jean Cocteau e Jean Giraudoux in Francia, Eugene O'Neill in America e Thomas Stearns Eliot in Inghilterra, oltre che da romanzieri come James Joyce ed André Gide.
 Mitologia greca, su thes.bncf.firenze.sbn.it, Biblioteca Nazionale Centrale di Firenze. 
(EN) Mitologia greca, su Enciclopedia Britannica, Encyclopædia Britannica, Inc. 

La diocesi di Brandeburgo (in latino: Dioecesis Brandeburgensis) è una sede soppressa della Chiesa cattolica ed un antico principato ecclesiastico del Sacro Romano Impero Germanico.
La diocesi comprendeva parte dell'odierno land tedesco del Brandeburgo e si estendeva tra i fiumi Elba a ovest, Oder a est, Elster Nero a sud e la regione di Uckermark a nord.
Confinava a nord con la diocesi di Havelberg, a nord-est con la diocesi di Cammin, ad est con la diocesi di Lebus, a sud con la diocesi di Meißen e ad ovest con l'arcidiocesi di Magdeburgo.
Sede vescovile era la città di Brandeburgo sulla Havel, dove, nel quartiere di Dominsel, si trovavano la cattedrale dei Santi Pietro e Paolo, il capitolo dei canonici ed altre istituzioni ecclesiastiche. Il Dominsel godette per molti secoli del privilegio dell'immunità e solo nel 1929 fu incorporato a pieno titolo nel territorio comunale.
La diocesi fu eretta da Ottone il Grande il 1º ottobre 948 dopo che l'imperatore si era assicurato il controllo della regione. Originariamente suffraganea dell'arcidiocesi di Magonza, nel 968 entrò a far parte della provincia ecclesiastica dell'arcidiocesi di Magdeburgo.
La rivolta della tribù pagana slava dei Venedi o (Vendi) nella seconda metà del X secolo fece ricadere la regione nel paganesimo. In questo periodo continuarono ad essere nominati dei vescovi, i quali per lo più operavano nella diocesi vicine come ausiliari locali. Solo nel XII secolo i vescovi poterono riprendere possesso della loro sede, dopo la definitiva sconfitta dei Venedi e la germanizzazione del territorio. Con Wigger (1138) iniziò una serie di vescovi premostratensi, che occuparono la sede di Brandeburgo fino al XV secolo.
A partire dal 1161/1165 venne istituito il principato ecclesiastico, che tuttavia non riuscì mai a ottenere il controllo su un territorio significativo, essendo messo in ombra dalla marca del Brandeburgo. Esso comprendeva quattro baliaggi: Brandeburgo sulla Havel, Ketzin, Teltow e Ziesar, dove si trovava la residenza più importante dei principi-vescovi.
Una bolla di papa Niccolò V del 1447 concesse al principe elettore del Brandeburgo il diritto di nomina dei vescovi.
La diocesi fu soppressa di fatto con l'avvento del luteranesimo. L'ultimo vescovo in comunione con la Santa Sede fu Dietrich von Hardenberg; a questi successero due vescovi luterani e, dopo Joachim Herzog von Münsterberg, dimessosi nel giugno del 1560, il principato vescovile venne contestualmente secolarizzato ed annesso alla marca del Brandeburgo.
(LA)  Konrad Eubel, Hierarchia Catholica Medii Aevi, vol. 1, pp. 144–145; vol. 2, p. 110; vol. 3, p. 139
(DE)  Ernst Friedrich Mooyer, Verzeichnisse der deutschen Bischöfe seit dem Jahr 800 nach Chr. Geb., Minden 1854, pp. 13–14
(EN)  La voce Brandenburg, Bishopric of, in Schaff–Herzog Encyclopedia of Religious Knowledge, vol. II, 1908, p. 252
Mappa delle diocesi e delle province ecclesiastiche tedesche prima della riforma protestante (estratta da: Reginald Lane Poole, Historical Atlas of Modern Europe, 1902, tavola XXXVII - Germania Sacra)
La diocesi di Daejeon (in latino: Dioecesis Taeieonensis) è una sede della Chiesa cattolica in Corea suffraganea dell'arcidiocesi di Seul. Nel 2016 contava 311.762 battezzati su 3.818.000 abitanti. È retta dal vescovo Lazarus You Heung-sik.
La diocesi comprende l'area metropolitana di Daejeon e la contea di Sud Chungcheong in Corea del Sud.
Il vicariato apostolico di Daijeon fu eretto il 23 giugno 1958 con la bolla Sacro suadente di papa Pio XII, ricavandone il territorio dal vicariato apostolico di Seul (oggi arcidiocesi).
Il 10 marzo 1962 il vicariato apostolico è stato elevato al rango di diocesi con la bolla Fertile Evangelii semen di papa Giovanni XXIII.
La diocesi al termine dell'anno 2016 su una popolazione di 3.818.000 persone contava 311.762 battezzati, corrispondenti all'8,2% del totale.
Annuario pontificio del 2017 e precedenti, in (EN) David Cheney, Diocesi di Daejeon, su Catholic-Hierarchy.org. 

La diocesi di Karwar (in latino: Dioecesis Karvarensis) è una sede della Chiesa cattolica in India suffraganea dell'arcidiocesi di Bangalore. Nel 2016 contava 44.815 battezzati su 1.485.000 abitanti. È retta dal vescovo Derek Fernandes.
La diocesi è stata eretta il 24 gennaio 1976 con la bolla Christi iussum di papa Paolo VI, ricavandone il territorio dalla diocesi di Belgaum.
La diocesi al termine dell'anno 2016 su una popolazione di 1.485.000 persone contava 44.815 battezzati, corrispondenti al 3,0% del totale.
Annuario pontificio del 2017 e precedenti, in (EN) David Cheney, Diocesi di Karwar, su Catholic-Hierarchy.org. 

Il dipartimento di Koro è un dipartimento della Costa d'Avorio situato nella regione di Bafing, distretto di Woroba.La popolazione censita nel 2014 era pari a 59.210 abitanti.

I Dire Straits (IPA: [daɪə(ɹ) stɹeɪts]) sono stati un gruppo rock britannico fondato nel 1977 da Mark Knopfler (voce, chitarra e autore di tutti i brani) insieme al fratello David Knopfler (chitarra), a John Illsley (basso) e a Pick Withers (batteria). Nel corso degli anni, la band conobbe qualche avvicendamento nella formazione, che in tempi diversi vide Alan Clark (tastiere), Hal Lindes (chitarra), Terry Williams (batteria) e Guy Fletcher (tastiere) entrare a far parte del progetto come componenti stabili, affiancati di volta in volta – in base alle varie esigenze interpretative – da alcuni turnisti.
Il gruppo proponeva un rock limpido, costruito intorno agli stilemi del blues rock e contraddistinto da un'ampia gamma di influenze musicali, tra le quali spiccavano elementi country, folk, jazz e rock progressivo. Pur collocandosi in netta controtendenza rispetto ai canoni del periodo, dominato da post-punk, new wave, soft rock e disco music, i Dire Straits si affermarono grazie a sonorità originali e immediatamente riconoscibili, nonché alla loro abilità tecnica come esecutori. Il frontman Mark Knopfler, in particolare, fin dagli esordi è stato considerato un virtuoso della chitarra e un autore di talento.
L'atteggiamento sobrio e modesto, agli antipodi dello stereotipo delle rockstar, e la propensione a rifuggire le luci della ribalta per dedicarsi alla musica senza divagazioni costituivano i tratti peculiari dello spirito che ha sempre animato l'attività del gruppo. In occasione dei primi concerti della band, ad esempio, Mark Knopfler era solito chiedere agli ingegneri del suono di non alzare eccessivamente il volume dei diffusori, in modo tale da permettere al pubblico di conversare liberamente durante lo spettacolo.
Annoverati tra gli esponenti principali del rock britannico, i Dire Straits hanno inciso, escludendo le antologie, nove album – di cui tre dal vivo – che nel complesso contano oltre 120 milioni di copie vendute. Il sodalizio si sciolse di fatto agli inizi degli anni novanta, allorché Mark Knopfler – che insieme a John Illsley era rimasto l'unico componente del quartetto originario – preferì concentrarsi a tempo pieno sulla propria carriera solista e su alcuni progetti alternativi, allontanandosi ulteriormente dal mondo del music business e dalle sue dinamiche.
Le origini della band risalgono all'aprile del 1977, quando Mark Knopfler – un giovane ex giornalista e insegnante di inglese con alcune esperienze da chitarrista – si trasferì a Deptford nell'appartamento che il fratello minore David condivideva con il bassista John Illsley. I tre amici, determinati a costituire un gruppo, cominciarono a provare insieme le numerose canzoni che Mark aveva scritto negli anni precedenti e che si era sempre mostrato restio a eseguire in pubblico, essendo timido e poco fiducioso nelle proprie doti di compositore. La formazione della band fu completata dal batterista Pick Withers, che aveva già collaborato con Mark Knopfler nel 1973 ai tempi della loro comune permanenza nei Brewers Droop, un collettivo blues/pub rock attivo nell'area di High Wycombe. Withers inoltre era noto per aver fatto parte degli Spring e dei Primitives.
Il primo concerto del gruppo ebbe luogo in uno spiazzo collocato sul retro della palazzina di Deptford nella quale si trovava l'abitazione di John Illsley e dei fratelli Knopfler; l'energia necessaria per il funzionamento degli strumenti proveniva direttamente dall'appartamento medesimo, che era stato collegato al palco tramite un lungo cavo elettrico. Il quartetto aveva scelto di debuttare con la denominazione di Café Racers, mutuata da una band rockabilly fondata qualche anno prima dallo stesso Mark Knopfler. Successivamente, un amico di Pick Withers suggerì il nome Dire Straits (letteralmente «terribili ristrettezze», «tremende avversità»), che accennava con ironia alle difficoltà di natura economica cui i componenti del gruppo dovevano far fronte in quei mesi; la band assunse la nuova denominazione a partire dal secondo concerto, che venne organizzato all'Albany Theatre di Deptford.
Gli inizi furono difficili e penalizzati da riscontri di pubblico molto scarsi: Knopfler e compagni proponevano infatti un rock cristallino, ispirato prevalentemente al blues e al rock and roll americano delle origini, che risultava del tutto fuori moda e in contrapposizione rispetto alle tendenze musicali dell'epoca, segnate dal punk e dalla disco music. Le sonorità asciutte dei Dire Straits, connotate da una spiccata immediatezza espressiva, si rifacevano anche al pub rock britannico dei primi anni settanta; tuttavia – a differenza dei principali esponenti del genere, che si distinguevano per un approccio scanzonato e disimpegnato – molte delle composizioni di Mark Knopfler presentavano un tono riflessivo e una notevole forza evocativa, tanto nel testo quanto nella musica.
Il 27 luglio 1977 la band preparò un demo di cinque canzoni: oltre al futuro successo Sultans of Swing, il nastro comprendeva i brani Water of Love, Down to the Waterline, Wild West End e Sacred Loving, un pezzo firmato da David Knopfler che non è mai comparso nella discografia del gruppo. Tra ottobre e novembre furono registrate versioni dimostrative di Southbound Again, In the Gallery, Six Blade Knife, Eastbound Train, Setting Me Up e Real Girl, un altro brano rimasto inedito. I nastri vennero recapitati al disc jockey Charlie Gillett, che conduceva un programma radiofonico sulle frequenze locali della BBC: la band intendeva solamente chiedergli di formulare un giudizio, ma Gillett rimase così colpito dallo stile musicale dei Dire Straits che decise, all'insaputa del gruppo, di inserire stabilmente Sultans of Swing nella propria programmazione. La canzone costituisce un autentico inno all'amore per la musica: nel testo vengono descritti i componenti di un complesso amatoriale dixieland, che dopo il lavoro si dedicano con semplicità al piacere di suonare insieme. Il brano riscosse l'apprezzamento degli ascoltatori dell'emittente, il che valse ai Dire Straits, grazie alla mediazione dello stesso Gillett, il loro primo contratto discografico.
Nel febbraio del 1978, dopo aver preso parte ad alcuni concerti degli statunitensi Talking Heads come formazione di supporto, la band incise il suo primo album, intitolato Dire Straits, in un piccolo studio di Londra; i lavori durarono dodici giorni effettivi. Nel corso delle sessioni di registrazione, il produttore artistico Muff Winwood decise di mantenere inalterato lo stile peculiare del gruppo, caratterizzato da arrangiamenti piuttosto essenziali e incentrati sul talento chitarristico di Mark Knopfler. Malgrado le valutazioni lusinghiere della critica, il disco – che raccoglie i migliori brani suonati ai tempi della "gavetta" – fu inizialmente ignorato dal pubblico nel Regno Unito, dove era stato edito l'8 giugno 1978 senza alcuna forma di pubblicità. Grazie al contributo fornito dalla prima tournée europea della band, l'album ottenne tuttavia un immediato successo nelle altre principali nazioni del "vecchio continente" – in particolare in Germania e nei Paesi Bassi – nonché negli Stati Uniti e in Australia, riuscendo infine ad affermarsi anche in terra britannica.
A dicembre del medesimo anno fu completata la registrazione di Communiqué, il secondo album del gruppo, prodotto da Barry Beckett e Jerry Wexler: il disco, pubblicato il 15 giugno 1979, ricalca sostanzialmente gli stilemi musicali del lavoro d'esordio pur non essendone una copia pedissequa. Il nuovo album permise ai Dire Straits di incrementare il repertorio, consolidando al contempo la loro fama di valenti musicisti; brani come Once Upon a Time in the West, News, Where Do You Think You're Going?, Lady Writer, Single Handed Sailor e Follow Me Home misero inoltre in luce le crescenti capacità compositive di Mark Knopfler. A dispetto dei giudizi non del tutto positivi della critica, Communiqué fu molto ben accolto dagli estimatori del gruppo, che apprezzarono in particolare i caratteristici fraseggi e assolo di chitarra dello stesso Knopfler; in Germania fu il primo LP della storia a debuttare direttamente in vetta alla classifica.
Nel 1979, i Dire Straits intrapresero una tournée mondiale che vide ciascuno degli spettacoli previsti fare registrare il "tutto esaurito". Il 16 febbraio, la band si esibì in un concerto completo negli studi della rete televisiva tedesca WDR di Colonia per il programma Rockpalast. Durante la tappa nordamericana del tour, il gruppo tenne 51 spettacoli nell'arco di 38 giorni; a una delle esibizioni di Los Angeles assistette anche Bob Dylan, il quale invitò Mark Knopfler e Pick Withers a partecipare alle sessioni di registrazione del suo nuovo album, Slow Train Coming. Alcuni frammenti tratti dai due concerti conclusivi della tournée, che ebbero luogo il 20 e il 21 dicembre presso il Rainbow Theatre di Londra, furono trasmessi dalla BBC all'interno del documentario Arena insieme a una lunga intervista con i quattro componenti della band. Nello stesso anno, il maggiore dei fratelli Knopfler collaborò con gli Steely Dan e con Philip Lynott.
Una prima svolta avvenne con Making Movies: la terza opera discografica del gruppo, pubblicata il 17 ottobre 1980, fu prodotta dal medesimo Mark Knopfler insieme a Jimmy Iovine. La registrazione del disco aveva avuto luogo nell'estate precedente a New York, dove nel frattempo Knopfler si era trasferito. Il rinnovato approccio stilistico vide le influenze jazz, blues, country e folk, che caratterizzavano la musica dei Dire Straits fin dagli esordi, iniziare a convivere con arrangiamenti rock più elaborati e brani mediamente più lunghi; vennero inoltre introdotte le tastiere, suonate nella circostanza da Roy Bittan della E Street Band.
Anche le tematiche delle canzoni subirono un'evoluzione: i testi si fecero più ricercati, poetici e connotati da una forte impronta narrativa, alla stregua di brevi romanzi in musica. Uno degli esempi più significativi in questo senso è costituito da Tunnel of Love, la traccia di apertura dell'album, nota anche per un lungo assolo di chitarra particolarmente evocativo. Tra i brani più rappresentativi del disco si annoverano inoltre Skateaway, Hand in Hand e Solid Rock, che divenne una presenza irrinunciabile nei concerti della band. La canzone più celebre dell'album è tuttavia Romeo and Juliet, un pezzo sull'amore perduto o non corrisposto che ha suscitato l'ammirazione di numerosi musicisti e cantautori.
Making Movies segnò anche la separazione artistica tra i due fratelli Knopfler: David, trovandosi in disaccordo con il resto del gruppo circa alcune parti di chitarra, lasciò il progetto durante le sessioni di registrazione e decise di proseguire la carriera come solista. In previsione dell'On Location World Tour (1980-1981), nel corso del quale i Dire Straits visitarono per la prima volta l'Australia e la Nuova Zelanda, David Knopfler fu rimpiazzato dal chitarrista anglo-californiano Hal Lindes, che entrò a far parte della band insieme al tastierista Alan Clark. Il concerto del 19 dicembre 1980, tenuto alla Westfalenhallen di Dortmund, venne trasmesso dall'emittente televisiva tedesca ZDF. La tournée si chiuse il 6 luglio 1981 a Lussemburgo dopo 115 spettacoli.
Durante la preparazione del successivo album Love over Gold, edito il 20 settembre 1982, Mark Knopfler decise di rimanere l'unico responsabile della produzione artistica e presentò un lavoro decisamente sperimentale, composto da soli cinque brani arricchiti da lunghi passaggi strumentali, che ottenne anche un ottimo riscontro di pubblico. It Never Rains e Telegraph Road, una composizione di oltre 14 minuti di durata, rappresentano i brani più ambiziosi dell'album, insieme alla title track e a Private Investigations; queste ultime mostrano inoltre evidenti aperture jazz, enfatizzate dalla presenza della marimba e del vibrafono di Mike Mainieri. Industrial Disease contiene invece un'aspra critica alla società capitalista, tema già affrontato in Telegraph Road. La canzone Private Dancer, scartata dal disco in quanto ritenuta più adatta a una voce femminile, fu prescelta da Tina Turner come title track per il suo album del 1984, che si sarebbe poi affermato come il lavoro di maggior successo della cantante statunitense.
Qualche settimana dopo la pubblicazione di Love over Gold, il batterista Pick Withers lasciò la band per dedicarsi a tempo pieno alla famiglia e alla musica jazz; Withers fu sostituito da Terry Williams, già componente dei Man e dei Rockpile. Il 10 gennaio 1983 i Dire Straits pubblicarono l'EP ExtendedancEPlay: concepito come un divertissement e un omaggio al rock and roll della tradizione, il disco fu ultimato in soli tre giorni, poco prima della partenza del gruppo per una nuova tournée mondiale che per la prima volta raggiunse anche il Giappone. Allo spettacolo che ebbe luogo il 26 marzo 1983 al Western Springs Stadium di Auckland assistettero oltre 62 000 persone, un primato per la Nuova Zelanda. Il concerto conclusivo del tour, tenuto il 23 luglio 1983 al teatro Hammersmith Odeon di Londra, fu immortalato nell'album doppio Alchemy: Dire Straits Live (edito il 16 marzo 1984), che riscosse il plauso dei fan. Il filmato dell'esibizione, già distribuito in VHS e Laserdisc, fu pubblicato il 10 maggio 2010 in versione restaurata e rimasterizzata nei formati DVD e Blu-ray. Diversamente dalla maggior parte degli album dal vivo, Alchemy fu dato alle stampe senza sovraincisioni di alcun genere né ritocchi in studio, in modo tale da salvaguardare la naturalezza della registrazione, tipica dei bootleg, mettendo al contempo in rilievo la capacità dei Dire Straits di esaltare lo spessore della loro musica in concerto.
Tra il 1982 e il 1984 Mark Knopfler concentrò la propria attenzione anche su alcuni progetti paralleli, che influenzarono profondamente il suo percorso artistico e di riflesso quello della band. Il leader del gruppo compose le colonne sonore per i film Local Hero, Cal e Comfort and Joy, edite come album a sé stanti, nelle quali emersero evidenti ascendenze celtiche; il tema di Local Hero, in particolare, entrò anche nel repertorio dei Dire Straits, che lo adottarono come brano conclusivo dei loro concerti, scegliendo di tour in tour tra le due versioni Going Home: Theme of the Local Hero e Wild Theme. Apprezzato sia come chitarrista sia in qualità di produttore artistico, negli stessi anni Knopfler fu chiamato a collaborare con Van Morrison, Phil Everly, Philip Lynott, Bob Dylan (affiancato nella circostanza da Alan Clark) e Aztec Camera; insieme a John Illsley, partecipò poi alle sessioni di registrazione del lavoro d'esordio del fratello David. Anche il medesimo Illsley realizzò un album solista, intitolato Never Told a Soul, con il sostegno di Mark Knopfler e di Terry Williams.
L'album Brothers in Arms, prodotto da Knopfler con l'assistenza del tecnico Neil Dorfsman e distribuito il 13 maggio 1985, conobbe un successo del tutto inaspettato nelle proporzioni, favorito dalla fortuna della title track e degli altri quattro singoli So Far Away, Money for Nothing, Walk of Life e Your Latest Trick: con oltre 30 milioni di copie, è entrato nella classifica delle pubblicazioni discografiche più vendute di tutti i tempi. Pur rimanendo nel contesto del roots rock, senza prendere derive commerciali, il disco presenta alcune sonorità tipiche degli anni ottanta e un taglio più marcatamente mainstream rispetto ai lavori precedenti: per questa ragione, viene considerato l'album meno rappresentativo nell'intera produzione della band. Si tratta inoltre dell'opera più eterogenea concepita da Knopfler fino a quel momento, muovendosi dal country rock al blues, dal jazz all'hard rock, tra influenze folk e cajun. Il disco si distingue anche per la presenza delle tre canzoni antimilitariste Ride Across the River, The Man's Too Strong e Brothers in Arms, composte in riferimento al conflitto delle Falkland e al fenomeno dei "signori della guerra" che alimentavano scontri armati nei paesi del sud del mondo. La title track, in particolare, scritta dal punto di vista di un soldato ferito a morte che esorta i compagni a prendere consapevolezza dell'assurdità di tutte le guerre, è diventata un popolare inno pacifista.
Prima della preparazione dell'album, la formazione della band aveva subìto ulteriori cambiamenti: Hal Lindes si era defilato allo scopo di potersi dedicare all'attività di compositore di colonne sonore per la televisione e il cinema, mentre Guy Fletcher – un secondo tastierista – aveva fatto il suo ingresso nel gruppo. Durante le fasi di lavorazione del disco, i Dire Straits furono affiancati da alcuni turnisti, tra cui Jack Sonni, Tony Levin, Michael Brecker, Randy Brecker e il jazzista Omar Hakim, che registrò quasi tutte le parti di batteria presenti nella versione definitiva dell'album; il chitarrista Jack Sonni, pur essendo stato confermato per il successivo tour mondiale, non fu incluso nel novero dei componenti ufficiali della band. Knopfler e compagni, inoltre, invitarono Sting a cantare come seconda voce in Money for Nothing: il leader dei Police venne poi accreditato anche come coautore del brano, dal momento che per i cori fu adottata la linea melodica di Don't Stand So Close to Me. Essendo stato uno dei primi album realizzati interamente con l'ausilio di tecnologie digitali e stampati su compact disc, Brothers in Arms contribuì alla diffusione del nuovo formato tra il pubblico di tutto il mondo.
Nell'arco del biennio 1985-1986, i Dire Straits furono impegnati in una tournée di 248 concerti da "tutto esaurito", durante la quale presero parte al Live Aid presso lo stadio di Wembley a Londra (13 luglio 1985): in tale circostanza eseguirono Money for Nothing e Sultans of Swing, con il contributo di Sting nel primo dei due brani. Il tour, che era stato inaugurato a Spalato il 25 aprile 1985, si concluse il 26 aprile 1986 a Sydney: lo spettacolo finale venne trasmesso in diretta radiotelevisiva in Australia e in Nuova Zelanda. Durante la loro permanenza in terra australiana i Dire Straits appoggiarono una campagna di sensibilizzazione contro la droga, donando 50 000 dollari a favore della causa.
Il periodo compreso tra il 1985 e il 1988 vide inoltre Mark Knopfler firmare la colonna sonora del film La storia fantastica e collaborare a vario titolo con Bryan Ferry, Chet Atkins, Tina Turner, Sting, Willy DeVille, Ben E. King, Joan Armatrading, Bob Dylan e Randy Newman; insieme ad Alan Clark, Knopfler prese parte anche al tour mondiale di Eric Clapton. Il bassista John Illsley, dopo aver pubblicato un singolo con lo pseudonimo di K Wallis B and the Dark Shades of Night, completò il suo secondo album solista, Glass, nel quale figurava la partecipazione di Mark Knopfler, Alan Clark, Guy Fletcher e del sassofonista/flautista Chris White, che aveva già accompagnato la band durante il tour Live in 85/6.
I Dire Straits, sostenitori fin dagli esordi di Amnesty International e del movimento anti-apartheid, furono poi i protagonisti del concerto organizzato per il 70º compleanno di Nelson Mandela, imprigionato dal regime sudafricano. L'evento ebbe luogo l'11 giugno 1988 allo stadio di Wembley; Jack Sonni, che era appena diventato padre, fu sostituito per l'occasione da Eric Clapton. Poco dopo, anche il batterista Terry Williams lasciò la band.
A cavallo tra gli anni ottanta e gli anni novanta, Mark Knopfler si mostrò sempre più interessato a progetti artistici lontani dalle attenzioni del grande pubblico, accantonando di conseguenza i Dire Straits; a questo riguardo egli dichiarò:
Dopo aver composto la colonna sonora del film Ultima fermata Brooklyn, nel 1989 il musicista diede vita al collettivo informale alternative country The Notting Hillbillies, fondato insieme agli amici di gioventù Steve Phillips e Brendan Croker; il nucleo originario della formazione venne poi completato da Guy Fletcher. L'esperienza culminò nella pubblicazione di un album in studio, intitolato Missing...Presumed Having a Good Time (1990), e in una tournée nazionale della band, a cui prese parte anche l'agente dei Dire Straits Ed Bicknell in qualità di batterista. Negli stessi mesi, rifiutando ogni compenso, Knopfler incise Neck and Neck, un disco di duetti con il celebre chitarrista country Chet Atkins.
L'attività dei Dire Straits riprese a pieno regime soltanto nel novembre del 1990, allorché la band tornò in studio per la lavorazione di un nuovo album dopo aver partecipato al festival di Knebworth per un concerto di beneficenza. Alle sessioni di registrazione contribuirono i turnisti Danny Cummings, Vince Gill, Manu Katché, Phil Palmer, Jeff Porcaro, Chris White e Paul Franklin, un virtuoso della pedal steel guitar già coinvolto nel tour dei Notting Hillbillies; la produzione artistica fu curata da Knopfler insieme agli altri tre componenti fissi del gruppo, ovvero Clark, Fletcher e Illsley. Il disco, intitolato On Every Street, fu pubblicato il 10 settembre 1991 a sei anni e mezzo di distanza da Brothers in Arms, del quale non riuscì a replicare il successo in termini di riscontro popolare. Concepito inizialmente come un progetto country blues tradizionale, nel quale avrebbero dovuto prevalere sonorità acustiche, si trasformò in corso d'opera in un lavoro molto più variegato nello stile, che limitatamente ad alcuni aspetti gettò le basi per la successiva carriera solista di Knopfler: l'album spazia ad esempio dal country rock di Calling Elvis all'hard rock di Heavy Fuel, dal blues di Fade to Black al rockabilly di The Bug.
Prima ancora che il disco venisse pubblicato, i Dire Straits partirono per un'altra lunghissima tournée planetaria, che ebbe inizio il 23 agosto 1991 a Dublino e si concluse, dopo 216 spettacoli, il 9 ottobre 1992 a Saragozza. La formazione era composta da nove elementi: ai quattro membri della band si affiancarono infatti Chris Whitten alla batteria, Phil Palmer alla chitarra, Danny Cummings alle percussioni, Chris White agli strumenti a fiato e Paul Franklin alla pedal steel guitar. I due concerti tenuti rispettivamente all'Arena di Nîmes il 21 maggio 1992 e allo Stadion Feijenoord di Rotterdam il 29 maggio 1992 vennero documentati nell'album On the Night, edito il 10 maggio 1993, che conseguì una popolarità ragguardevole per un disco dal vivo; le tracce rimaste escluse dal CD per ragioni di spazio, oltre a essere inserite nelle versioni video dell'album, furono distribuite come EP con il titolo di Encores. L'esibizione del 28 giugno 1992 a Basilea fu invece trasmessa da varie reti televisive.
Al termine del tour, il gruppo interruppe di fatto l'attività in maniera definitiva: il leader Mark Knopfler, incline fin dagli esordi a mantenersi distante dalle logiche del music business, decise di concentrare le proprie forze su una carriera solista che gli permettesse di sperimentare nuovi percorsi musicali, continuando al contempo a suonare dal vivo su una scala più piccola. Il chitarrista commentò così tale scelta in un'intervista del 2002:
Risale al 26 giugno 1995 la pubblicazione dell'ultima opera inedita della band, Live at the BBC, un album rappresentativo dei primi anni di carriera: il disco contiene la registrazione di un concerto trasmesso in diretta dalla BBC Radio il 22 luglio 1978, alla quale è aggiunta una performance di Tunnel of Love tratta dal già menzionato spettacolo del 19 dicembre 1980 a Dortmund.
Pur avendo debuttato in piena epoca punk e avendo raggiunto l'apice della notorietà nel corso degli anni ottanta, i Dire Straits sono sempre rimasti tra gli esponenti del rock più genuino, ponendosi quindi in aperta controtendenza rispetto alle mode del periodo. Sebbene il loro approccio abbia subìto un'evoluzione nel tempo, Mark Knopfler e compagni hanno mantenuto un'impostazione stilistica ben precisa e facilmente riconoscibile, che ha connotato l'intero percorso artistico del gruppo. Le sonorità dei Dire Straits, presentando marcate ascendenze blues, country e rock and roll, rientrano sostanzialmente nei canoni del roots rock; nel complesso, l'opera della band si configura tuttavia come una sintesi di elementi stilistici derivati da un'ampia varietà di tradizioni e di generi musicali differenti, tra cui si annoverano anche il pub rock, il jazz, il rock progressivo, il folk, il rockabilly, l'hard rock e la musica celtica. Nella produzione del gruppo si riscontra inoltre l'influenza di alcuni artisti attivi tra gli anni cinquanta e gli anni settanta, come Bob Dylan, J.J. Cale, Hank Marvin, Chuck Berry, Jimi Hendrix, The Animals, B.B. King, Lonnie Donegan, Chet Atkins, Django Reinhardt, The Kinks, Ry Cooder, Scotty Moore e James Burton. Sotto il profilo della struttura compositiva, numerose canzoni dei Dire Straits sono accomunate dalla presenza di estesi passaggi strumentali e dalla mancanza di un vero e proprio ritornello.
Mark Knopfler, essendo in particolare l'unico autore di quasi tutti i brani della band, ha assunto sin dagli esordi una posizione di netta preminenza artistica all'interno del gruppo. Il suo originale stile chitarristico ha rappresentato uno dei principali tratti distintivi della musica dei Dire Straits: grande virtuoso dello strumento, Knopfler ha privilegiato la tecnica fingerpicking che non prevede l'uso del plettro, adottando una rielaborazione personale dello stile clawhammer tipico degli specialisti del banjo. La scelta di suonare da destrimano pur essendo mancino gli ha poi consentito, grazie all'azione della mano forte sul manico, di eseguire con facilità bending su tre corde e di sviluppare un potente vibrato. Nei primi anni di carriera il particolare tocco di Knopfler si univa alle timbriche limpide di un'onnipresente Fender Stratocaster, mentre nel 1980 la sua chitarra principale divenne la Schecter Custom Stratocaster, contraddistinta da un suono più potente rispetto alla Fender. A metà degli anni ottanta si registrò un ulteriore rinnovamento della gamma di strumenti a disposizione del chitarrista, che in quel periodo cominciò a suonare una Gibson Les Paul e alcuni modelli John Suhr e Pensa-Suhr. La band ha dato un contributo rilevante anche alla popolarità della chitarra resofonica National Style O-14 Fret, che è stata impiegata in almeno una canzone di ciascuno dei sei album in studio del gruppo. Con i Dire Straits, Knopfler ha utilizzato inoltre alcuni esemplari di Fender Telecaster, Schecter Custom Telecaster, Gibson Chet Atkins, Burns Baldwin Double Six, Gibson SG, Erlewine Custom, Ramirez Classical e Gibson Super 400 CES, oltre a svariate altre chitarre.
I testi di Knopfler hanno mostrato fin dai primi lavori una considerevole carica evocativa. Molte canzoni raccontano vicende di persone comuni, ritratte con una poetica volta a mettere sempre in risalto le emozioni dei protagonisti evitando di cadere nel sentimentalismo. Numerosi brani comprendono anche riflessioni di carattere politico-sociale, sottintendendo spesso conclusioni morali senza fornire giudizi espliciti: tra gli argomenti messi a tema con maggiore frequenza rientra la denuncia dei mali provocati dal capitalismo e dal cinismo della società contemporanea. A proposito della genesi dei suoi pezzi, Knopfler ha affermato:
L'attività dei Dire Straits è sempre stata caratterizzata da un'immagine di sobrietà e semplicità. Nel marzo 1995, commentando la carriera del gruppo per le note di copertina di Live at the BBC, Charlie Gillett scrisse:
Le esibizioni dei Dire Straits erano spettacoli essenziali, pressoché sprovvisti di teatralità. In occasione dei concerti, Mark Knopfler era solito presentare arrangiamenti più complessi e rinnovarli frequentemente, concedendosi spazi ampi per fraseggi e assolo ma rimanendo sempre estraneo a ogni forma di virtuosismo ostentato o fine a sé stesso.
Descrivendo l'approccio della band alle interpretazioni dal vivo, Knopfler spiegò:
La seguente è la lista delle tournée intraprese dai Dire Straits nell'arco della loro carriera.
I Dire Straits sono considerati uno dei gruppi più eminenti del rock britannico. La band guidata da Mark Knopfler ha inciso nove album di registrazioni inedite, vendendo complessivamente più di 120 milioni di dischi. Tra il 1979 e il 2018 risulta che siano state pubblicate oltre 480 cover di brani musicali originariamente interpretati dal gruppo; alcune di esse sono state realizzate da artisti molto affermati, quali Albert Lee, Eric Clapton, Art Garfunkel, Joan Baez, The Everly Brothers, Johnny Cash, le Indigo Girls, Waylon Jennings, The Shadows, Rod Stewart, i Metallica, The Killers e l'Orchestra Sinfonica di Vienna. Altri musicisti come Stevie Nicks, Jon Bon Jovi, Daron Malakian e Bob Dylan hanno citato i Dire Straits tra le loro fonti di ispirazione.
I Dire Straits si sono spesso avvalsi della collaborazione di alcuni musicisti di supporto, al fine di adattarsi meglio alle esigenze interpretative dei vari brani. Fra questi occorre annoverare anche Joop de Korte, il tecnico della batteria che aveva inoltre il compito di dare il benvenuto al pubblico e di annunciare l'ingresso della band sul palco in apertura dei concerti (è possibile ascoltare la sua voce all'inizio dell'album Alchemy). Nel corso del Communiqué Tour (1979), Knopfler e compagni lo incaricarono di eseguire piccole parti percussionistiche durante le loro esibizioni dal vivo: il tecnico decise quindi di collocare gli strumenti destinati a tale scopo vicino agli amplificatori, in una posizione parzialmente nascosta dalla quale potesse continuare nel contempo a tenere sotto controllo il funzionamento della batteria. Joop de Korte proseguì a suonare dal vivo con il gruppo fino al Mandela Day del 1988: in occasione dell'On Every Street World Tour (1991-1992), per il quale si unì alla band il percussionista Danny Cummings, egli tornò a svolgere mansioni di natura meramente tecnica.
Il seguente è l'elenco completo dei turnisti che hanno collaborato con la band in studio di registrazione o in concerto.
1987 – miglior album britannico, per Brothers in ArmsPremi Grammy1986 – miglior interpretazione rock di un duo o un gruppo con parti vocali, per Money for Nothing
1986 – pubblicazione discografica non classica con la miglior ingegneria del suono, per Brothers in Arms
2006 – miglior album surround, per l'edizione limitata di Brothers in ArmsJuno Awards1986 – album internazionale dell'anno, per Brothers in ArmsMTV Video Music Awards1986 – videoclip dell'anno, per Money for Nothing
1986 – miglior videoclip di un gruppo, per Money for NothingASCAP Award1987Ivor Novello Award1989PRS for Music Heritage Award2009Rock and Roll Hall of Fame2018
American Music Awards1986 – miglior singolo pop o rock, per Money for NothingBRIT Awards2010 – miglior album britannico del trentennio, per Brothers in ArmsPremi Grammy1980 – miglior artista esordiente
1980 – miglior interpretazione rock di un duo o un gruppo con parti vocali, per Sultans of Swing
1983 – pubblicazione discografica non classica con la miglior ingegneria del suono, per Love over Gold
1992 – miglior videoclip musicale, per Calling ElvisMTV Video Music Awards1986 – miglior interpretazione dal vivo in un videoclip, per Money for Nothing
Andrea Del Castello, Mark Knopfler. Il crogiolo dei generi culturali, Lanciano, Move Editore, 2005, ISBN non esistente.
 Ezio Guaitamacchi, 1000 canzoni che ci hanno cambiato la vita, Milano, Rizzoli, 2009, ISBN 978-88-17-03392-3.
 Colin Irwin, Dire Straits, Bresso, Gruppo Editoriale Futura, 1994, ISBN 1-85797-584-7.
 Giulio Nannini e Mauro Ronconi, Le canzoni dei Dire Straits, Milano, Editori Riuniti, 2003, ISBN 88-359-5319-7.
(EN) Michael Oldfield, Dire Straits, Londra, Sidgwick & Jackson, 1984, ISBN 0-283-98995-5.
 Giancarlo Passarella, Dire Straits – Solid Rock, Bresso, Music Makers, 2000, ISBN 88-86129-02-5.
 Giancarlo Passarella, Manuali rock: Dire Straits – Storie e interviste, Roma, Arcana editrice, 1994, ISBN 88-7966-042-X.
 Betty Shapiro, Dire Straits – Studio su testi e musiche, Milano, Kaos Edizioni, 1989, ISBN non esistente.
 Alessandra Ziliani, Dire Straits & rock-poesia, Milano, Arti grafiche AGEL, 1982, ISBN non esistente.

Il diritto amministrativo globale è una evoluzione del «Global Administrative Law» statunitense degli inizi del XXI secolo, per indicare un nuovo settore del diritto internazionale e amministrativo.
L'aggettivo «globale» è collegato al concetto di globalizzazione, di matrice economica. Sono stati del resto lo sviluppo degli scambi e dei mercati finanziari su scala mondiale a dar vita a sistemi regolatori dove gli Stati non sono più soggetti sovrani unitari, secondo i meccanismi tradizionali del diritto internazionale. Cresce anche il numero di organizzazioni internazionali e iniziano a emergere vere e proprie pubbliche amministrazioni globali.
La categoria appare un'evoluzione del diritto amministrativo comparato ed utilizza gli studi effettuati in questo ambito per cogliere le conseguenze di un possibile tramonto della forma Stato nella gestione esclusiva degli interessi pubblici.
Le origini di questo fenomeno si spiegano guardando l'attività stessa svolta dalle amministrazioni pubbliche. Queste debbono perseguire un fine pubblico e, laddove tale fine assuma una dimensione extrastatale, è necessario intervenire ad un livello di azione internazionale. Le amministrazioni nazionali sono sempre più spesso assoggettate a regole emanate da organismi internazionali o possono operare in un contesto sopranazionale o mondiale. In queste ipotesi, il termine  «globale» non implica necessariamente una trasformazione della nozione tradizionale di diritto amministrativo – ossia quella parte di ordinamento giuridico relativa alle pubbliche amministrazioni e ai rapporti tra queste e i privati  – ma si riferisce a un contesto, di livello ultrastatale, in cui intervengono amministrazioni nazionali. Quando, tuttavia, l'interesse da tutelare presenta caratteri globali, per perseguirlo può essere insufficiente una negoziazione tra gli Stati, e occorre dare vita a un sistema di regole più ampio. Il caso dell'ambiente è emblematico per comprendere tali dinamiche: fintanto che si è di fronte a fenomeni di inquinamento transfrontaliero, può bastare il ricorso a semplici accordi tra Stati; allorché invece si hanno eventi su scala mondiale, bisogna provvedere a livello globale con meccanismi più complessi (come quelli previsti dal Protocollo di Kyoto). La dimensione globale degli interessi pubblici, perciò, può richiedere la presenza di un'amministrazione internazionale che operi in un ordine giuridico extra-statale.  In questo caso, la globalità investe anche gli elementi che compongono la nozione classica di diritto amministrativo, in modo particolare la pubblica amministrazione.
L'evoluzione dei caratteri originari del diritto amministrativo, primo fra tutti la «nazionalità», insieme ai fenomeni correlati alla globalizzazione, ha quindi avviato la formazione di un sistema giuridico globale, che comincia a mostrare alcuni caratteri: la settorialità, cui si abbina una frammentazione organizzativa, bilanciata però da numerosi legami tra i diversi settori; la commistione tra regolatori e regolati, connessa ai processi decisionali congiunti tra pubblico e privato e tra livello globale e livello nazionale; l'assenza di una base costituzionale, cui si legano i problemi sulla legittimazione e sulla'accountability delle organizzazioni internazionali; la presenza di un sistema di garanzie basato su principi generali, procedimenti, expertise, organi (quasi-)giurisdizionali ad hoc forieri di conflitti tra di loro.
Sabino Cassese,  Il procedimento amministrativo tra modello partecipativo e modello "neoclassico" , in L. Torchia (a cura di), «Il procedimento amministrativo: profili comparati», Padova, Cedam, 1993, pp. 1-5.
Sabino Cassese,  Intervento al Seminario di studio sul Diritto Comparato su “Il grande abisso fra diritto pubblico e diritto privato. La comparazione giuridica e la contrazione dello Stato”, in “Nomos”, 2000, n. 1, pp. 84-85.
Sabino Cassese,  La croce di Lotario, in C. Amato e G. Ponzanelli (a cura di), «Global Law v. Local Law. Problemi della globalizzazione giuridica», XVII Colloquio biennale dell’Associazione Italiana di Diritto comparato (Brescia, 12-14 maggio 2005), Torino, Giappichelli, 2006, pp. 391-392.
G. Anthony-J.B. Auby-J. Morison-T. Zwart (eds.), Values in Global Administrative Law, Oxford, Hart Publishing, 2011
Sabino Cassese,  Lo Stato e il suo diritto, scritto con P. Schiera e A. von Bogdandy, Bologna, Il Mulino, 2013, pp. 136.
Gunther Teubner, Constitutional Fragments: Societal Constitutionalism and Globalization, 0199644675, 9780199644674	Oxford University Press	2012

Disaster Date è un programma televisivo statunitense trasmesso dal canale MTV, nel quale una telecamera nascosta riprende l'appuntamento al buio, dagli esiti volutamente disastrosi ed imbarazzanti, tra un attore del cast e un'ignara persona single. Il programma viene trasmesso dal 28 settembre 2009 ed è girato principalmente nella zona di Los Angeles, nella California. Il programma si è concluso il 18 luglio 2011 dopo quattro stagioni.
Ogni puntata mostra solitamente tre differenti appuntamenti al buio. Ogni incontro è organizzato da un amico del partecipante all'appuntamento, nonché futura vittima dello scherzo. L'amico racconta inoltre alcune vicende relative al partecipante e tre cose che questo odia. Durante l'appuntamento, l'attore fa puntualmente le tre cose che il partecipante odia, facendolo arrabbiare o imbarazzare. Ogni appuntamento dura 60 minuti, e il partecipante guadagna a sua insaputa un dollaro per ogni minuto che riesce a resistere. Se il partecipante se ne va prima o l'appuntamento raggiunge i 60 minuti, l'attore rivela lo scherzo e gli dà i soldi guadagnati.

Il disastro aereo di Linate fu un incidente aereo avvenuto l'8 ottobre 2001 alle ore 08:10 locali all'aeroporto di Milano-Linate, con un numero finale di 118 vittime. È stato il più grave disastro aereo per numero di vittime che si è mai verificato in Italia, mentre limitatamente alle collisioni al suolo è superata a livello mondiale solo dal disastro di Tenerife del 1977.
L'incidente coinvolse un Cessna Citation CJ2 privato (immatricolato come D-IEVX), entrato erroneamente nella pista di decollo principale dell'aeroporto milanese e investito da un McDonnell Douglas MD-87 della compagnia aerea Scandinavian Airlines (registrato SE-DMA) in fase di decollo. L'impatto uccise gli occupanti del Cessna e danneggiò l'MD-87 al punto da impedirgli di completare il decollo e farlo schiantare contro un edificio adibito allo smistamento dei bagagli, situato sul prolungamento della pista. L'impatto e l'incendio successivamente sprigionatosi (anche a causa del ritardo dei soccorsi, entrati in azione dopo diversi minuti, complice anche la fitta nebbia che aleggiava nello scalo milanese) non lasciarono scampo agli occupanti di entrambi gli aeromobili, né a quattro addetti allo smistamento bagagli al lavoro nel reparto. Un quinto addetto ai bagagli, Pasquale Padovano, seppur gravemente ustionato su gran parte del corpo, si salvò, risultando l'unico sopravvissuto al disastro.
A meno di un mese di distanza dagli attentati dell'11 settembre 2001 di New York, e per giunta nello stesso giorno in cui era cominciata la guerra in Afghanistan, molti in un primo momento ipotizzarono che si trattasse di un nuovo attentato terroristico. Le indagini successive rivelarono invece che si era trattato di un incidente, causato da deficienze strutturali dell'aeroporto di Linate (segnaletica vecchia e non a norma, radar di terra non operativo e sensori di rilevamento di invasione di pista disattivati) e a una serie di errori umani da parte dei piloti del Cessna e dei controllori del traffico aereo. Considerando anche il fatto che, appena 24 ore prima della tragedia, si era sfiorato un incidente con le stesse circostanze, e che già in media una volta a settimana a Linate un aereo invadeva la pista principale per cause identiche a quelle sopracitate, l'intero aeroporto di Linate fu fatto successivamente oggetto di una vasta opera di ristrutturazione e adeguamento.
La mattina dell'8 ottobre 2001 l'area dell'aeroporto di Milano-Linate era avvolta da una fitta nebbia e la visibilità sulla pista di decollo principale era ridotta a meno di 200 metri.
Le avverse condizioni meteorologiche stavano causando pesanti ritardi ai vari voli in arrivo e in partenza; tra tutti, il volo SK686 della SAS diretto a Copenaghen, operato con il velivolo MD-87 marcato SE-DMA, originariamente previsto in partenza alle ore 07:35, aveva ricevuto un CTOT (orario calcolato di decollo) per le 08:16. Il Cessna Citation D-IEVX, volo privato che sarebbe dovuto partire per Parigi alle 07:45, con a bordo l'imprenditore Luca Fossati, proprietario dell'industria alimentare Star, aveva invece ricevuto un CTOT per le 08:19.
Alle 07:54 il pilota del volo SK686 ricevette dal controllore dei movimenti al suolo (Ground - GND - frequenza 121,8 MHz) l'autorizzazione al rullaggio dal piazzale nord fino al punto d'attesa CAT 3, passando per il raccordo R4 (vedasi Figura 3, istante 1 blu).
Alle 07:59 il controllore GND disse al volo SK686 di mettersi in comunicazione il controllore arrivi/partenze (Tower - TWR - frequenza 118,1 MHz) al momento del transito accanto alla stazione dei vigili del fuoco aeroportuali.
Alle 08:01 il pilota dell'MD-87 scandinavo passò accanto alla stazione dei pompieri e selezionò la nuova frequenza sull'apparato radio e contattò il controllore TWR. Quattro minuti dopo il Cessna D-IEVX, parcheggiato al piazzale ovest, ricevette dal controllore GND l'autorizzazione al rullaggio verso nord, imboccando il raccordo R5, per poi aggiornarsi con la torre non appena avesse raggiunto il punto d'attesa posto prima del prolungamento della testata 36R della pista principale.
Si nota che il pilota non fece una ripetizione del tutto corretta; egli infatti replicò al controllore che avrebbe richiamato prima di raggiungere "la pista principale" anziché "il prolungamento della pista principale"; tuttavia l'addetto della torre non notificò la ripetizione non perfetta.
Ripetuta l'istruzione, il pilota del Cessna commise un errore fatale: quando ebbe raggiunto il bivio tra i raccordi R5 ed R6, probabilmente tratto in inganno dalla nebbia e dalla segnaletica inadeguata (i nomi dei raccordi, tracciati sul terreno, erano infatti logori, sbiaditi e scritti con un carattere non più a norma, tanto che persino in condizioni di visibilità ottimale poteva risultare non immediato distinguere il 5 dal 6), anziché procedere correttamente a sinistra in direzione nord imboccando il raccordo R5, girò a destra e imboccò il raccordo R6 (Figura 4).
Una volta superato il bivio, nessuna indicazione segnalava su quale raccordo ci si stesse muovendo: il pilota del piccolo velivolo privato non ebbe quindi modo di accorgersi dell'errore commesso.
Circa trenta secondi dopo, un altro aeromobile (un Learjet 60 con matricola LX-PRA, velivolo privato del gruppo Prada) venne autorizzato al rullaggio dal piazzale ovest seguendo lo stesso tragitto del Cessna, ma la comunicazione con la torre avvenne in italiano (pratica consentita, ma sconsigliata dalla normativa internazionale); i piloti tedeschi del D-IEVX non poterono quindi comprenderla.
Alle 08:08 il pilota del Citation, rullando sul raccordo R6, raggiunse un punto d'attesa denominato S4 (Figure 6 e 7); tale riferimento non era riportato su alcuna mappa dell'aeroporto e né i piloti, né i controllori del traffico aereo, erano al corrente della sua esistenza. Il Cessna contattò allora la torre per segnalare tale posizione al controllore GND:
Il controllore GND rispose di mantenere la posizione, e il Cessna si arrestò in attesa di istruzioni.
Il controllore GND, come già accennato, non era a conoscenza dell'esistenza di quel punto d'attesa. Si persuase quindi che S4 fosse un errore del pilota e che il Citation dovesse necessariamente trovarsi sul raccordo R5 (Figura 3, istante 2 verde); gli diede pertanto indicazione di proseguire il rullaggio, convinto che il Cessna stesse puntando verso il piazzale nord. In tal modo tuttavia, il D-IEVX proseguì sul raccordo R6, apprestandosi a entrare contromano nella pista principale.
Contemporaneamente, il controllore TWR autorizzò al decollo dalla pista 36R il volo SAS SK686 (Figura 3, istante 2 blu).
L'MD-87 pertanto si allineò e cominciò la sua corsa di decollo, proprio mentre il Cessna entrava in pista in direzione opposta, all'altezza del raccordo R6.
Alle 08:10.18 l'MD-87, con il muso già alzato e in procinto di staccarsi dal suolo, si vide apparire davanti il Citation, contro il quale si schiantò a una velocità di 146 nodi (270,5 km/h), spezzandolo in tre tronconi e uccidendone i 4 occupanti (Figura 8).
Nell'urto, l'aereo di linea perse il motore destro e la gamba destra del carrello principale. Il pilota portò le manette al massimo tentando ugualmente di alzarsi in volo, riuscendoci solo per pochi secondi e fino una quota massima di 35 piedi (12 metri).
La perdita del motore destro e il calo di potenza del sinistro (causata dall'ingestione di una grande quantità di detriti del Cessna) non gli permisero infatti di salire ulteriormente: l'MD-87 ridiscese verso il terreno, poggiando sulla gamba sinistra del carrello e sull'estremità alare destra. Il pilota portò dunque le manette al minimo e poi attivò gli inversori di spinta e i freni e provò a governare aerodinamicamente la direzione del velivolo; tale sequenza di manovre eseguita dal comandante svedese Joakim Gustafsson è stata in seguito inserita nei manuali tecnici della compagnia aerea.Tuttavia il sistema idraulico era danneggiato, le superfici di controllo rispondevano male e l'aereo risultava essere ormai del tutto ingovernabile. Pertanto, terminata la pista, il MD-87 continuò la sua corsa strisciando sulla via di fuga in erba, curvando leggermente a destra a causa dell'attrito dell'ala a terra, fino a schiantarsi contro il fabbricato del deposito bagagli (Figura 3, istante 4 blu), posto sul prolungamento della pista, a una velocità di 139 nodi (257,60 km/h).
L'impatto con l'edificio causò la morte di tutti i 110 occupanti dell'aereo; il successivo incendio sprigionatosi uccise poi 4 degli operatori al lavoro nel deposito bagagli e ne ferì altri 4.
All'atto della ricostruzione e dell'analisi degli incidenti aerei viene individuata una cosiddetta "catena degli eventi", cioè l'insieme degli episodi che sono stati singolarmente determinanti (o comunque rilevanti) per il verificarsi del fatto. Analizzare la catena degli eventi permette di individuarne e comprenderne le singole concause e aiuta a prevenire il ripetersi dei medesimi errori, modificando la normativa o sensibilizzandone la puntuale applicazione.
L'incidente di Linate è stato esaminato dalla Agenzia Nazionale per la Sicurezza del Volo (ANSV), il cui rapporto finale è stato pubblicato il 20 gennaio 2004. Il rapporto indica come "causa effettiva" dell'incidente l'immissione del Cessna sulla pista in uso, tuttavia sottolinea chiaramente che la colpa non può imputarsi in modo inequivocabile ai piloti del Cessna, in quanto indotti all'errore anche da oggettive e gravi carenze nelle infrastrutture aeroportuali e nelle procedure utilizzate.
La scarsa visibilità presente quella mattina ebbe di certo un ruolo cruciale; in condizioni di visibilità buone, una volta che il pilota del Cessna Citation CJ2 avesse imboccato la pista contromano, i controllori in torre di controllo avrebbero potuto vederlo e fermarlo. La visibilità in pista il giorno dell'incidente era tuttavia di 200 metri, o anche inferiore (secondo altre fonti dell'ordine dei 100 m), e pertanto risultò tra le concause più determinanti della sciagura.
Essendo l'aeroporto di Milano-Linate uno degli scali passeggeri più trafficati d'Italia, nel 2001 l'area dedicata al traffico commerciale era dotata di segnalamento e illuminazione conformi alla normativa ICAO; lo stesso non si poteva dire del piazzale ovest, utilizzato dall'aviazione generale, che risultava molto arretrato quanto a segnaletica e illuminazione. Al bivio tra i raccordi affrontato dal Cessna, le scritte R5 e R6 dipinte sull'asfalto erano sbiadite e utilizzavano un carattere non più a norma, risultando poco leggibili, ed anche in condizioni di visibilità normale poteva essere facile confondere il 5 con il 6. Inoltre, superato tale bivio, non vi era nessuna indicazione aggiuntiva per tutta la lunghezza del raccordo R6 che rammentasse al pilota la sua posizione (l'unico modo in cui il pilota avrebbe potuto rendersi conto del proprio errore era osservando la bussola magnetica). Inoltre sul raccordo R6 era presente il punto d'attesa S4, che non era riportato su alcuna cartina ufficiale ed era del tutto sconosciuto a piloti e controllori di volo.
L'equipaggio del D-IEVX commise l'errore più evidente e decisivo: istruito a dirigersi a nord e a percorrere il raccordo R5, imboccò invece il raccordo R6.
Non solo: l'atterraggio a Linate, avvenuto due ore prima, era da ritenersi irregolare, in quanto sia l'equipaggio sia l'aeromobile non erano infatti certificati per effettuare operazioni con una visibilità inferiore a 550 metri. Stando alle procedure vigenti in tali casi, l'aereo avrebbe dovuto essere dirottato su un altro aeroporto e non si sarebbe quindi dovuto trovare a Linate al momento della partenza del MD-87 SAS. Sempre per la mancanza di abilitazione, l'aereo non sarebbe nemmeno potuto ripartire dallo scalo milanese: anche in questo caso i piloti agirono al di fuori delle regole.
Tutto ciò era stato reso possibile dalle omissioni dell'autorità preposta alla verifica delle abilitazioni e al rispetto delle norme locali vigenti (Direzione Generale per l'Aviazione Civile - sezione aeroportuale), che aveva mancato di eseguire le necessarie verifiche sulle abilitazioni del personale e dell'aereo.
L'aeroporto di Linate era stato equipaggiato di un sistema radar ASMI (Aerodrome Surveillance Monitoring Indicator) fino al 29 novembre del 1999, data in cui venne disattivato in quanto obsoleto; l'8 ottobre 2001 il nuovo radar di terra di tipo SMGCS (Surface Movement Guidance and Control System) era già stato acquistato da tempo, ma i lavori di installazione e attivazione erano fermi da mesi in attesa delle necessarie autorizzazioni. Anche i sensori di invasione di pista, atti a rilevare e segnalare l'ingresso non autorizzato di aerei sulla pista di volo in torre di controllo con un allarme sonoro e luminoso, erano stati disattivati da tempo, in quanto in passato si erano dimostrati inaffidabili e fonte di frequenti falsi allarmi.
Solo il 19 dicembre 2001 il nuovo radar di terra è entrato in funzione, rivelandosi un ausilio di sicurezza essenziale per i controllori di Linate.
Il controllore al lavoro sulla frequenza GND stava sopportando un carico di lavoro successivamente definito gravoso ed era costretto - data la visibilità quasi assente e l'indisponibilità di un radar di terra - a basarsi sui riporti di posizione effettuati dai piloti per determinare la posizione degli aeromobili al suolo. Non aveva quindi modo di accorgersi dell'errore del D-IEVX, che aveva imboccato il raccordo R6 e si dirigeva verso la pista.
La comunicazione effettuata dal pilota del Cessna riguardante l'attraversamento del punto S4, non riportato sulle mappe aeroportuali ufficiali né conosciuto dagli operatori aeroportuali principali (si ritenne fosse una vecchia segnaletica orizzontale rimasta in eredità da lavori condotti in tempi remoti) era giunta in cuffia del controllore molto attenuato: durante il processo di 2º grado si sarebbe scoperto che l'apparato di registrazione radiofonica "RACAL" aveva un sistema di controllo automatico del guadagno che consentiva sì di innalzare la qualità e il livello del segnale registrato, ma non di quello inviato in cuffia. Gli investigatori che hanno riascoltato successivamente le registrazioni hanno potuto quindi godere di una qualità audio superiore rispetto a quella disponibile al controllore in servizio.
Il controllore non rilevò nell'anomalia del riporto del punto S4 effettuato dal pilota del Cessna alcun elemento di rischio e istruì i piloti del Cessna a proseguire il rullaggio, nella certezza che l'aeromobile si stesse muovendo lungo il raccordo R5..
Nei giudizi che seguirono fu accolta la tesi difensiva, che sosteneva che il rumore ambientale dovuto all'alto numero delle conversazioni in atto, la bassa qualità del segnale audio e la totale ignoranza dell'esistenza del punto S4 in questione interferirono in maniera determinante nel processo mentale seguito dal controllore stesso.
In quelle condizioni di bassa visibilità, infatti, nel dubbio di aver perso la posizione di un aereo, le procedure avrebbero imposto di fermare tutte le operazioni nello scalo e inviare un mezzo a verificare, ma è ragionevole pensare che il timore di perdere tempo e ritardare gravemente l'operatività dell'aeroporto, con il rischio poi che si trattasse di un falso allarme, abbiano condizionato il giudizio del controllore. In ogni caso va riconosciuto che i piloti del Cessna, apparentemente, non abbiano mai nutrito qualche dubbio riguardo alla propria posizione.
Il volo SK686 era previsto per le ore 07:35 ma, a causa di restrizioni imposte dall'Air Traffic Flow Management (ATFM), ricevette uno slot alle 08:16. Il volo D-IEVX era previsto per le ore 07:45, ma l'ATFM gli assegnò uno slot alle 08:19. Quindi, in condizioni normali, i due velivoli sarebbero stati divisi da 10 minuti di tempo, mentre le restrizioni al traffico aereo ridussero questo lasso di tempo a soli tre minuti, "avvicinando" i due aeromobili.
Gli standard internazionali riguardanti gli incidenti aerei (ICAO, Annesso 13), come ricordato nel report finale dell'ANSV sull'incidente, impongono l'arrivo dei primi soccorsi entro due minuti dall'evento (e comunque entro tre minuti devono essere presenti tutti i mezzi antincendio previsti dalla norma), solo in condizioni di visibilità ottimale; quella mattina a Linate i soccorsi impiegarono otto minuti (undici secondo altre fonti) a raggiungere l'MD87 e 26 minuti a rinvenire i resti del Cessna.
Questo non ha certo avuto alcun ruolo nell'evento in sé, né può aver influito sul numero delle vittime: anche se le autopsie sugli occupanti del Cessna hanno evidenziato la presenza di gas combusti nei polmoni dei piloti, le relazioni tecniche non riportano comunque possibilità di salvezza anche in caso di un intervento immediato dei soccorsi.
Il macroscopico ritardo però, per quanto condizionato dalla scarsa visibilità, è aggravato ulteriormente dal fatto che proprio a Linate, tempo prima, era avvenuta la presentazione di un sistema di navigazione GPS da installare sui mezzi di soccorso dell'aeroporto.
Un articolo dell'11 aprile 2008 del giornalista Carlo Bonini, inviato del quotidiano La Repubblica, sostenne sulla base degli atti delle indagini tecniche e giudiziarie che la mattina dell'8 ottobre 2001 il Cessna tedesco rullò consapevolmente sul raccordo aeroportuale che sapeva essere vietato per l'immissione alla pista di decollo; che non vi fu dunque nessun errore, ma una violazione deliberata delle regole del traffico a terra che era "prassi comune" per i voli in partenza dallo scalo Vip; che a convincere il Cessna a quella manovra fu verosimilmente la circostanza che a percorrere il raccordo "sbagliato", pochi minuti prima, era stato un altro personal jet, un Gulfstream IV della flotta Mediaset. I movimenti e le conversazioni terra-bordo-terra del Gulfstream Mediaset non furono oggetto di alcun approfondimento delle indagini condotte dall'Agenzia per la sicurezza al volo (ANSV), indicata da Bonini come «organo della presidenza del consiglio dei ministri».In merito, l'ANSV replicò che nell'inchiesta tecnica erano accreditate, come previsto dalla normativa internazionale in materia, le autorità investigative e i relativi consulenti di cinque Stati (Danimarca, Germania, Norvegia, Stati Uniti e Svezia) a vario titolo coinvolti nell'evento, i quali parteciparono a tutte le fasi dell'inchiesta e ne condivisero i risultati finali compresa la ricostruzione della dinamica dell'incidente e le cause individuate; l'agenzia specificò inoltre di non essere un organo della presidenza del consiglio dei ministri ma un'autorità indipendente, vigilata esclusivamente sotto il profilo contabile dalla presidenza.
Il 20 novembre 2002 ebbe luogo la prima udienza preliminare del processo penale per l'attribuzione delle responsabilità nell'ambito dell'incidente di Linate.
Il 13 marzo 2003, nel corso dell'ottava e ultima udienza preliminare, furono rinviati a giudizio, con l'accusa di concorso in disastro colposo e concorso in omicidio colposo plurimo, i seguenti imputati:
Antonio Cavanna - responsabile dell'Unità Organizzativa Sviluppo e Manutenzione Risorse Aeroportuali di SEA
Giovanni Lorenzo Grecchi - responsabile del settore gestione Risorse Aeroportuali di Linate (SEA)
Fin dalla prima udienza, il 4 giugno 2003, il processo fu spezzato in due tronconi, uno secondo l'iter ordinario e l'altro secondo la procedura del rito abbreviato.
Il 16 aprile 2004 fu pronunciata la sentenza di primo grado del processo ordinario, il 14 marzo 2005 quella di rito abbreviato; tali sentenze diedero i seguenti esiti:
Giovanni Lorenzo Grecchi: assoltoNella sentenza del processo ordinario (imputati Sandro Gualano, Francesco Federico, Paolo Zacchetti, Vincenzo Fusco):
per tutti gli imputati, interdizione in perpetuo dai pubblici uffici e interdizione legale durante l'esecuzione della pena detentiva
per tutti gli imputati in solido, insieme con ENAV ed ENAC, risarcimento dei danni e rifusione delle spese legaliNella sentenza del processo di rito abbreviato (imputati Fabio Marzocca, Raffaele Perrone, Nazareno Patrizi e Santino Ciarniello):
per tutti gli imputati, interdizione dai pubblici uffici nonché dagli uffici direttivi delle persone giuridiche per una durata pari a quella delle pene detentive
Il processo di appello ebbe il suo epilogo il 7 luglio 2006, quando fu pronunciato il dispositivo della sentenza per le seguenti condanne detentive:
Giovanni Lorenzo Grecchi: 3 anniL'indulto approvato definitivamente dal Parlamento il 29 luglio 2006 ridusse di 3 anni tutte le pene detentive.
La procura di Milano presentò ricorso avverso alla sentenza. La Corte Suprema di Cassazione, il 20 febbraio 2008 emise la sentenza definitiva, respingendo tutti i ricorsi e confermando totalmente la sentenza della corte d'Appello di Milano.
Come sempre accade dopo una tragedia, nuovi regolamenti, infrastrutture e procedure sono stati varati, sia a Linate sia nel resto d'Italia, per aumentare la sicurezza degli aeroporti in caso di nebbia.
A Linate fu messa completamente a norma la segnaletica orizzontale; il raccordo R5 (Romeo 5) è stato rinominato raccordo N (November), dato che si sviluppa verso nord (North); il raccordo R6 (Romeo 6) ora si chiama K (Kilo). Il punto d'attesa S4 fu cancellato in quanto completamente inutile e su tutto il raccordo furono dipinti, a intervalli regolari, dei segnali di NO ENTRY ("vietato entrare").
Allo stesso modo, tutti gli altri aeroporti afflitti dal problema della nebbia (come ad esempio Milano-Malpensa, Bergamo-Orio al Serio e Torino-Caselle) sono stati oggetto di importanti migliorie nella gestione dei movimenti al suolo con bassa visibilità.
Il 19 dicembre 2001, a soli due mesi dal disastro, tutti gli impedimenti che avevano ritardato l'utilizzo del radar di terra vennero definitivamente superati e la torre di controllo poté avvalersi di tale strumento; un radar di terra venne in seguito installato anche negli aeroporti di Torino e Bergamo, cosa già da tempo pianificata.
A seguito del disastro vennero colmate anche molte lacune normative nell'ambito dell'aviazione civile: in data 30 giugno 2003, l'Ente Nazionale per l'Aviazione Civile produsse un regolamento denominato Operazioni ogni tempo nello spazio aereo nazionale; tale regolamento venne recepito dall'ENAV e tradotto il 25 novembre 2004 in un documento intitolato Disposizioni operative permanenti per le procedure in bassa visibilità.
Tali disposizioni costituiscono in Italia il codice di riferimento per piloti e controllori del traffico aereo ogni qual volta si verifichi una "visibilità generale inferiore a 800 metri o portata visiva di pista (Runway Visual Range – RVR) inferiore a 550 metri".
Il 5 gennaio 2005 ENAV varò il primo Corso LVP (Low Visibility Procedures - Procedure in bassa visibilità) per i propri controllori di volo; le regole LVP comprendono una serie di definizioni e prescrizioni per i controllori che effettuano "operazioni ogni tempo nello spazio aereo nazionale".
Il 17 novembre 2001 venne costituito ufficialmente a Milano il "Comitato 8 ottobre per non dimenticare", associazione (e successivamente anche fondazione) che unisce tutti i familiari delle persone che quel giorno persero la vita. Il comitato, voce ed espressione di tutte le famiglie, organizza, coordina e patrocina numerose attività "per non dimenticare" quanto accaduto quel giorno e per sensibilizzare l'opinione pubblica sul tema della sicurezza aerea, attraverso convegni e pubblicazioni. Per opera del comitato (e di molti comuni che hanno avuto vittime tra i loro cittadini), il 18 dicembre 2006 al Piccolo Teatro di Milano esordì lo spettacolo "Linate 8 ottobre 2001: la strage" dell'attore Giulio Cavalli. Grazie anche all'opera del comitato, numerosi comuni italiani intitolarono alla memoria delle vittime una piazza o un viale.
Il 23 febbraio 2002 anche in Scandinavia si costituì un comitato "per non dimenticare", che unisce i familiari delle vittime scandinave che viaggiavano sul volo della Sas: il nome dell'associazione è Skandinavisk förening för SK686, 8 oktober 2001.
Il disastro colpì molto gravemente anche la comunità svedese di go-kart in quanto sull'aereo c'erano alcuni dei suoi più promettenti piloti, di ritorno da un evento a Lonato. Dopo il disastro, il club nazionale degli sport automobilistici diede l'avvio a iniziative per la raccolta di fondi insieme con alcuni dei parenti delle vittime. La fondazione costituita concede assegni annuali ai giovani più promettenti del go-kart svedese.
Il 24 marzo 2002 venne inaugurato, all'interno del Parco Forlanini prospiciente l'aeroporto, il Bosco dei faggi, composto di 118 piccoli faggi di diverse varietà, a ricordare il numero delle vittime dell'incidente, un albero per ogni vittima.
Il giorno del primo anniversario della sciagura, in presenza dell'allora sindaco di Milano Gabriele Albertini, venne posata al centro del bosco l'opera intitolata Dolore Infinito, una scultura realizzata dall'artista svedese Christer Bording e donata dalla Sas ai familiari delle vittime. Dolore Infinito, alta 230 centimetri, è composta da tre blocchi di granito di diverso colore posati su un basamento di pietra chiara e appoggiati l'uno all'altro al loro vertice superiore. I blocchi di granito di color marrone, rosso e nero sono stati estratti dalle cave della Svezia meridionale. La scultura si presenta con il lato interno di ciascuno dei tre blocchi perfettamente levigato e lucido, e con gli altri tre lati lasciati al grezzo; sul lato lucido interno, ciascun blocco presenta una superficie concava.
La scultura nasce da un'antica tradizione scandinava che risale ad almeno il 500 a.C.: è a questo periodo infatti che risalgono le Bautastenar ("pietre di bauta"), monoliti che venivano eretti per consentire alle generazioni successive di ricordare luoghi di grande significato, in commemorazione di avvenimenti di grande importanza o per onorare i defunti. Erette in numero variabile e in posizione verticale le Bautastenar non riportano iscrizioni.
Dolore Infinito è stata la prima Bautastenar realizzata dell'artista Christer Bording, nonché la prima in assoluto a essere esposta in un luogo pubblico in un Paese non scandinavo. Intorno alla scultura, disposti come a ricordare le file di sedili di un aereo, vi sono listelli di pietra incisa che riportano i nomi delle 118 vittime.
Nell'incidente sono morti cittadini di dieci differenti nazionalità. La grande maggioranza è italiana.
Il disastro aereo di Linate è stato analizzato nella puntata Linate. Una tragedia italiana della undicesima stagione del documentario Indagini ad alta quota trasmesso da National Geographic Channel.
Relazione finale d'inchiesta dell'Agenzia Nazionale Sicurezza Volo (PDF), su comitato8ottobre.com.
 Documenti d'inchiesta e allegati alla relazione finale dell'Agenzia Nazionale Sicurezza Volo, ansv.it. URL consultato il 31 maggio 2011.
 Documenti di sintesi del processo, comitato8ottobre.com. URL consultato il 31 maggio 2011.
 Milano Linate, collisione a terra tra Boeing MD-87, marche SE-DMA e Cessna 525-A, marche D-IEVX, su ansv.it.
 Animazione ANSV: l'incidente visto da una posizione esterna all'MD87 e dalla cabina del Citation, su ansv.it.
 Animazione ANSV: l'incidente visto da una posizione posteriore all'MD87, su ansv.it.
 Animazione ANSV: l'incidente visto dalla cabina dell'MD80 con rappresentate le manovre eseguite dal pilota, su ansv.it.
 Associazione Nazionale Assistenti e Controllori della Navigazione Aerea - sito ufficiale, su anacna.it.
 Comitato 8 ottobre per non dimenticare - sito ufficiale, su comitato8ottobre.com.
 Regolamento Enac: Operazioni Ogni Tempo nello Spazio Aereo Nazionale (PDF), su enac-italia.it. URL consultato il 20 settembre 2006 (archiviato dall'url originale il 28 settembre 2006).
(EN) Skandinavisk förening för SK686, 8 oktober 2001 - sito ufficiale, su sk686.org.
(EN) International Aviation Safety Association - sito ufficiale, su iasa.com.au.
(EN) aviation-safety.net - sito americano sulla sicurezza aerea, su aviation-safety.net.
(EN) airdisaster.com - sito americano sugli incidenti aerei, su airdisaster.com.
(EN) Il primo anniversario dell'incidente su iasa.com.au, su iasa.com.au. URL consultato il 22 settembre 2006 (archiviato dall'url originale il 20 novembre 2005).
Con l'espressione disastro aereo di Tenerife ci si riferisce alla collisione avvenuta in data 27 marzo 1977 alle ore 17:06:56 CET tra due aerei passeggeri Boeing 747 sulla pista dell'aeroporto di Los Rodeos dell'isola spagnola di Tenerife, nell'arcipelago delle Canarie.
Con le sue 583 vittime costituisce il più grave incidente nella storia dell'aviazione: vi persero infatti la vita tutti i 248 passeggeri a bordo del volo KLM 4805 e buona parte di quelli imbarcati sul volo Pan Am 1736 (335 deceduti contro 61 superstiti). La dinamica dei fatti vide l'aereo olandese colpire in fase di decollo il dorso del Jumbo statunitense, che stava rullando in direzione opposta; entrambi i velivoli presero fuoco e andarono completamente distrutti.
L'incidente fu causato dal concatenarsi di molti fattori: il volo Pan Am 1736 (operato col Boeing 747 battezzato Clipper Victor, comandato dal capitano Victor Grubbs) stava rullando verso una posizione d'attesa accodato al volo KLM 4805 (operato da un analogo aeromobile battezzato Rijn, Reno in olandese, comandato dal capitano Jacob Louis Veldhuyzen van Zanten), che invece era in procinto di decollare. Non essendo possibile utilizzare allo scopo i raccordi, quel giorno eccezionalmente sovraffollati di velivoli in sosta, i due 747 stavano entrambi manovrando sulla pista di volo dell'aeroporto di Tenerife, secondo le istruzioni impartite dai controllori del traffico a terra. La scarsa visibilità causata dalle avverse condizioni meteorologiche impediva tuttavia il contatto visivo tra i due Boeing ed egualmente alla torre di controllo; la posizione dei velivoli poteva quindi essere determinata solo in base alle comunicazioni radio, che quel giorno risultavano particolarmente disturbate e di difficile comprensione, complice la non perfetta padronanza dei fonemi della lingua inglese da parte del personale della torre. Fu proprio a seguito di una comunicazione radio ricevuta incompleta e fraintesa che il capitano olandese, credendo che il Pan Am avesse liberato la pista e che gli fosse stata data l'autorizzazione a decollare (entrambe le cose non erano avvenute), si allineò a fondo pista e lanciò l'aereo a tutta velocità, innescando il tragico epilogo degli eventi.
Il numero delle vittime venne aggravato dalla disorganizzazione dei soccorritori; allertati con ritardo dopo lo schianto, complice la scarsa visibilità e la distanza tra i due relitti, non si accorsero per oltre 20 minuti dell'aereo Pan Am (su cui vi erano diversi superstiti) e concentrarono i loro sforzi sul solo incendio scatenato dal KLM (i cui occupanti morirono tutti).
La sera di sabato 26 marzo 1977 il volo charter Pan Am 1736 decollò dall'aeroporto di Los Angeles; dopo aver effettuato uno scalo intermedio all'aeroporto internazionale J. F. Kennedy di New York, esso ripartì alla volta dell'aeroporto Internazionale Gran Canaria (anche noto come Aeroporto di Las Palmas). 
Il volo era operato da un aereo modello Boeing 747-121, battezzato Clipper Victor e immatricolato N736PA. A bordo vi erano 380 passeggeri, 14 dei quali erano saliti a New York; per la maggior parte si trattava di anziani diretti alle isole Canarie, ove si sarebbero imbarcati sulla nave passeggeri Golden Odyssey della Royal Cruise Line, che stava per partire per una crociera di 12 giorni nel Mar Mediterraneo. In occasione dello scalo intermedio a New York, il Boeing effettuò il rifornimento di carburante e imbarcò un nuovo equipaggio per effettuare la tratta transoceanica; esso era composto dal capitano Victor Grubbs, dal primo ufficiale Robert Bragg e dall'ingegnere di cabina George Warns, ai quali si affiancavano altri 14 membri addetti al servizio passeggeri. L'aereo impiegato, il Clipper Victor, era stato il primo Boeing 747 della Pan Am a compiere un volo commerciale sull'oceano Atlantico, il 22 gennaio 1970, quando volò da New York a Londra.Alle ore 09:31 di domenica 27 marzo 1977 dall'aeroporto di Amsterdam-Schiphol decollò invece il volo KLM 4805, anch'esso un volo charter, commissionato dall'agenzia viaggi olandese Holland International Travel Group e diretto a Las Palmas, senza scali intermedi.
L'aereo impiegato era il Boeing 747-206B immatricolato PH-BUF e battezzato Rijn (fiume Reno), ai cui comandi sedevano il capitano Jacob Veldhuyzen van Zanten e il primo ufficiale Klaas Meurs, coadiuvati da 14 membri d'equipaggio. In cabina sedevano 235 passeggeri, per la maggior parte di nazionalità olandese (dei quali 48 bambini e 3 neonati), più quattro passeggeri di nazionalità tedesca, due austriaci e due statunitensi.
Nessuno dei due voli aveva dunque in programma uno scalo a Tenerife, che divenne una tappa obbligata a seguito delle contingenze.
Alle ore 13:15 del 27 marzo, esplose una bomba in un negozio di fiori ubicato nel terminal dell'aeroporto di Las Palmas, causando 8 feriti. L'attentato non fu particolarmente grave in quanto le autorità, avvertite telefonicamente quindici minuti prima dell'esplosione, erano riuscite a evacuare le aree circostanti dell'aerostazione.
Pochi minuti dopo giunse una nuova telefonata alle Forze dell'Ordine, nella quale l'attentato venne rivendicato da un portavoce del Movimento per l'Autodeterminazione e l'Indipendenza dell'Arcipelago Canario (MPAIAC), un movimento separatista armato ubicato nelle isole Canarie. Il gruppo terroristico inoltre avvertì le autorità della presenza di un secondo ordigno, nascosto stavolta nella zona dei banchi del check-in. La minaccia venne ritenuta credibile, anche alla luce del fatto che nel gennaio 1977 il suddetto gruppo terroristico aveva già portato a termine un attentato contro la sede della South African Airways nella capitale delle Canarie, Las Palmas; le forze di sicurezza decisero allora di chiudere completamente l'aeroporto per far intervenire gli artificieri.
Questa decisione ebbe i suoi effetti sia sui passeggeri in attesa di decollare che sui numerosi aerei in arrivo, molti dei quali erano a meno di un'ora di distanza da Gran Canaria. Le autorità optarono quindi per dirottare tutto il traffico aereo in arrivo verso l'aeroporto di Los Rodeos della vicina isola di Tenerife, distante 70 km a ovest da Las Palmas.Gli artificieri tuttavia non trovarono traccia di una seconda bomba; quella esplosa nel chiosco dei fiori fu effettivamente l'ultima ascrivibile al MPAIAC, che negli anni a seguire non compì altri attentati (nel 1979 il gruppo rinunciò formalmente alla lotta armata, per poi sciogliersi negli anni ottanta e scindersi in varie organizzazioni politiche interessate alla partecipazione al governo dell'arcipelago, per il quale nel 1982 fu varata una riforma che prevedeva una larga autonomia).
Nelle ore dell'allarme bomba, sia il Pan Am che il KLM erano già in fase di avvicinamento all'aeroporto di Las Palmas; la torre di controllo comunicò quindi a entrambi, senza menzionare il motivo, che lo scalo era stato temporaneamente chiuso per motivi di forza maggiore e che tutto il traffico aereo in entrata era stato dirottato a Tenerife-Los Rodeos. All'epoca il controllo del traffico aereo civile in Spagna era ancora gestito dall'Ejército del Aire (l'aeronautica militare, retaggio dell'ancora recente età franchista) e il tono usato fu quello perentorio e stringato tipico della comunicazione di un ordine militare.L'annuncio della notizia fu accolto a bordo del Pan Am con un certo disappunto, poiché il dirottamento avrebbe prolungato ulteriormente un volo già di per sé molto lungo; il Clipper Victor era, infatti, decollato da Los Angeles in ritardo di un'ora e mezza rispetto al previsto, per poi impiegare cinque ore per arrivare a New York, dove la sosta era anch'essa andata per le lunghe per consentire il rabbocco di carburante, e poi aveva volato per otto ore sull'Atlantico. I passeggeri erano quindi a bordo del velivolo da circa 15 ore.Grubbs, comandante del velivolo americano, disponendo ancora di una buona riserva di carburante nei serbatoi, chiese via radio alla torre di controllo di Las Palmas se fosse invece possibile attendere volando sul circuito di attesa fino alla riapertura dell'aeroporto; ciò avrebbe evitato la deviazione e ridotto i tempi d'attesa per sbarcare a Gran Canaria. La richiesta venne però respinta dai controllori del traffico aereo, che ingiunsero al Pan Am di dirigersi a Los Rodeos. Il co-pilota Robert Bragg allora insistette affinché gli fosse comunicata la motivazione della chiusura dello scalo, riuscendo infine a farsi dare notizia dell'attentato e della minaccia di una seconda bomba. La deviazione a Tenerife si rivelò quindi inevitabile.
L'aeroporto di Tenerife-Los Rodeos, ubicato nel territorio di San Cristóbal de La Laguna, era uno scalo regionale, con infrastrutture vetuste e limitate; sebbene fosse predisposto e legalmente abilitato per accogliere anche aerei di grandi dimensioni, non era preparato ad accogliere grandi volumi di traffico. L'aeroporto disponeva infatti di una sola pista di volo, un piccolo piazzale di parcheggio e di un'unica pista di rullaggio principale, parallela alla pista di decollo e connessa ad essa da piccole bretelle.
Il volo della KLM atterrò a Los Rodeos alle 13:38, seguito dal Pan Am alle 14:15; di lì a poco giunsero allo scalo anche altri aerei ingombranti, quali un Douglas DC-8 e un Boeing 727. Il traffico dirottato da Las Palmas si sommò a quello proprio dell'aeroporto, portando in pochi minuti il totale di aerei a terra a 11. In queste condizioni, date le scarse dimensioni del piazzale, fu necessario usare come parcheggio anche la pista di rullaggio principale, sulla quale gli aerei vennero via via incolonnati. Tale situazione rallentò e complicò di molto le operazioni di volo. Non potendo usufruire della taxiway, gli aerei in partenza dovevano infatti rullare lungo la pista di volo, per poi compiere un'inversione a U alla testata abilitata (manovra definita in gergo aeronautico backtrack) e così allinearsi per il decollo.L'aereo della KLM venne fatto parcheggiare nel piccolo piazzale accessorio situato all'altezza della testata 12 della pista di volo, accanto a un Boeing 737 della norvegese Braathens. Nello stesso piazzale furono via via fatti parcheggiare un Boeing 727 della Sterling Airlines e un Douglas DC-8 della SATA Air Açores. Il 747 della Pan Am venne inviato per ultimo alla piazzola già occupata dagli altri quattro aerei, collocandosi poco alle spalle del KLM.
Victor Grubbs, comandante del Pan Am, decise di non permettere ai passeggeri di accedere al terminal, per poter decollare appena fosse stato possibile, evitando di accumulare ulteriori ritardi con le operazioni di sbarco e reimbarco. Diede pertanto ordine di aprire tutte le porte d'accesso e fece arrivare alcune autoscale, in modo tale da rinnovare l'aria in cabina e permettere eventualmente ai passeggeri (ormai al limite della sopportazione dopo il lungo viaggio) di scendere e sgranchirsi le gambe sul piazzale.
Inizialmente anche Jakob van Zanten, comandante del KLM, era intenzionato a non far sbarcare i passeggeri, nella speranza di poter ripartire in fretta; la sua preoccupazione era infatti che, qualora l'aeroporto di Las Palmas non fosse stato riaperto in tempi ragionevoli, tutti gli occupanti dell'aereo avrebbero dovuto pernottare a Tenerife e la compagnia aerea, per suo tramite, sarebbe stata chiamata a organizzare a proprie spese la sistemazione in albergo. Ciò derivava dalla rigida applicazione dei limiti di ore di servizio dei piloti (da rispettare anche a costo di sospendere il volo, per ragioni di sicurezza) imposta dalla KLM, che qualche anno prima aveva espressamente proibito di estendere il servizio oltre i limiti prescritti, anche nel caso in cui si fossero verificati imprevisti di forza maggiore. Un comandante trasgressore di tali limiti poteva essere colpito da seri provvedimenti disciplinari, variabili da una semplice multa fino al ritiro della licenza di pilota.Con il passare dei minuti, preso atto che la situazione andava per le lunghe e che l'aeroporto di Las Palmas non veniva riaperto, il comandante van Zanten contattò telefonicamente la sede centrale della KLM per avere un conteggio preciso delle ore di servizio e conoscere il suo orario limite per il decollo; dall'Olanda gli venne comunicato che l'orario limite da regolamento per ripartire da Las Palmas alla volta di Amsterdam risultava essere le ore 18:30. Il comandante calcolò allora che avrebbe potuto recuperare tempo effettuando il rifornimento di carburante a Los Rodeos, in modo tale che, una volta atterrato a Las Palmas, avrebbe dovuto solo sbarcare i passeggeri in arrivo e imbarcare i partenti, ripartendo infine verso Amsterdam entro il limite orario. Decise pertanto di lasciare che i passeggeri scendessero al terminal e chiese alla torre di mandare le autobotti per rabboccare i serbatoi.
Alle ore 15:00 l'allarme bomba rientrò e l'aeroporto di Las Palmas fu riaperto; l'equipaggio del Pan Am, non avendo fatto sbarcare i propri passeggeri, li richiamò velocemente a bordo e si predispose immediatamente a decollare, ma si trovò la via sbarrata dal KLM, che stava terminando il rifornimento. Il comandante Grubbs chiamò quindi via radio il Boeing olandese e chiese quanto tempo gli occorresse per terminare l'operazione:
Il comandante e l'ingegnere di volo del Pan Am scesero allora a terra per valutare se lo spazio fosse sufficiente a consentire ugualmente il passaggio dell'aereo, constatando che con l'aiuto di due wingwalkers (addetti che, camminando in corrispondenza delle estremità alari durante un rullaggio a bassissima velocità, forniscono indicazioni via radio al pilota su eventuali ostacoli e sul modo di evitarli) il loro velivolo avrebbe potuto sorpassare a sinistra il KLM ed entrare in pista; ciononostante decisero di non impegnarsi in tale operazione e di attendere che l'aereo olandese si spostasse.
Contrariamente a quanto inizialmente asserito dai piloti olandesi, il rifornimento si protrasse ancora per oltre un'ora, venendo concluso solamente alle ore 16:26. Dopo che le autobotti di carburante si furono allontanate, i passeggeri del KLM in attesa nell'aeroporto vennero richiamati a bordo. In tale frangente una guida turistica olandese di nome Robina van Lanschot, che viveva sull'isola a Puerto de la Cruz e aveva deciso, a seguito del cambio di rotta, di passare la serata con il suo fidanzato, non risalì a bordo, diminuendo il totale effettivo dei passeggeri imbarcati a 234.
L'operazione di reimbarco sul KLM venne rallentata dal ritardo di alcuni passeggeri che si erano trattenuti nel terminal, i quali vennero recuperati e riaccompagnati a bordo in extremis da un operatore aeroportuale. Una volta chiusi i portelloni, alle ore 16:58 il PH-BUF contattò la torre di controllo di Los Rodeos per chiedere l'autorizzazione al rullaggio. Poiché la taxiway e tutti i raccordi erano ostruiti da altri aerei in attesa, il 747 olandese venne istruito a immettersi sulla pista di volo in corrispondenza della testata 12, a rullarvi percorrendola per tutta la sua lunghezza ed a compiere un backtrack (ovvero una rotazione di 180 gradi) in modo da allinearsi in posizione di decollo alla testata 30.
Alle ore 17:02, mentre le condizioni atmosferiche andavano peggiorando e la visibilità stava diminuendo a causa della nebbia (fenomeno frequente a Los Rodeos), anche il Pan Am venne autorizzato al rullaggio e ricevette l'ordine di immettersi a sua volta sulla pista accodandosi al KLM, rullare fino all'uscita numero 3, imboccarla e arrestarsi sulla taxiway parallela in attesa di ulteriori istruzioni.Ascoltando la comunicazione, i piloti del Pan Am non capirono chiaramente se gli fosse stato detto di uscire dall'uscita numero 1 o dalla numero 3; l'imperfetta pronuncia inglese del controllore spagnolo e i disturbi alla radio non avevano permesso loro di capire se l'ordine riguardasse la first (prima) o la third (terza). L'equipaggio chiese allora chiarimenti e la torre di controllo rispose perentoria:
In tali frangenti le azioni degli addetti della torre di Tenerife andarono ad aggiungersi agli elementi di criticità già evidenziati. Essi erano infatti sotto pressione, in quanto chiamati a gestire un volume di traffico del tutto insolito per l'aeroporto che controllavano, ed erano incapaci di padroneggiare fluentemente la lingua inglese. In aggiunta, le istruzioni date al Boeing KLM provenivano dal controllore di avvicinamento, mentre il colloquio con il jet Pan Am veniva condotto dal controllore dei movimenti a terra, ed i due operatori avevano a disposizione una sola frequenza radio, sicché finivano per intralciarsi a vicenda e rendere le istruzioni ancora più confuse.Giunti in vista dell'uscita 3, i piloti del Pan Am constatarono che per imboccarla sarebbe stato necessario girare l'aereo di 135 gradi a sinistra e poco dopo nuovamente di 135 gradi a destra per immettersi sulla taxiway; essi temettero che nel corso dell'operazione le ruote dei carrelli avrebbero sconfinato nell'erba al di fuori dell'asfalto della pista, ove il terreno nudo non avrebbe verosimilmente retto il peso del Jumbo Jet. La fattibilità delle due svolte richieste è controversa. Uno studio della Air Line Pilots Association (associazione statunitense dei piloti commerciali) definì la manovra "praticamente impossibile", mentre gli investigatori olandesi la indicarono nei loro rapporti "ragionevolmente eseguibile". Né questi né il terzo rapporto, redatto dalle autorità spagnole, indagano tuttavia il motivo per cui il controllore di volo avesse ordinato di usare quell'uscita a un aereo così grande.
Come emerse dall'esame della registrazione del cockpit voice recorder i piloti statunitensi (peraltro disorientati dalla nebbia e dalla segnaletica poco visibile, a maggior ragione dall'alto della cabina del 747) si convinsero che la torre avesse indicato come "terza" l'uscita numero 4, che appariva molto più comoda da imboccare (richiedendo una svolta di soli 45 gradi). Senza comunicare le proprie azioni e senza chiedere ulteriori chiarimenti, il Clipper Victor superò quindi la bretella 3 e puntò verso la successiva.
Nel frattempo, il KLM era arrivato alla testata 30, aveva effettuato la rotazione di 180 gradi ed era pronto per decollare. Il comandante van Zanten avanzò e abbassò lentamente le manette della potenza dei propulsori (una procedura standard da effettuare prima del decollo chiamata "spin-up", atta a verificare che tutti i motori rispondano contemporaneamente). Il copilota Klaas Meurs, credendo che il suo superiore stesse già procedendo al decollo, interloquì:
Meurs contattò quindi la torre di controllo per ottenere l'autorizzazione ATC (che fornisce le indicazioni sulla rotta da seguire dopo il decollo, ma non dà ancora diritto a decollare); i controllori gli fornirono le istruzioni di uscita e la rotta per l'aeroporto di Las Palmas.
La nebbia sempre più fitta impediva il contatto visivo tra KLM, Pan Am e torre di controllo. Complice l'assenza nello scalo di un radar di terra per il controllo dei velivoli in rullaggio (circostanza peraltro comune a quel tempo, dato che tale ausilio era stato implementato da pochi anni e unicamente nelle aerostazioni più grandi e trafficate), l'unico modo per determinare la posizione degli aerei era l'ascolto delle comunicazioni radio.
La torre di controllo, probabilmente non avendo compreso se tale frase significasse che l'aereo fosse fermo e pronto a decollare oppure che si fosse già lanciato lungo la pista, gli intimò di attendere:
L'equipaggio del Pan Am, udendo l'annuncio di decollo del KLM, chiamò contemporaneamente la torre sulla stessa frequenza:
La sovrapposizione delle voci che ne derivò generò un'interferenza, a seguito della quale il KLM non ricevette la chiamata del Pan Am e al contempo sentì il messaggio della torre in modo frammentario:
Lo scambio di comunicazioni riportato sopra, abbastanza abituale per i canoni dell'epoca, è considerato molto pericoloso per gli standard moderni. L'uso dell'espressione take off (decollo) prima del decollo vero e proprio, abbinata ad un'espressione di accettazione informale e non standard (okay), è infatti potenzialmente foriero di fraintendimenti che possono condurre ad azioni errate e pericolose.Questo fu esattamente ciò che accadde: convinto di aver ricevuto l'autorizzazione al decollo, il comandante del KLM non diede ulteriori comunicazioni alla torre, rilasciò i freni e diede piena potenza ai propulsori. Nel mentre il Pan Am era ancora in pista e si stava predisponendo a voltare nel raccordo 4, a 1400 metri di distanza dalla testata 30.
Il copilota olandese, probabilmente intuendo di non aver ricevuto correttamente tutti i messaggi, chiese chiarimenti al comandante, che si disse certo di avere pista libera:
Nel frattempo la visibilità era scesa a meno di 150 metri e sull'aeroporto stava cadendo una pioggia leggera.Secondo le registrazioni del cockpit voice recorder, il comandante del Pan Am fu il primo a veder emergere dalla nebbia le luci del KLM in corsa per il decollo, nel momento in cui stava per imboccare l'uscita numero 4. Istintivamente Grubbs spinse i motori alla massima potenza e sterzò violentemente a sinistra nel tentativo di evitare la collisione. La mole del Boeing 747 non consentiva tuttavia movimenti repentini, sicché l'aereo statunitense non fu in grado di scostarsi più di tanto dalla pista.
Van Zanten, poco dopo aver annunciato alla radio il raggiungimento della V1 (o velocità di decisione, una volta toccata la quale non è più possibile annullare il decollo), si accorse della presenza del Clipper Victor in mezzo alla pista. Non potendo arrestare il velivolo, tirò bruscamente a sé il volantino e cercò di sollevarlo. Tuttavia la velocità, appena inferiore ai 300 km/h, non era ancora pienamente sufficiente a sostentare il KLM (a pieno carico e ulteriormente appesantito dai serbatoi appena rabboccati), sicché nella cabrata il cono di coda del velivolo olandese toccò l'asfalto e strisciò sulla pista per venti metri, sollevando una nuvola di scintille. La brusca manovra riuscì a sollevare il KLM solo di pochi metri, non potendo evitare che i carrelli e la parte inferiore della fusoliera colpissero il Pan Am, che venne scoperchiato all'altezza del ponte superiore e prese immediatamente fuoco. Il KLM riuscì a restare sospeso ancora per qualche istante, ma i danni subiti e i rottami ingeriti dai motori lo mandarono in stallo facendolo ricadere sulla pista a circa trecento metri di distanza. Anche il velivolo olandese venne immediatamente avvolto da un rovinoso rogo al momento dello schianto.
Al momento del disastro la visibilità sulla pista era scesa a meno di 100 metri; gli operatori della torre di controllo udirono solamente delle esplosioni, senza però riuscire a intuirne la causa o localizzarne la provenienza.
Nel giro di pochi istanti, un aereo della Sterling Airlines, in attesa di atterrare, chiamò i controllori avvisandoli della presenza di bagliori sulla pista; a questo punto venne dato l'allarme al corpo di sei vigili del fuoco in servizio quel giorno a Los Rodeos, che uscirono con i loro mezzi antincendio. Rallentati e disorientati dalla nebbia e dalla presenza dei numerosi altri aerei parcheggiati sui raccordi, i pompieri impiegarono alcuni minuti per scorgere il bagliore dell'incendio del KLM, che appariva di vastissime proporzioni, tanto che dalle fiamme emergeva solamente il timone di coda.Dopo aver tentato invano per 20 minuti di fronteggiare l'incendio, i pompieri si accorsero che a qualche centinaio di metri di distanza si levavano altre fiamme (provenienti dal relitto del Pan Am). Convintisi che l'incendio coinvolgesse un solo aereo spezzato in due tronconi e scoraggiati dalle dimensioni del rogo del 747 olandese, i soccorritori spostarono le autobotti sull'aereo americano. Sul momento dunque nessuno riuscì a intuire l'esatta dinamica del disastro e il numero di aerei coinvolti.
Gli incendi vennero completamente estinti solo con l'arrivo di rinforzi il mattino seguente.
Tutti i 234 passeggeri e i 14 membri dell'equipaggio del KLM persero la vita, mentre delle 396 persone a bordo del jet Pan Am 326 morirono sul colpo e altre 9 nelle ore e giorni successivi, in seguito alle ustioni riportate. Delle 644 persone complessivamente imbarcate, 583 perirono. Tra le vittime più note vi fu l'attrice Eve Meyer, ex moglie del regista Russ Meyer.
Recuperati i resti umani, un gruppo di patologi spagnoli, olandesi e statunitensi lavorò per settimane nel tentativo di identificare le vittime. L'operazione si rivelò molto complessa e spesso impossibile: certi cadaveri erano ridotti in condizioni tali da risultare non identificabili oppure, come nel caso degli equipaggi, non esaminabili autopticamente. Dinnanzi a certe salme dilaniate, i patologi dovettero ricorrere ai raggi X per separare i resti umani da altri materiali.
Poiché l'incidente era avvenuto in territorio spagnolo, la responsabilità sulle indagini fu avocata alle autorità iberiche, coadiuvate da investigatori provenienti dai Paesi Bassi e Stati Uniti; in totale il pool di soggetti che si occupò del caso arrivò a contare circa 70 persone.
L'esame delle registrazioni delle scatole nere (peraltro reso complesso dai gravi danni che tali ausili avevano subìto nella sciagura) evidenziò che le comunicazioni fra la torre di controllo e i due aerei erano molto disturbate. Il copilota del Pan Am, Robert Bragg, sopravvissuto al disastro, rilasciò alcune testimonianze in contrasto con le registrazioni; dichiarò infatti che la torre di controllo aveva ordinato al suo aereo di imboccare l'uscita numero 4. Le registrazioni della scatola nera indicarono invece che i controllori avevano istruito il Clipper Victor a disimpegnare la pista adoperando l'intersezione numero 3 e che tale ordine (dopo un iniziale momento di confusione) era stato inequivocabilmente compreso dal Pan Am; la decisione di trasgredirlo era quindi da addebitarsi esclusivamente all'arbitrio del personale di volo statunitense. Bragg fu pertanto accusato di falsa testimonianza.
Le autorità conclusero che il disastro fu causato da una sfortunata sequenza di eventi che qualora fossero accaduti singolarmente avrebbero avuto esiti insignificanti; l'assenza di uno solo di questi avrebbe probabilmente evitato l'incidente. Venne comunque stabilito come fatto determinante la disobbedienza del Pan Am agli ordini di rullaggio della torre di controllo; l'analisi accurata dei movimenti degli aerei a terra accertò infatti che se il Pan Am avesse correttamente disimpegnato la pista all'intersezione numero 3 e non avesse percorso i 150 metri che intercorrevano tra quest'ultima e il raccordo 4, l'aereo americano avrebbe liberato la pista prima che quello olandese iniziasse a decollare e la collisione non sarebbe avvenuta.Egualmente incisivo nell'indurre il grave esito dell'incidente fu il comportamento dell'equipaggio del volo KLM, che lanciò il velivolo in decollo senza essere stato autorizzato dal controllore del traffico aereo. L'inchiesta precisò che la violazione delle direttive da parte del capitano van Zanten non fu intenzionale; egli era infatti pienamente convinto di essere stato autorizzato a decollare, avendo interpretato in tal senso le indicazioni fornitegli dalla torre di controllo con un linguaggio non convenzionale per gli standard aeronautici. Gli investigatori olandesi posero una maggiore enfasi su questo aspetto rispetto alle controparti statunitensi e spagnole, ma alla fine i vertici della KLM ammisero la corresponsabilità dell'equipaggio nell'incidente, disponendo risarcimenti finanziari ai parenti delle vittime.Queste furono, per sommi capi, le responsabilità addebitate alle varie parti in causa al termine dell'inchiesta dalla commissione generale:
All'equipaggio del Boeing Pan Am furono contestate la mancata obbedienza agli ordini della torre di controllo (con l'arbitraria scelta dell'uscita numero 4 al posto della 3 indicata dagli operatori) e lo stato di confusione all'interno della cabina di pilotaggio (causato dallo stress e dalla tensione accumulati a seguito dell'allarme bomba a Las Palmas, del conseguente dirottamento a Tenerife e della lunga attesa pre-rullaggio).
All'equipaggio del Boeing KLM venne egualmente contestato lo stato di stress e tensione accumulato a seguito dell'allarme bomba, del dirottamento e della lunga attesa (con in più la pressione dell'obbligo di decollare entro i limiti di tempo stabiliti dalla KLM), nonché la disobbedienza all'ordine di attesa pre-decollo impartito dalla torre di controllo, che i piloti olandesi fraintesero.
Al personale della torre di controllo di Tenerife (a sua volta sotto stress in quanto chiamato a gestire un volume di traffico senza precedenti) venne addebitata una pronuncia inglese imperfetta e di difficile comprensione (tale da indurre tra l'altro la confusione fra le parole "first" e "third" a bordo del Pan Am) e l'utilizzo di un linguaggio non convenzionale (con termini quali "ok" e "take-off" impiegati in circostanze inopportune).Venne infine rilevato che un ruolo decisivo nella catena degli eventi lo ebbero le cattive condizioni atmosferiche (sull'aeroporto cadeva la pioggia e la nebbia riduceva la visibilità al di sotto dei cento metri), le comunicazioni radio disturbate (complice il sovraffollamento delle poche frequenze disponibili) e i limiti della struttura aeroportuale (non preparata, al pari del proprio personale, a sostenere un traffico più che raddoppiato e composto anche da aerei di grandi dimensioni).
Tra le varie criticità che precedettero l'incidente (potendo quindi avere un ruolo nella sua dinamica) si annovera altresì il clima deteriorato tra i membri dell'equipaggio del KLM, che non poteva quindi agire come un team ben integrato.
Il comandante Jakob van Zanten era uno degli "uomini di punta" della KLM, forte di circa 30 anni di esperienza su svariate rotte internazionali. La sua foto era riprodotta sugli opuscoli promozionali pubblicati negli anni settanta dalla compagnia olandese; tali opuscoli erano presenti anche sul volo 4805 e, durante il viaggio da Amsterdam verso le Isole Canarie, molti passeggeri avevano notato con piacere che il pilota raffigurato su tutti i dépliant che stavano leggendo era proprio il comandante del loro aereo.Egli era quindi un comandante estremamente esperto e preparato; tuttavia, negli ultimi mesi prima dell'incidente, essendo stato nominato direttore del Centro Formazione Piloti della KLM, aveva svolto prevalentemente attività di istruzione al simulatore di volo, perdendo la quotidiana familiarità con la realtà di volo. A tal proposito, una delle caratteristiche fondamentali delle esercitazioni al simulatore di volo è che le procedure vengono svolte senza che vi sia realmente un'autorizzazione al decollo da parte di un controllore; trattandosi di un'azione simulata, è infatti proprio il comandante istruttore a dare l'autorizzazione all'allievo ad effettuare le varie manovre.
Ciò fu indicato, unitamente al linguaggio non standard utilizzato nel dialogo coi controllori spagnoli, come una delle cause decisive nell'indurre van Zanten a non obbedire agli ordini ricevuti. Essendo egli appena tornato in servizio attivo dopo sei mesi passati al simulatore, avrebbe inconsciamente agito secondo uno schema di routine consolidato nella sua mente, dandosi da solo l'autorizzazione al decollo (al simulatore avrebbe dovuto poi darla all'allievo), senza attendere l'intervento del controllore.
Il copilota del KLM, Klaas Meurs, era stato allievo di van Zanten e solo due mesi prima aveva superato, proprio sotto la sua supervisione, l'esame di qualifica per condurre i Boeing 747. Appare dunque probabile che il giovane pilota non disponesse della sicurezza sufficiente per contraddire o mettere in discussione le azioni del suo ex docente, ora suo comandante, che peraltro più volte l'aveva redarguito, sia in volo che nel corso delle manovre a terra, per vari motivi (ad esempio per aver attivato i tergicristalli senza che gli fosse stato chiesto esplicitamente o per non essere stato abbastanza reattivo nelle operazioni e nelle comunicazioni con la torre di controllo).
A complicare ulteriormente le dinamiche personali del cockpit olandese vi era la particolare situazione dell'ingegnere di volo Willem Schreuder, che era presidente di un'associazione sindacale interna alla KLM, risultando quindi una figura sgradita agli occhi di un soggetto come van Zanten, ufficiale di carriera e testimonial pubblicitario della compagnia olandese.
Il disastro indusse l'adozione di diversi cambiamenti nelle regole di gestione del traffico aereo.
Per prima cosa, le autorità aeronautiche introdussero l'obbligo di usare frasi standard nelle comunicazioni tra i velivoli e la torre di controllo, in modo da evitare qualsiasi fraintendimento. Fu proibito l'utilizzo di termini non convenzionali e venne reso obbligatorio ripetere integralmente l'ordine appena ricevuto nei casi di comunicazioni di particolare importanza, in modo da potersi accertare di averlo compreso correttamente e ricevere eventuali correzioni. Inoltre l'uso del termine take-off (decollo) fu ristretto alla sola autorizzazione al decollo; in qualsiasi altro contesto venne imposto, per riferirsi al decollo, di impiegare il più generico termine departure (partenza). Venne anche posta notevole attenzione sull'adeguata conoscenza e sulla corretta pronuncia della lingua inglese nelle comunicazioni radio per piloti e personale delle torri di controllo.Nel 1978 a Tenerife venne inaugurato un altro aeroporto, l'aeroporto di Tenerife-Sud, costruito dalla parte opposta dell'isola in una zona non soggetta alla nebbia, che ha gradatamente sostituito quello di Los Rodeos (poi ridenominato Tenerife-Norte), il quale è stato ristrutturato e adibito prevalentemente a voli locali.
Sono stati costruiti diversi monumenti in ricordo delle 583 vittime del disastro. Un memoriale si trova al Cimitero Westgaarde di Amsterdam e uno si trova a Westminster, in California. Il 27 marzo 2007, in occasione del trentesimo anniversario dell'incidente, è stato inaugurato un monumento anche nelle vicinanze dell'aeroporto di Los Rodeos, luogo del disastro.
Il disastro aereo di Tenerife è stato analizzato nella puntata Collisione fatale della prima stagione del documentario Quei Secondi Fatali trasmesso da National Geographic Channel e nella puntata Il disastro di Tenerife della sedicesima stagione del documentario Indagini ad alta quota trasmesso dal National geographic Channel.
È stato inoltre analizzato nella puntata INFERNO DI FUOCO Il disastro aereo di Tenerife del documentario La storia siamo noi trasmesso da Rai.
Nel primo episodio della terza stagione di Breaking Bad, il protagonista Walter White cita il disastro di Tenerife per sminuire un incidente aereo avvenuto sopra la città e sostenere che è nella natura umana dimenticare per sopravvivere dopo queste catastrofi.
Pur essendo l'incidente del 27 marzo 1977 il più noto, presso l'aeroporto di Los Rodeos avvennero altri due disastri che provocarono numerose vittime:
M. Depolo, Fattori umani e fattori organizzativi, Facoltà di Scienze Politiche Bologna, 2004/2005.
(EN) Macarthur Job, Air Disaster (Vol 1), New York, Motorbooks Intl, 1995, ISBN 978-1-875671-19-9.
 Besostri, Elio (a cura di), Take Off - L'aviazione, Volume 1, Novara, Istituto Geografico De Agostini, 1988.
(EN) 1001 Crash, The Tenerife disaster, 1001crash.com. URL consultato il 16 marzo 2011.
(EN) abovetopsecret.com, Tenerife, March 27 1977, page 1, abovetopsecret.com. URL consultato il 15 marzo 2011.
(EN) Air Crash Observer, Tenerife crash March 27th, 1977 (PDF), aircrashobserver.com, 5 maggio 2009. URL consultato il 21 marzo 2011.
(EN) airliners.net, N736PA Photo Search Results, airliners.net. URL consultato il 14 marzo 2011.
(EN) Airmanshiponline.com, Story written by Airmanshiponline.com, project-tenerife.com. URL consultato il 15 marzo 2011.
(EN) airliners.net, PH-BUF Photo Search Results, airliners.net. URL consultato il 14 marzo 2011.
(EN) airsafe.com, Fatal Plane Crashes and Significant Events Since 1970 for KLM, airsafe.com. URL consultato il 14 marzo 2011.
(EN) Aviation Safety Network, ASN Aircraft accident Boeing 747-121 N736PA Tenerife-Norte Los Rodeos Airport (TFN), aviation-safety.net. URL consultato il 14 marzo 2011.
(EN) Aviation Sri Lanka, Worst Air Disaster, su atcsl.tripod.com. URL consultato il 15 marzo 2011.
(EN) Bragg, Robert, Robert's Transcript, tenerifecrash.com. URL consultato il 16 marzo 2011 (archiviato dall'url originale il 16 luglio 2011).
(EN) Kilroy, Chris, Special Report: Tenerife, airdisaster.com. URL consultato il 14 marzo 2011 (archiviato dall'url originale il 18 ottobre 2007).
(FR) Mecifi, Amine, KLM 4805 et Pan Am 1736 - Cauchemar à Ténériffe, su securiteaerienne.com, 6 novembre 2007. URL consultato il 14 marzo 2011.
(EN) Mondout, Patrick, Pair of 747s Collide in Worst Air Disaster of 20th Century, super70s.com. URL consultato il 15 marzo 2011.
(EN) NASB, Final report and comments of the Netherlands Aviation Safety Board (PDF), skybrary.aero. URL consultato il 15 marzo 2011.
(EN) Nova, The Deadliest Plane Crash, pbs.org, 17 ottobre 2006. URL consultato il 16 marzo 2011.
(EN) Project-Tenerife.com, About the identifying of the victims, project-tenerife.com. URL consultato il 15 marzo 2011.
(EN) Project-Tenerife.com, Aircraft accident report (PDF), project-tenerife.com. URL consultato il 14 marzo 2011.
(EN) Project-Tenerife.com, KLM magazine (JPG), project-tenerife.com. URL consultato il 15 marzo 2011.
(EN) Ranter, Harro, Accident Report KLM Pan Am, pan-american.de. URL consultato il 21 marzo 2011.
(EN) Smith, Patrick, A look back at the catastrophic chain of events, salon.com, 6 aprile 2007. URL consultato il 18 marzo 2011.
(EN) START - National Consortium for the Study of Terrorism and Responses to Terrorism, Canary Islands Independence Movement, start.umd.edu. URL consultato il 10 ottobre 2015.
(EN) Tenerife Information Centre, The Tenerife Airport Disaster - the worst in aviation history, tenerife-information-centre.com. URL consultato il 15 marzo 2011.
(EN) theairlinepilots.com, KLM Pan Am Disaster, theairlinepilots.com, 26 agosto 2006. URL consultato il 14 marzo 2011.
Jan Bartelski, Disasters in the Air, Londra, Airlife Publishing Ltd, 2000, ISBN 1-84037-204-4.
 Alan Diehl, Human Performance Aspects of Aircraft Accidents, in R.S. JENSEN, Aviation Psychology, Brookfield, Vermont Gower Technical Books, 1989.
 Karl E. Weick, The Vulnerable System: An Analysis of the Tenerife Air Disaster, in Journal of Management, vol.16, 3, 571-593, 1990.
Wikimedia Commons contiene immagini o altri file sul disastro aereo di Tenerife
Rapporti finali delle autorità spagnole e commenti degli investigatori olandesi
(EN)  "KLM, B-747, PH-BUF and Pan Am, B-747, N736, collision at Tenerife Airport, Spain, on 27 March 1977." () - Subsecretaría de Aviación Civil, Spagna. Distribuito tramite circolare ICAO con commenti della Netherlands Aviation Safety Board
(ES)  "A-102/1977 y A-103/1977 Accidente Ocurrido el 27 de Marzo de 1977 a las Aeronaves Boeing 747, Matrícula PH-BUF de K.L.M. y Aeronave Boeing 747, matrícula N736PA de PANAM en el Aeropuerto de los Rodeos, Tenerife (Islas Canarias)." - Hosted by the Civil Aviation Accident and Incident Investigation Commission
 International Tenerife Memorial, su tenerife-memorial.org (archiviato dall'url originale il 6 agosto 2016).