
Kastoria (in greco Καστοριά) è un comune della Grecia situato nella periferia della Macedonia Occidentale (unità periferica di Kastoria) con 37.094 abitanti secondo i dati del censimento 2001.
A seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune è ora di 763 km² e la popolazione è passata da 16.218 a 37.094 abitanti.
È un centro rinomato nella produzione di pellicce, e può vantare, oltre che discrete attività agricole, un grande patrimonio artistico, composto da ben 54 splendide chiese bizantine e medievali.
Kastoria ebbe una storia lunga e gloriosa, ma oggi vive un calo demografico dovuto alla posizione geografica interna, a 600 m sul mare.
(EL) Sito ufficiale, su kastoriacity.gr. URL consultato il 20 ottobre 2010 (archiviato dall'url originale il 20 giugno 2010).
(EL, EN) Portale di informazioni su Kastoria, su kastoras.info. URL consultato l'11 settembre 2018 (archiviato dall'url originale il 10 aprile 2006).
 Dispilio Lakeside Neolithic Settlement, su web.auth.gr. URL consultato il 20 aprile 2010 (archiviato dall'url originale il 1º aprile 2007).

In carriera ha vinto un titolo di doppio, il WTA Austrian Open nel 1982, in coppia con Yvona Brzáková. Nei tornei del Grande Slam ha ottenuto il suo miglior risultato raggiungendo i quarti di finale di doppio all'Open di Francia nel 1985, in coppia con la connazionale Andrea Holíková.
(EN) WTA Finals (PDF), su wtatennis.com. URL consultato il 2 settembre 2014 (archiviato dall'url originale il 6 maggio 2016).
Kaworu Nagisa (渚 カヲル Nagisa Kaworu?) è un personaggio della serie televisiva anime Neon Genesis Evangelion, prodotta dallo studio Gainax e diretta da Hideaki Anno, e dell'omonimo manga scritto e disegnato da Yoshiyuki Sadamoto. Nel doppiaggio originale è interpretato da Akira Ishida, mentre nell'adattamento italiano il suo ruolo è stato affidato a Massimiliano Alto nella serie e nel The Feature Film, a David Chevalier nelle successive apparizioni home-video e a Gabriele Patriarca nel ridoppiaggio per Netflix. Il personaggio è comparso in numerose opere tratte dalla serie animata, in diversi manga spin-off, videogiochi, visual novel, nell'original net anime Petit Eva - Evangelion@School e nella tetralogia cinematografica Rebuild of Evangelion.
Nella serie e nel manga originali, Kaworu, noto con il nome di Tabris, è l'ultimo esemplare di una serie di misteriosi nemici chiamati Angeli. Viene inviato al quartier generale dell'agenzia speciale Nerv in qualità di pilota di un gigantesco mecha chiamato Eva-02. Giunto alla Nerv stringe immediatamente amicizia con Shinji Ikari, pilota dell'Eva-01, dando prova di nutrire grande affetto nei suoi confronti. Tuttavia, dopo aver preso controllo dell'Eva-02, Kaworu tenta di ricongiungersi con il primo Angelo Adam, che crede custodito all'interno del quartier generale dell'organizzazione. Dopo aver scoperto che l'entità rinchiusa presso la sede della Nerv è in realtà il secondo Angelo Lilith, chiede all'amico Shinji di essere ucciso, onde permettere al genere umano di sopravvivere.
Benché sia apparso, per quanto concerne la serie originale, solamente nel ventiquattresimo episodio, il personaggio di Kaworu ha goduto di una vasta popolarità tra il pubblico e gli appassionati di animazione, figurando così in cima a diversi sondaggi di popolarità e ottenendo numerosi riconoscimenti. Alcuni critici hanno biasimato l'ambiguità del suo ruolo, la poca chiarezza del suo operato e i toni omosessuali del suo rapporto con Shinji; altri invece ne hanno elogiato la personalità aperta, socievole e affettuosa.
Akio Satsukawa, sceneggiatore del ventiquattresimo episodio di Neon Genesis Evangelion, decise di dare al personaggio il cognome Nagisa (lett. "spiaggia") sia per omaggiare il regista giapponese Nagisa Ōshima, sia per il suo «legame con il mare». La scelta gli permise di collegarsi ai nomi di molti altri personaggi della serie, ispirati ad alcune navi della Marina imperiale giapponese, e più in particolare alla parola nami (波? lett. "onda"), presente nel cognome di Rei Ayanami. Durante le fasi di ideazione si decise di scrivere il nome Kaworu con il katakana ヲ wo?, che viene normalmente sostituito con オ o? nella grafia contemporanea カオル Kaoru?. Il kanji 渚 Nagisa? invece fu scelto per il suo legame grafico con il katakana シ shi? e il kanji 者 sha?, particolare che rimanda al titolo giapponese della puntata, "L'ultimo messaggero sacrificale" (最後のシ者 Saigo no shisha?). Lo sceneggiatore creò così un gioco di parole con il fonema shisha, "messaggero" (使者?) o "morto", "defunto" (死者?), scelta che permise di collegarsi alla particolare biografia del personaggio, introdotto e deceduto nello stesso episodio della serie.
Secondo Hideaki Anno, regista della serie, Kaworu avrebbe dovuto essere una «versione idealizzata di Shinji». Come molti altri personaggi, egli lo concepì basandosi sulla propria personalità, e più in particolare sulla propria ombra, cioè il lato oscuro e incosciente della psiche postulato da Carl Gustav Jung. Negli intenti iniziali del regista, nel ventiduesimo episodio della serie sarebbe dovuto apparire un «bishōnen costantemente accompagnato da un gatto domestico». Al ragazzo sarebbe stato permesso dalla Nerv di penetrare all'interno dei propri laboratori e, dopo uno scontro in cui Shinji si sarebbe ritrovato «nel dilemma di dover combattere contro un Angelo apparentemente antropomorfo», sarebbe stato rivelato «il più grande segreto dell'organizzazione». Nella prima versione degli eventi il vero Angelo sarebbe dovuto essere in realtà il gatto e il ragazzo una semplice marionetta ai suoi comandi; il progetto iniziale però fu abbandonato, e alcuni elementi furono fatti confluire nel personaggio di Kaworu. In alcune proposte preliminari fu dotato di un core (コア koa?, lett. "nucleo"), un organo caratteristico di tutti gli Angeli, e della capacità di modificare il proprio aspetto con una metamorfosi, altre idee poi accantonate durante la produzione della serie. Una volta stabilito di farlo apparire nei panni di un Angelo dalle fattezze antropomorfe, Anno decise di farlo conversare attraverso un linguaggio umano, differenziandolo così da tutti gli esemplari della sua razza. Il suo character design, affidato a Yoshiyuki Sadamoto, fu concepito per essere «più elegante e più raffinato» di quello di Shinji, rispetto al quale avrebbe dovuto essere «più alto, più magro e con un volto più piccolo». Per i tratti somatici del volto si decise invece di fondere insieme quelli di Rei, Shinji e Asuka Sōryū Langley. Anche Hideaki Anno diede alcune direttive: ad esempio, in seguito a una personale richiesta del regista, i suoi occhi furono tinti di rosso, per tracciare un'analogia con quelli di Rei e conferirgli «un'impressione distinta». Benché fosse stato concepito per apparire soltanto negli episodi finali, durante la realizzazione della sigla di apertura della serie animata si decise di raffigurarlo con un bozzetto di Sadamoto, e, per sottolineare la sua natura di Angelo e definirne il ruolo, in fase di montaggio lo schizzo fu inserito subito prima di un fotogramma ritraente Rei Ayanami e la didascalia Angels.
In fase di produzione Anno e Satsukawa scrissero alcune bozze per la sceneggiatura del ventiquattresimo episodio, nelle quali il suo rapporto con Shinji Ikari, protagonista maschile della serie, avrebbe presentato meno ambiguità. In una delle bozze, Kaworu e Shinji avrebbero nuotato nudi in un fiume, si sarebbero baciati e avrebbero suonato il violoncello e il violino insieme. Nonostante la forte carica omoerotica del copione di Satsukawa, Anno non provò a dissuadere il collega, mantenendone intatta l'atmosfera. Tuttavia lo staff di Evangelion bocciò alcune proposte dei copioni originali, ritenendole inadatte alla fascia oraria della serie, trasmessa il tardo pomeriggio da TV Tokyo. I copioni quindi subirono diverse modifiche, che non cambiarono o alterarono la natura del personaggio: ad esempio, per focalizzarsi sul suo rapporto con Shinji, Anno eliminò la scena del fiume e decise di inserire uno spezzone in cui i due ragazzi facessero il bagno insieme nei bagni termali della Nerv. Inoltre, secondo alcuni appassionati per la scena del bagno e il personaggio di Kaworu si prese come modello Kunihiko Ikuhara, regista della serie animata Sailor Moon e amico di Hideaki Anno. Ikuhara, in un'intervista, smentì le voci, affermando di non essere stato minimamente coinvolto nella creazione del personaggio, ma confessò la sua stretta corrispondenza con Anno, con cui era in buoni rapporti fin dalle prime fasi progettuali di Neon Genesis Evangelion. Durate la produzione di Sailor Moon infatti l'intero staff andò in gita alle terme, e Ikuhara conversò tutta la notte con il collega, animatore di alcuni episodi della serie. La conversazione di quella notte potrebbe aver effettivamente influenzato la personalità del personaggio e i suoi dialoghi con Shinji; anche Ikuhara, guardando l'episodio, notò come il contesto della conversazione fosse «praticamente identico».
In tutti i media in cui compare, Kaworu Nagisa è interpretato da Akira Ishida. Nel 1997, anno d'uscita del film The End of Evangelion, il doppiatore affermò di aver trovato «molto difficoltoso» il ruolo, e di essersi sentito «parecchio sotto pressione» per il doppiaggio della versione cinematografica. La sua tensione emotiva crebbe in modo esponenziale quando seppe che ci sarebbero stati due film conclusivi, ma rimase estremamente soddisfatto della propria interpretazione. Ishida interpretò il personaggio anche in numerosi spin-off tratti dalla serie originale, o in alcuni videogiochi, come in Meitantei Evangelion e Shin seiki Evangelion - Kōtetsu no girlfriend 2nd. Al momento di registrare Evangelion: 1.0 You Are (Not) Alone, primo capitolo della tetralogia cinematografica Rebuild of Evangelion, Anno gli spiegò dettagliatamente il ruolo rivestito da Kaworu nella nuova versione cinematografica e il suo rapporto con Shinji, fornendogli svariate indicazioni e alcune informazioni riservate, precluse a tutti gli altri doppiatori. Anche durante le sessioni per il doppiaggio di Evangelion: 3.0 You Can (Not) Redo si sentì teso, ma, affiancato e istruito passo per passo dal regista, riuscì a superare l'ansia da prestazione e a riprendere il ruolo.
Nell'adattamento italiano della serie animata originale e del film Neon Genesis Evangelion: The Feature Film il suo ruolo è stato affidato a Massimiliano Alto. Nel doppiaggio italiano dei due film conclusivi del 1997, curato dalla Panini Video, è interpretato da David Chevalier e il suo nome è pronunciato Kowaru [ko'waru]. Chevalier ha successivamente ripreso il ruolo per i film del Rebuild of Evangelion. In lingua inglese è doppiato da diversi attori: nella serie originale è interpretato da Kyle Sturdivant, nella versione director's cut da Greg Ayres, nei due film del 1997 da Aaron Krohn e in Rebuild of Evangelion da Jerry Jewell. Nell'adattamento francese è doppiato da Olivier Jankovic e in quello catalano da Claudi Domingo. Nel doppiaggio tedesco della serie originale e dei primi film di Rebuild of Evangelion è interpretato da Robin Kahnmeyer, nei due film conclusivi del 1997 da Markus Pfeiffer e da Dirk Petrick in Evangelion 3.0. In lingua spagnola è doppiato da Jordi Pons; nella versione latinoamericana invece è interpretato da Ernesto Lezama e, in un secondo doppiaggio, da Edson Matus.
Kaworu Nagisa nasce il 13 settembre del 2000, il giorno esatto del Second Impact, un'enorme calamità verificatasi nel Polo Sud e causata dal primo di una serie di nemici chiamati Angeli. Tutti i dati sul suo passato vengono cancellati, così da occultare la sua vera identità, che corrisponde a quella di Tabris, diciassettesimo Angelo e «ultimo messaggero sacrificale». In seguito al Second Impact viene impiantata in lui l'anima del primo Angelo, Adam, apparentemente «recuperata» da una misteriosa organizzazione chiamata Seele. A differenza di tutti gli altri Angeli, riesce a sviluppare sentimenti vicini a quelli degli esseri umani e a comunicare con loro. Nel 2015 la Seele e un misterioso organo chiamato Commissione per il Perfezionamento dell'Uomo lo inviano al quartier generale dell'agenzia speciale Nerv per compiere una missione in qualità di Fifth Children e sostituto di Asuka Sōryū Langley, diventata incapace di pilotare l'Unità 02 a lei assegnata.
Dal punto di vista estetico, Kaworu è un ragazzo dai capelli grigi, il colorito pallido e gli occhi rossi, solito riferirsi agli esseri umani con il termine «Lilim». Pare che la Seele lo abbia catturato quando era ancora in uno stato embrionale. La sua posizione di pilota gli consente di introdursi senza nessuna mediazione nella Nerv, destando però le perplessità di Misato Katsuragi, maggiore del reparto operativo dell'organizzazione. Una volta giunto nel quartier generale, entra in contatto con Rei Ayanami, First Children e pilota dell'Eva-00, e confessa di condividere la sua natura di ibrido. Subito dopo essere giunto nella città di Neo Tokyo-3 incontra Shinji Ikari, Third Children e pilota dell'Eva-01, forse premeditatamente. Egli stringe immediatamente amicizia con lui, dimostrando un'incondizionata e sincera simpatia nei suoi confronti. Il ragazzo viene sottoposto a un test di sincronia con l'Unità 02, ottenendo un risultato così alto da sbalordire l'intero staff dell'organizzazione e variando arbitrariamente il proprio tasso di sincronia con l'umanoide. Sfruttando le sue capacità, Kaworu riesce a manipolare e a controllare i movimenti dell'Unità 02, nel tentativo di introdursi nel Terminal Dogma del quartier generale della Nerv ed entrare in contatto con l'Angelo Adam, che si suppone custodito all'interno della struttura. Malgrado le sue sembianze antropomorfe e la sua apparente mancanza di armi, il giovane dimostra di possedere una serie di capacità anomale, fra le quali la levitazione e l'AT Field, potente campo di forza caratteristico degli Angeli e degli Evangelion. Giunto a destinazione scopre che all'interno della base non è custodito Adam, ma il secondo Angelo Lilith. Alla vista di Lilith, Kaworu interrompe il suo tentativo di contatto e decide di conservare la stirpe dei Lilim, suoi discendenti, piuttosto che provocarne l'estinzione, lasciandosi uccidere dall'Eva-01.
Kaworu Nagisa è un ragazzo erudito con una personalità schietta, sincera e distaccata. Nonostante l'apparente naturalezza e apertura cela i propri sentimenti alle altre persone, eccezion fatta per il suo collega, il Third Children Shinji Ikari, la prima persona con cui entra in contatto dopo essere giunto a Neo Tokyo-3. Nel ventiquattresimo episodio della serie originale afferma di essere nato per incontrarlo e gli confessa i propri sentimenti con la frase «Ti voglio bene» (好きってことさ Suki tte koto sa?), in cui la parola 好き suki? assume il significato di "piacere", "amare qualcuno". Malgrado Shinji sia propenso a mantenere una certa distanza emotiva nei confronti delle altre persone, il Fifth Children è capace di aprire il suo cuore e fargli esprimere apertamente i propri sentimenti. Il giovane mostra di provare simpatia disinteressata e spontanea nei confronti del compagno, verso il quale sembra nutrire un sincero e incondizionato affetto, completamente slegato dalla sua natura di diciassettesimo Angelo. Dopo essersi conosciuti, Shinji, riconoscendo la sincerità delle sue azioni, lo lascia avvicinare. Nonostante la brevità del tempo trascorso insieme, i due giovani sono attratti l'un l'altro e costruiscono un rapporto basato su una profonda stima reciproca.
Kaworu diventa la prima persona a dire a Shinji di amarlo, e la prima a cui quest'ultimo abbia aperto il proprio cuore. Dopo la sua morte, il Third Children ricade in uno stato di profonda afflizione per la perdita subita e si chiude nuovamente in se stesso. Secondo Kunihiko Ikuhara, Kaworu accetta il compagno incondizionatamente, senza che questi debba sforzarsi per cercare di essere diverso da come è: «Shinji viene tiranneggiato dal padre, schiaffeggiato da Ayanami, chiamato stupido da Asuka e Misato gli urla di comportarsi da uomo; non riceve molta compassione dagli altri, e credo che in questa situazione l'unico a dirgli che va bene così com'è sia Kaworu». Poco prima di morire, Kaworu mantiene immutato il proprio sentimento di affetto per il compagno e si dichiara contento di averlo incontrato.
Per Shinji, Kaworu si rivela il primo amico di cui potersi fidare ciecamente, tanto da suscitare in lui un interesse romantico omosessuale. Da parte sua, il Fifth Children seduce Shinji con il suo «fascino misterioso», diventando l'unica persona che egli abbia mai amato veramente. Kotono Mitsuishi e Megumi Hayashibara, interpreti originali di Misato e Rei, hanno paragonato la coppia a Orohime e Hikonoshi, i due leggendari amanti del mito della tanabata. Il loro rapporto rimane invariato anche nel film Evangelion 3.0, terzo capitolo della tetralogia Rebuild of Evangelion, in cui i due Children pilotano l'Eva-13 insieme. Ad Akira Ishida, interprete di Kaworu, fu chiesto se la sequenza potesse essere interpretata come una «scena d'amore»; Ishida rispose dicendo di non avere una risposta certa alla domanda e di voler lasciare l'interpretazione agli appassionati più accaniti: «Ma, alla fin fine, il fatto che siano nella stessa unità è "diverso", perché perseguono lo stesso scopo insieme. Sembra rappresentare la profondità del loro legame». Anche in altri media viene sottolineata la forte relazione affettiva fra i due compagni. Nel videogioco Neon Genesis Evangelion 2: Another Cases Kaworu prova un profondo sentimento di amore nei confronti di Shinji, e, nutrendo scarso interesse verso il sesso femminile, preferisce avere una relazione «love love» (ラブラブ rabu rabu?) con lui, evitando ogni altro legame. Nel videogioco Neon Genesis Evangelion The Shinji Ikari Raising Project, il giocatore ha la possibilità di far diventare Kaworu il migliore amico di Shinji e di far intraprendere loro una relazione.
Nel manga di Yoshiyuki Sadamoto, Kaworu viene introdotto in un arco narrativo corrispondente al diciannovesimo episodio della serie. Nel 57º capitolo del fumetto incontra Shinji nelle rovine di una chiesa durante un assolo di pianoforte e viene arruolato alla Nerv per rimpiazzare il Fourth Children Tōji Suzuhara, morto in uno scontro, combattendo al fianco di Rei Ayanami contro l'Angelo Armisael. Anche il suo ruolo di Angelo subisce mutamenti, venendo presentato in veste di dodicesimo anziché diciassettesimo. In questa versione degli eventi, Shinji nutre forti sospetti verso il Fifth Children, accusandolo di violare insistentemente il suo spazio personale. Tuttavia, in seguito al decesso di Rei, si trasferisce temporaneamente a casa sua, afflitto e affranto dalla perdita appena subita. A differenza della serie animata originale, in cui permane una certa ambiguità riguardo alla vera natura del rapporto fra i due ragazzi, lasciando grande libertà interpretativa agli spettatori, per la realizzazione del manga Sadamoto ha deciso di modificare la caratterizzazione di Kaworu e di lasciare meno libertà al lettore. Nel fumetto, Kaworu prova per Shinji un riflesso dei sentimenti di Rei, ma egli stesso non riesce a comprendere questi sentimenti e Shinji, interessato a lui ma irritato dal suo comportamento, lo rifiuta, «perché lui non è Rei». Secondo il character design, in quel particolare momento della propria vita Shinji «non vuole l'affetto di una ragazza, ma l'approvazione di un altro ragazzo». A differenza di Hideaki Anno, che ha voluto affibbiare a Kaworu l'immagine di un «uomo ideale», Yoshiyuki Sadamoto, credendo che gli esseri umani siano l'ultima tappa evolutiva degli Angeli, ha cercato di rappresentarlo come un personaggio «pre-umano» e ingenuo.
Il personaggio di Kaworu Nagisa compare inoltre nel videogioco Shin seiki Evangelion - Kōtetsu no girlfriend 2nd. In questa versione degli eventi, Kaworu ha un rapporto estremamente affiatato con Shinji. Fra i vari scenari che coinvolgono i due ragazzi è presente una scena in cui suonano il violoncello e il violino insieme, riprendendo un'idea proposta in uno dei copioni originali della serie. In un altro scenario, Kaworu bacia Shinji sulle labbra. Ulteriori differenze vengono introdotte in Neon Genesis Evangelion The Shinji Ikari Raising Project, in cui viene fatto avvicinare a Shinji per volontà della dottoressa Ritsuko Akagi. Nella tetralogia Rebuild of Evangelion, remake della serie originale, il personaggio svolge un ruolo di fondamentale importanza e sembra essere al corrente di molti dettagli della vita di Shinji. Nei primi due film si risveglia sulla superficie lunare per dialogare con l'organizzazione segreta chiamata Seele, per poi scendere dalla Luna a bordo di un'Unità Evangelion nota con il nome di Mark.06. In Evangelion: 3.0 You Can (Not) Redo, ambientato a distanza di quattordici anni dal precedente lungometraggio, lavora per la Nerv e viene incaricato di pilotare l'Eva-13 assieme a Shinji per conto di Gendō Ikari. Egli interpreta il ruolo di primo e tredicesimo Angelo, morendo sacrificandosi per salvare l'amico. Nel manga Evangelion - Detective Shinji Ikari, i personaggi di Ryōji Kaji e di Kaworu vengono raffigurati come due investigatori privati a cui Shinji è costretto a chiedere aiuto; in questo universo alternativo viene presentato come un suo nuovo compagno di classe, e Shinji finisce per indagare su un misterioso caso di cronaca insieme a lui.
Nell'angelologia occidentale Tabris è l'angelo del libero arbitrio e della libertà, e nel Nuctemeron di Apollonio di Tiana viene menzionato fra i geni della sesta ora. Collegandosi alla tradizione giudaico-cristiana, il Tabris di Neon Genesis Evangelion sceglie di lasciarsi uccidere da Shinji, trovando nella morte la propria libertà. Lo stesso Nuctemeron cita un demone della terza ora chiamato Cahor (カホル Kahoru?), indicato come l'angelo della menzogna e della falsità, particolare che potrebbe essere collegato alle sue ingannevoli sembianze antropomorfe. Oltre che con gli omonimi delle antiche fonti sacre, il personaggio presenta alcune affinità con Lalah Sune di Mobile Suit Gundam. Secondo Yūichirō Oguro, curatore di alcuni contenuti delle edizioni home video di Neon Genesis Evangelion, il loro rapporto con il protagonista maschile della vicenda traccia una forte analogia fra i personaggi: entrambi compaiono negli ultimi episodi della serie e sembrano riuscire a comprendere i sentimenti e le aspirazioni del compagno, morendo per mano sua.
Alcuni appassionati interpretarono la sua figura in chiave negativa, vedendolo come un semplice Angelo che inganna e usa Shinji per i propri scopi personali. Di contro, Evangelion Chronicle, rivista ufficiale sulla serie, afferma la sincerità dell'affettuostà di Kaworu, onestamente interessato al ragazzo. Mike Crandol, recensore di Anime News Network, in un'analisi interpretativa della serie ha inteso il loro rapporto come una metafora «dell'accettazione» e dell'amore incondizionato, «ma, come queste cose, Kaworu dimostra di non essere vero». Anche il suo collega Zac Bertschy, in una recensione del film Evangelion 3.0, ha fornito un'interpretazione simile. Pur non interpretandolo come un antagonista o una figura negativa, secondo Bertschy la sua presenza dimostra la grande fragilità emotiva di Shinji e la difficoltà del suo lungo percorso di autoaccettazione: «Kaworu è un compagno premuroso e amorevole che si preoccupa per la felicità di Shinji, che si rifiuta di lasciarlo indietro, e che prende il terribile fardello di Shinji sulle proprie spalle». Secondo Elliot Gay, recensore del sito web Japanator.com, Kaworu è una figura essenzialmente positiva, e rappresenta «la speranza di poter rimediare ai propri errori».
Nonostante la sua breve comparsa, il personaggio di Kaworu diventò estremamente popolare, tanto da rivaleggiare con le protagoniste femminili di Neon Genesis Evangelion: Rei Ayanami e Asuka Sōryū Langley. L'apprezzamento del personaggio si rifletté in numerosi sondaggi. Nel 1997 e nel 1998, Kaworu conquistò il secondo e il sesto posto fra i personaggi maschili più popolari del momento in due sondaggi condotti dalla rivista Animage. Nelle classifiche mensili sui personaggi animati più apprezzati del momento dai lettori del periodico Newtype, Kaworu Nagisa riuscì a conquistare in diverse occasioni le prime posizioni: ad agosto e settembre 2009 emerse al sesto e al terzo posto; a ottobre si classificò quarto. A marzo dell'anno seguente, Newtype lo inserì fra i «personaggi maschili più popolari degli anni novanta», indagine in cui conquistò la seconda posizione.
Nel 2014 il sito web Charapedia chiese a circa diecimila appassionati di animazione quale morte avesse avuto il maggiore impatto emotivo su di loro, occasione in cui il decesso di Kaworu si posizionò al 19º posto. Due anni più tardi, il sito Anime News Network promosse un sondaggio sui piloti più forti dell'animazione giapponese; nell'elenco dei personaggi più votati dagli utenti, Kaworu Nagisa emerse al sedicesimo posto, così come risultò diciannovesimo in una lista simile stilata nel 2016 dagli utenti di Charapedia. A gennaio 2017 la testata giornalistica giapponese Livedoor News chiese ai propri lettori quale fosse il migliore Angelo di Neon Genesis Evangelion, sondaggio in cui Kaworu Nagisa conquistò il terzo posto. Fra le possibili ragioni della popolarità di Tabris, Livedoor News ha citato il contrasto fra il suo aspetto antropomorfo e l'alone della sua figura, «che non lascia percepire un briciolo di umanità».
Secondo lo scrittore Patrick Drazen, durante la prima messa in onda della serie nacquero numerose controversie sul rapporto fra Kaworu e Shinji e se fra i due vi fosse una relazione omosessuale. Drazen stesso, nel suo libro Anime Explosion!, ha espresso una propria interpretazione, che esclude però una possibile relazione affettiva fra i due ragazzi. Lynzee Loveridge di Anime News Network ha interpretato Kaworu come una figura negativa, dicendo che «la sua gentilezza [nei confronti di Shinji] nasconde un lato disgustoso», tanto da inserirlo fra «gli angeli più cattivi dell'animazione giapponese». Il suo collega Kenneth Lee ha criticato il personaggio e i toni omosessuali della sua relazione con Shinji, dicendo: «Kaworu è una figura enigmatica che mette ancora più carne al fuoco e confusione, e l'unica cosa che riesce a fare è sollevare ancora più domande senza risposta. [...] L'elemento omosessuale è probabilmente l'aspetto più inquietante, gratuito e inutile del ventiquattresimo episodio». Secondo Lee, l'apertura che Shinji dimostra nei suoi confronti è totalmente ingiustificata e «irrazionale»: «In conclusione, sembra che l'omosessualità sia solamente uno specchio per le allodole per attrarre la generazione X».
Opinione diametralmente opposta è stata data dalla sua collega Lyznee Loveridge, che ha inserito il duo fra le «otto coppie alternative che toccheranno i cuori [degli spettatori]»: «Il destino della loro relazione è tragico, ma il poco tempo che i due trascorrono insieme è un soffio d'aria fresca rispetto all'egoismo che contraddistingue i rapporti tra tutti gli altri personaggi della serie». Nate Schoonover del sito Non-productive.com ha lodato la personalità di Kaworu e la scelta di inserire delle tematiche omosessuali, definendola una mossa «audace» e ben riuscita. Anche l'emittente radiofonica cilena Teletrece ha elogiato la serie per la rappresentazione di una relazione omosessuale «rendendola parte integrante della complessa psicologia dei personaggi». Il sito Screwattack ha difeso apertamente la coppia e ha inserito Kaworu fra gli otto personaggi maschili più attraenti della storia dell'animazione giapponese. Secondo il giornale peruviano La republica, gran parte dei commenti negativi sul loro rapporto potrebbero essere dovuti al fatto che gli appassionati d'animazione occidentali «non sono abituati a vedere conversazioni di questo tipo fra persone dello stesso sesso». Mary Lee Sauders di Manga Tokyo ha però criticato l'immediato decesso del personaggio e la brusca interruzione del suo rapporto con Shinji.
La scrittrice Dani Cavallaro ha elogiato l'ultima «memorabile» sequenza del personaggio, intrappolato fra le mani dell'Eva-01 di Shinji, segnata da un lungo fermo-immagine di sessanta secondi. Secondo il sito Asiascape.org la scena rappresenta uno dei momenti più artisticamente e registicamente riusciti della serie. Carlo Santos, altro recensore di Anime News Network, ha dichiarato di aver apprezzato parecchio il personaggio di Kaworu e il ruolo da lui rivestito nel manga di Sadamoto: «La tensione [fra Kaworu e Shinji] diventa una delle sottotrame più intriganti [del manga]». Zac Bertschy, recensendo il film Evangelion 3.0, ha apprezzato lo sviluppo della loro relazione, descrivendola come il «punto di forza» del lungometraggio. La rivista Anime Reign Magazine ha espresso un parere del tutto analogo, sino ad arrivare a considerarlo uno dei pochi pregi della caratterizzazione dei personaggi del film.
Il personaggio di Kaworu Nagisa è stato raffigurato in svariate campagne pubblicitarie e un'ampia gamma di articoli di merchandising, fra i quali diversi tipi di action figure, borse, zaini, profumi, dolciumi, cosmetici e vestiario. Nel 2005 il mangaka Mine Yoshizaki ha progettato una action figure dell'Angelo Tabris in versione femminile per celebrare il decimo anniversario di Evangelion. Nel 2015 la casa editrice giapponese Kadokawa ha pubblicato un libro interamente dedicato a lui intitolato Kaworu 2015: Nagisa Kaworu shashin-shū (KAWORU 2015 －渚カヲル写真集－?), contenente illustrazioni inedite e numerose informazioni e approfondimenti. Nello stesso anno la catena 7-Eleven ha messo in commercio statue ad altezza naturale di 166 cm del personaggio, messe all'asta e vendute a oltre 1 728 000 yen. Nel 2017 l'Evangelion Store, il negozio ufficiale di Evangelion, ha inaugurato un festival estivo interamente dedicato a lui, mettendo in vendita massicce quantità di merchandising inedito.
Oltre che nei vari videogiochi tratti dalla serie animata originale, il personaggio è stato usato in alcuni giochi distaccati dal franchise di Neon Genesis Evangelion, come in Kaku-san-sei Million Arthur, pubblicato dall'azienda Square Enix, Hortensia Saga di SEGA e i videogiochi Keri hime sweets, Summons Board, Divine Gate di GunHo Online Entertainment, Monster Strike e Puyopuyo!! Quest. Data la sua immensa popolarità fra gli appassionati della serie, Kaworu è uno dei personaggi più utilizzati e omaggiati nel mercato dōjinshi. Nel 2018 è stato usato per alcuni prodotti e funzionalità del 500 Type Eva, un treno ad alta velocità interamente dedicato a Evangelion. Tony Takezaki lo ha omaggiato nel suo fumetto Tony Takezaki's Evangelion, in cui viene parodiato da Keroro, protagonista di Keroro Gunso. Citazioni, riferimenti e omaggi visivi e concettuali al personaggio di Kaworu sono presenti nel fumetto Ragnoverso, nel dorama Nigeru wa haji da ga yaku ni tatsu e negli anime Sayonara Zetsubō-sensei e Hayate no gotoku!. Anche l'attrice giapponese Chiaki Kuriyama ha dichiarato di avere un grande debito artistico nei suoi confronti e di essersi avvicinata al mondo del doppiaggio e dell'animazione soltanto grazie al personaggio.
(JA) Gainax (a cura di), The End of Evangelion Theatrical Pamphlet, Koganei, 1997.
(JA) Gainax, Neon Genesis Evangelion Newtype 100% Collection, Tokyo, Kadokawa Shoten, 1997, ISBN 4-04-852700-2.
 Neon Genesis Evangelion Filmbook (Modena, Panini Comics), Volumi 1-9, 1998-99.
(EN) Kazuhisa Fujie, Martin Foster, Neon Genesis Evangelion: The Unofficial Guide, DH Publishing Inc., 2004, ISBN 978-0-9745961-4-3.
(EN) Neon Genesis Evangelion Platinum Edition Booklet (ADV Films), Volumi 1-7, 2004-2005.
(JA) ALL ABOUT 渚カヲル A CHILD OF THE EVANGELION, Kadokawa Group Publishing, 25 ottobre 2008.
(JA) Sony Magazines (a cura di), Evangelion Chronicle, Volumi 1 - 30, De Agostini Japan, 2006-2007.
 Alessandra Poggio, Cristian Giorgi, Neon Genesis Evangelion Enciclopedia, Granarolo dell'Emilia, Dynit, 2008.
(FR) Evangelion: The Essential Evangelion Chronicle: Side B, Glénat, 2010, ISBN 978-2-7234-7121-3.
(EN) Patrick Drazen, Anime Explosion!: The What? Why? and Wow! of Japanese Animation, Revised and Updated Edition, Stone Bridge Press, 2014, ISBN 978-1-61172-013-6.

Sua sorella Hitomi Saitō e suo fratello Yu Saitō sono pattinatori su short track di livello internazionale. Anche Hitomi Saitō si è qualificata ai Giochi olimpici di Pyeongchang 2018.
Ha rappresentato il Giappone ai Giochi olimpici invernali di Pyeongchang 2018. E' allenato da Jonathan Guilmette. Durante la competizione è stato squalificato dopo essere risultato positivo ad una sostanza dopante, l'acetazolamide.

Keijo Erik Rosberg, detto Keke (Solna, 6 dicembre 1948), è un ex pilota automobilistico finlandese, campione del mondo di Formula 1 nel 1982.
Durante la sua carriera in massima serie ha corso per anni in scuderie di bassa classifica, prima di cogliere i suoi risultati più importanti in Williams, squadra in cui gareggiò per quattro stagioni e con cui ottenne cinque successi. Ha preso parte anche ai campionati di Can-Am, DTM e Sport Prototipo, cogliendo diverse vittorie.
Pilota di grande regolarità in pista, soprattutto grazie all'affidabilità delle vetture che si è trovato a guidare, era dotato di una guida molto aggressiva e irrispettosa del mezzo meccanico; inoltre era considerato uno specialista dei circuiti cittadini e si esaltava in condizioni difficili, grazie anche alla sua sensibilità di guida nel controllo della monoposto.È padre di Nico Rosberg, anch'egli pilota e campione del mondo di Formula 1 nel 2016 con la Mercedes.
Keke Rosberg nacque il 6 dicembre 1948 a Solna, nei pressi di Stoccolma, da Lars e Lea. Il padre stava studiando all'università in Svezia per diventare veterinario, possibilità preclusagli in Finlandia. Dopo un anno la famiglia si ritrasferì in Finlandia, cambiando diverse volte residenza a seconda delle offerte di lavoro del padre. I genitori erano appassionati di automobilismo e piloti dilettanti così Rosberg si interessò ai motori in tenera età. Ha due sorelle più giovani: Seija e Jatta.Diplomatosi al liceo nel 1967, si sposò una prima volta nel 1970. Si è unito in seconde nozze con la tedesca Gesine Dengel, da cui ha avuto il figlio Nico nel 1985, anch'egli pilota di Formula 1. Da anni risiede stabilmente nel Principato di Monaco.Riconosciuto nel circus per essere una persona dal carattere schietto e onesto, era molto legato a Elio De Angelis, la cui morte influì fortemente sulla decisione di abbandonare la Formula 1. È appassionato di economia e negli anni in cui gareggiava si occupava personalmente delle trattative con i propri sponsor.Nel corso della carriera, anche grazie alla popolarità acquisita, a Keke Rosberg sono state dedicate due canzoni: Keke Rosberg Formula Rock dell'artista finlandese Matti Pellonpää e un omonimo brano del gruppo galiziano Siniestro Total. È apparso inoltre nel film Fuoco, neve e dinamite interpretando sé stesso.
Nel 1965 fece il proprio esordio nei kart e per diverse volte si laureò campione finlandese e scandinavo. Nel frattempo proseguiva i suoi studi di medicina e lavorava come tecnico informatico, considerando le corse automobilistiche come un semplice hobby.
Nel 1972, però, venne convinto da un collega a prendere parte al campionato di Formula Vee. Acquistò quindi un vecchio telaio della Veemax, ma non avendo abbastanza denaro dovette chiedere un prestito bancario e uno alla famiglia; l'anno seguente riuscì a vincere il campionato e fu contattato dalla March per gareggiare in Formula 3; l'accordo saltò successivamente perché Rosberg non disponeva di alcun finanziatore. Passò quindi alla Super Vee, di cui vinse il campionato tedesco nel 1975.Visti i successi ottenuti, Rosberg esordì in Formula 2 nel 1976, anno in cui fece il proprio esordio anche in Formula 3. L'anno seguente, pur continuando a gareggiare in Formula 2 (dove vinse la sua prima gara a Pergusa), corse anche in Formula Atlantic e in Formula Pacific, categoria quest'ultima in cui riuscì a imporsi. Nonostante l'esordio in Formula 1 nel 1978, Rosberg continuò a prendere parte ai campionati di Formula 2, in cui vinse la gara di Donington e terminò quinto in campionato, di Formula Pacific (che conquistò nuovamente) e di Formula Atlantic, arrivando a correre 41 gare in 36 fine settimana, divise in tutti i continenti.
Partecipò a due corse di Formula 2 anche nel 1979, gareggiando per Guy Edwards, e conquistò un successo a Hockenheim e la pole position al Nürburgring, rifilando un ampio distacco agli inseguitori. Lo stesso anno, trovatosi senza un volante in Formula 1, si accordò con Carl Haas per disputare il Campionato CanAm. Poche settimane dopo la firma del contratto, però, il costruttore americano ingaggiò Jacky Ickx e lo appiedò. Dopo aver intrapreso una vertenza legale, Rosberg decise di accordarsi con il team di Paul Newman, avendo la necessità di rilanciarsi in fretta come pilota per proseguire la sua carriera. In campionato partì sempre in pole position tranne in un'occasione, ma riuscì a vincere due sole corse a causa di un motore inaffidabile. A fine maggio venne contattato dalla Wolf, alla ricerca di un pilota per sostituire James Hunt; non volendo disonorare l'accordo preso con Newman, il finlandese decise di dividersi tra due categorie, nonostante l'alto stress fisico derivante dal disputare entrambi gli impegni. A Laguna Seca, a seguito di un incidente nelle prove, riportò una commozione cerebrale, la frattura di due costole e lo sfondamento del cranio da parte di un pezzo di copertone mai più tolto dal cervello, ma nonostante ciò decise di correre lo stesso la gara e partendo ultimo riuscì a recuperare fino alla sesta posizione. A fine anno chiuse il campionato al quarto posto.
1978Verso la fine del 1977 Rosberg testò per la prima volta una vettura di Formula 1, provando una Kojima in vista di un'eventuale partecipazione al Gran Premio del Giappone, poi non concretizzatasi. L'esordio nella massima serie avvenne al Gran Premio del Sudafrica 1978, quando aveva quasi 30 anni. La prima vettura che gli venne affidata fu una Theodore, ma la TR1 era una monoposto poco competitiva e lo stesso team decise di abbandonarla dopo il Gran Premio di Spagna, a seguito di quattro mancate qualificazioni del pilota. Prima di questo, tuttavia, Rosberg si mise in luce vincendo il BRDC International Trophy, gara non valida per il mondiale, disputata sotto una pioggia battente.
Nel resto della stagione si alternò alla guida della ATS, con cui riuscì a issarsi fino al quarto posto nel Gran Premio di Gran Bretagna prima di essere costretto al ritiro, e di vetture della Wolf acquistate dalla Theodore stessa, ma non ottenne risultati di rilievo. Cercò anche di accordarsi con la ATS per il 1979, ma Schmidt interruppe le trattative ritenendo la cifra richiesta dal finlandese come stipendio (circa 1.000 dollari a gara) troppo alta. Si ritrovò così senza un volante per la stagione successiva.
1979Dopo il Gran Premio di Monaco 1979 fu contattato da Peter Warr della Wolf in cerca di un pilota per sostituire James Hunt, ritiratosi improvvisamente dalle corse, per il resto della stagione. Pur essendo impegnato nella Can-Am, il finlandese sottoscrisse il contratto alternandosi tra i due campionati. L'arrivo di Rosberg in squadra coincise, però, con l'anno peggiore del costruttore canadese, vista la perdita di interesse di Walter Wolf a competere nella categoria e una vettura deludente. Il suo miglior piazzamento risultò essere un nono posto all'esordio in Francia, nell'unica corsa conclusa. Nelle restanti gare riuscì a emergere solamente al Gran Premio d'Olanda, in cui si installò al quinto posto prima di essere costretto al ritiro per un guasto al propulsore. Chiuse quindi la stagione senza aver conquistato punti e con una mancata qualificazione in Canada.
1980Perso ormai ogni interesse nel gareggiare in Formula 1, Walter Wolf a fine anno vendette tutto il materiale alla Fittipaldi. Rosberg venne dunque confermato e si trovò a correre, nel 1980, a fianco di Emerson Fittipaldi. Il team disponeva delle tre Wolf WR7 (appositamente rinominate Fittipaldi F7) utilizzate dalla squadra canadese nella stagione precedente, in attesa dell'esordio del nuovo modello. All'esordio comunque Rosberg conquistò il suo primo risultato di prestigio: grazie a una corsa regolare e con una vettura modesta riuscì a salire sul podio in Argentina. Durante il Gran Premio del Brasile cominciarono però le frizioni con Fittipaldi, che non gradì un sorpasso subito dal finlandese nella sua gara di casa. Nel resto della stagione non vi furono altri acuti e nemmeno l'introduzione della nuova F8 migliorò la situazione, con Rosberg che riuscì a cogliere solamente un quinto posto in Italia. I risultati gli valsero comunque la conferma per l'anno successivo e il decimo posto in classifica piloti.
1981Per il 1981 Fittipaldi si ritirò dalle corse e a Rosberg venne affiancato il brasiliano Chico Serra, con cui strinse amicizia. La squadra affrontava però problemi finanziari, tanto che fu pure costretta a saltare il Gran Premio d'Austria, e la vettura non era competitiva. A fronte di tali problemi il finlandese non colse alcun punto, ottenendo come miglior risultato un nono posto al Gran Premio del Brasile, e mancò la qualificazione in cinque occasioni.
L'annuncio del ritiro di Alan Jones alla fine del 1981 aprì a Rosberg le porte di un team di vertice. Impossibilitata ad assumere altri piloti in grado di garantire una certa esperienza, la Williams decise di puntare sul finlandese. Dopo essersi liberato dal contratto con la Fittipaldi, adducendo mancati pagamenti per 2 300 dollari, si presentò al Paul Ricard per effettuare alcuni test e realizzò il record del circuito. Frank Williams gli offrì quindi un contratto da 250 000 dollari e la possibilità di incassare i ricavi delle proprie sponsorizzazioni. A causa della mancanza di un motore turbo non era comunque considerato tra i favoriti per il titolo.All'inizio della stagione Rosberg, pur non essendo membro della GPDA e non condividendo il metodo utilizzato, partecipò allo sciopero dei piloti contro l'entrata in vigore del nuovo regolamento. Dopo una trattativa condotta da Pironi e Lauda, insieme con i colleghi prese parte al Gran Premio del Sudafrica, che concluse al quinto posto. Le tensioni che attraversavano l'ambiente, però, erano ancora alte e, al termine della gara in Brasile da lui conclusa in seconda posizione, Ferrari e Renault presentarono un reclamo in cui sostenevano che la sua vettura fosse irregolare, in quanto la Williams effettuava un rabbocco di acqua in serbatoi predisposti per il raffreddamento dei freni; per i rivali l'impiego di questi serbatoi era fittizio e il loro riempimento serviva solo a far rientrare le vetture all'interno del peso minimo durante la fase di pesatura che avveniva a vetture ferme e dopo la fine della corsa. Il 20 aprile il Tribunale della FIA accolse il ricorso e Rosberg perse il piazzamento conquistato. Frattanto, proprio al termine dell'appuntamento brasiliano, il suo compagno di squadra Carlos Reutemann annunciò il proprio ritiro e il finlandese divenne la prima guida. Nella prima parte di campionato, pur senza vincere, ottenne diversi piazzamenti a punti, tra cui due secondi posti a Long Beach e in Belgio e il terzo a Zandvoort.
La stagione vide però la tragica morte di Gilles Villeneuve, tra i principali candidati alla conquista del mondiale, e un grave infortunio al suo compagno di squadra Pironi, in quel momento in testa alla classifica; al termine del Gran Premio di Germania, in cui il pilota della Ferrari si ruppe le gambe nelle qualifiche, Rosberg era terzo in graduatoria, distante dodici punti dalla vetta. Nelle ultime gare riuscì però a recuperare lo svantaggio inanellando una serie di prestazioni convincenti: fu infatti secondo in Austria dopo un arrivo in volata con il vincitore Elio De Angelis che lo precedette di appena 5 centesimi di secondo, all'epoca secondo distacco più ridotto per una gara di Formula 1, e vinse il Gran Premio di Svizzera, (disputato in Francia sul circuito di Prenois) ottenendo il suo unico successo della stagione. Arrivò così all'ultima corsa con un vantaggio di nove punti su John Watson, l'unico ancora in grado di insidiarlo, e gli fu sufficiente la conquista del quinto posto per vincere il mondiale. Visto l'inaspettato successo il finlandese, tra l'altro primo campione del mondo del suo Paese, si sottopose a un intenso tour de force per promuovere la sua immagine e guadagnarsi l'appoggio di nuovi sponsor.
1983Nel 1983 rimase in Williams, ma fu sfavorito dal fatto di non aver a disposizione un motore turbo. Inoltre, a causa del cambio dei regolamenti che vietava le minigonne per arginare uno sfruttamento esasperato dell'effetto suolo, il suo team decise di schierare in pista una semplice evoluzione della vettura dell'anno precedente per concentrarsi sul 1984. Tutti questi fattori gli impedirono di difendere il titolo mondiale.
All'esordio stagionale fu comunque in grado di piazzarsi in pole position. In gara, durante il rifornimento ai box la sua vettura si incendiò, ma domate le fiamme venne fatto rientrare in pista e, dopo una lunga rimonta, si piazzò secondo. Poche ore dopo, però, fu squalificato dai commissari per essere stato spinto dai propri meccanici al fine di far ripartire la vettura. Il finlandese rimase molto deluso dall'aver perso il piazzamento ottenuto e arrivò alla gara di Long Beach altamente motivato, sperando di poter lottare per la vittoria, vista la conformazione del circuito che limitava le differenze tra vetture con motore aspirato e quelle con propulsore turbo. Dopo essersi qualificato terzo, in gara fu autore di una prestazione molto contestata: al via urtò Arnoux facendogli perdere posizioni, mentre al 25º giro tentò un sorpasso impossibile al leader della corsa Tambay, centrandolo in pieno e causando il ritiro di entrambi. Ottenne i primi punti stagionali al Gran Premio di Francia con un quinto posto, seguito da un quarto a Imola.
Conquistò una prestigiosa vittoria a Monaco grazie a un'azzeccata scelta di gomme; Rosberg, su pista bagnata, decise infatti di partire con pneumatici da asciutto e si portò subito in testa alla gara senza più cedere il comando, nonostante una perdita di potenza del motore che lo costrinse a una manovra di grande abilità per evitare di colpire i guard-rail. Dopo questo successo ottenne un podio anche a Detroit, ma nella parte centrale di stagione la Williams soffrì i mancati sviluppi di una vettura che presentava problemi rilevanti di sottosterzo e non riusciva a sfruttare le gomme, pensate soprattutto per i team dotati di motori turbo. Fin dall'estate, infatti, Patrick Head era impegnato nella progettazione della nuova FW09 che sarebbe stata equipaggiata dai turbo della Honda. Visti i risultati deludenti l'esordio della monoposto venne anticipato al Gran Premio del Sudafrica e, dopo sei gare concluse fuori dai punti, Rosberg riuscì a piazzarsi al quinto posto. Chiuse quindi il mondiale quinto con ventisette punti ottenuti.
Durante l'anno riuscì anche a imporsi nella Race of Champions, gara non valida per il campionato. Anni più tardi il finlandese definì questa stagione la sua migliore in termini di prestazioni.
Nel 1984, la Williams si munì dei motori turbo della Honda, ma la stagione si presentò molto difficile. Nonostante i buoni risultati ottenuti nei test invernali e la possibilità di disporre di un propulsore in linea teorica all'altezza della concorrenza avessero galvanizzato il finlandese, che si considerava tra i papabili per il titolo mondiale, la nuova FW09 presentava diversi problemi di telaio e il motore stesso non era affidabile e soffriva di vari guai, tra cui il turbo-lag. Di fatto si trattava di una vettura molto difficile da guidare, tanto che lo stesso Rosberg in Austria si ritirò volontariamente perché non era in grado di tenere la monoposto in strada. La stagione comunque partì con un secondo posto in Brasile, ma nelle corse seguenti, pur ottenendo buone prestazioni in qualifica, in gara colse solo qualche piazzamento e diversi ritiri.
Riuscì a vincere solamente a Dallas, in un Gran Premio disputato in condizioni estreme di caldo torrido e con l'asfalto che andava sbriciolandosi. Nonostante l'introduzione di una versione B della vettura già dalla seguente gara di Brands Hatch i risultati non migliorarono e il finlandese venne costretto al ritiro in tutti i successivi appuntamenti mondiali, chiudendo ottavo in classifica con 20,5 punti.
1985Nel 1985 il rapporto con la Williams giunse al capolinea: Frank Williams decise di assumere come secondo pilota Nigel Mansell, non gradito a Rosberg, e il finlandese era uscito parecchio demoralizzato dalla stagione precedente. A fronte di questi eventi, deluso anche dal fatto di non essere stato consultato nella scelta del suo compagno di squadra, decise di non rinnovare il contratto in scadenza. Nonostante la diffidenza iniziale i due collaborarono comunque proficuamente durante la stagione.
Il campionato, però, partì con alcune difficoltà: nelle prime gare la nuova FW10, tra l'altro prima vettura Williams con telaio in fibra di carbonio, si dimostrò una monoposto veloce, ma fragile. In Brasile Rosberg riuscì infatti a involarsi al comando prima di essere costretto al ritiro per la rottura del motore dopo dieci giri. Dopo un ottavo posto a Monaco e altri due ritiri a San Marino e in Portogallo, colse i primi punti al Gran Premio del Canada, ma venne penalizzato da una sosta ai box imprevista senza la quale aveva il ritmo per poter lottare per la vittoria. La prestazione rappresentò per Rosberg un'iniezione di fiducia, viste anche le buone risposte date dalla vettura nel corso della gara, e il pilota finlandese affermò che a Detroit avrebbe potuto lottare per il primo posto. Infatti sul tracciato statunitense si dimostrò fin da subito a suo agio e, dopo essere partito quinto, si installò in testa già dall'ottavo giro conducendo con autorità fino al termine. Ottenne poi due pole position consecutive, tra cui quella di Silverstone in cui girò a una media superiore ai 258 km/h, stabilendo un record sul giro singolo che avrebbe resistito fino al Gran Premio d'Italia 2002. Dopo alcune gare sfortunate, che lo videro costretto al ritiro mentre lottava per le posizioni di testa, tornò a punti al Gran Premio del Belgio e fu protagonista di un finale di stagione in crescendo: fu terzo a Brands Hatch, dove si esibì in una lunga rimonta dopo che un contatto con Senna gli aveva fatto perdere quasi un giro e, una volta ritrovatosi il brasiliano alle spalle per il doppiaggio, lo ostacolò permettendo il sorpasso di Mansell, che poi vinse la gara. Giunse poi secondo a Kyalami e vinse in Australia, nuovamente dopo un duello con Senna, conquistando il terzo posto in classifica piloti.
Ad agosto venne ufficializzato il suo passaggio alla McLaren per l'anno successivo al posto dell'austriaco Niki Lauda.
Nel 1986 passò alla McLaren, scuderia in cui chiuse la carriera nella massima serie alla fine dell'anno. Durante tutta la stagione Rosberg ebbe problemi di sottosterzo e non riuscì mai ad adattarsi alla vettura. Inoltre John Barnard non lo vedeva di buon occhio e concentrò le sue attenzioni principalmente su Prost. I suoi unici acuti furono il secondo posto ottenuto a Monaco e la gara di Imola in cui fu costretto al ritiro per aver finito la benzina mentre occupava la piazza d'onore, anche se venne comunque classificato quinto.Durante le prove del Gran Premio di Germania (in cui conquistò la sua ultima pole position) decise poi di annunciare tramite un comunicato stampa il proprio ritiro; asserì che le ragioni della sua decisione erano dovute sia a un appagamento per i risultati raggiunti negli ultimi anni sia per il fatto di non riconoscersi nelle nuove regole che sarebbero state introdotte in Formula 1 degli anni a venire. Su questa valutazione aveva però pesato anche la morte dell'amico Elio De Angelis durante alcuni test privati al Paul Ricard. La sua ultima gara in Australia passò alla storia, paradossalmente, per il ritiro: dopo aver condotto buona parte della gara in testa e con ampio margine sugli inseguitori, le sue gomme Goodyear ebbero gravi problemi e Rosberg si ritirò al 63º giro per una foratura. La Williams vide prima Mansell, fino a quel momento campione del mondo virtuale, costretto al ritiro dopo lo spettacolare scoppio di uno pneumatico, poi Piquet penalizzato da un tardivo pit stop. Prost, che aveva cambiato le gomme in precedenza, si trovò così campione del mondo in un'annata che lo aveva visto come papabile solo dietro i due piloti della Williams. Rosberg terminò il mondiale al sesto posto, con ventidue punti ottenuti.
Quando era all'apice della carriera in Formula 1, nei primi anni ottanta, Keke Rosbrg partecipò saltuariamente a gare di velocità riservate alle vetture a ruote coperte, con BMW M1, Lancia Beta Montecarlo Turbo, che portò al successo in una gara in Finlandia, e Porsche 956. Con quest'ultima vettura si dedicò anche all'endurance, cogliendo il terzo posto alla 1000 km del Nürburgring del 1983. Prese il via, senza fortuna, della 24 Ore di Spa del 1989 al volante di una Ferrari Mondial.
Dopo una trattativa condotta con Jean Todt, nel 1990 firmò un contratto con la Peugeot per disputare il Campionato mondiale sportprototipi dell'anno successivo, anche se esordì già nelle ultime gare della stagione in corso. Nel 1991, in occasione della 24 Ore di Le Mans, le Peugeot 905 partirono dalla prima fila, non per avere ottenuto i migliori tempi in qualifica ma per il fatto di essere le sole vetture conformi al nuovo regolamento; la vettura di Rosberg rimase in testa nella prima parte di gara per poi ritirarsi. In coppia con Yannick Dalmas vinse le gare di Magny-Cours e Città del Messico, ma a fine stagione decise di abbandonare la categoria, anche a seguito di un incidente avuto durante alcune prove a Monza.Passò quindi al DTM nel 1992, categoria in cui rimase fino al 1995, quando si ritirò definitivamente. Ottenne i suoi migliori risultati al primo anno, con una vittoria e il quinto posto finale in classifica. Nel suo ultimo anno nella serie corse con una propria squadra, entrando a far parte del programma Opel. Dopo il collasso della serie nel 1996, il team ha diversificato la sua attività partecipando a vari campionati come F3 tedesca, F3 Euro Series, A1 Grand Prix e nuovamente al rifondato DTM a partire dal 2000.
All'inizio degli Anni 2000 partecipò ad alcune edizioni del Rally artico, valido per il Campionato europeo, ottenendo come miglior risultato un sesto posto di classe nel 2005 al volante di una Mitsubishi Lancer Evolution.
Ormai ritiratosi dalla Formula 1, nel 1989 venne contattato da Piero Ferrari che lo invitò a Fiorano per svolgere dei test, ma il finlandese rifiutò ritenendo di non avere niente da dimostrare; Rosberg si occupò inoltre di fare da manager ad altri piloti scandinavi, tra cui JJ Lehto e Mika Häkkinen, e fino al 2007 al figlio Nico. Nel 2008 ha commentato i Gran Premi di Formula 1 per la tv tedesca Premiere.
Pino Casamassima, Storia della Formula 1, Calderini Edagricole, 1996, ISBN 88-8219-394-2.
(EN) Robert Newman, Motor Racing Heroes: The Stories of 100 Greats, Haynes Publishing, 2014, ISBN 978-0-85733-496-1.
(EN) Profilo di Keke Rosberg sul sito ufficiale della Formula 1, formula1.com. URL consultato il 6 marzo 2015.
(DE) Sito ufficiale del Team Rosberg, su team-rosberg.de. URL consultato il 13 febbraio 2016.
Kenton Present Jazz - Sal Salvador (uscì anche con il semplice titolo di Sal Salvador) è un album del chitarrista jazz Sal Salvador, pubblicato dalla Capitol Records nel 1954 (prima pubblicazione, codice H 6505 LP da 10"), una seconda pubblicazione uscì nel 1955, sempre a cura della Capitol Records (versione mono, codice T 6505). 
(EN) Kenton Presents Jazz - Sal Salvador, su Discogs, Zink Media. URL consultato il 3 febbraio 2015.
Kesha, precedentemente Ke$ha, all'anagrafe Kesha Rose Sebert (Los Angeles, 1º marzo 1987), è una cantautrice statunitense.
Nel 2005, all'età di 18 anni, ha firmato un contratto con l'etichetta discografica di Dr. Luke, la Kemosabe Entertainment. Nonostante fosse attiva nel mondo della musica sin da quell'anno cantando nel coro di canzoni di altri artisti e partecipando a video musicali, il suo debutto da solista è avvenuto nel 2009, quando ha duettato con Flo Rida nel suo singolo numero uno Right Round.
Il suo album di debutto Animal e la sua ristampa Cannibal sono stati pubblicati nel 2010, il primo a gennaio e il secondo a novembre. Lo stile irriverente di Kesha le ha garantito un immediato successo commerciale: il disco ha infatti raggiunto la vetta della classifica statunitense e da esso sono stati estratti quattro hit di successo globale, tra cui Tik Tok, la più celebre. Anche We R Who We R e Blow, i singoli appartanenti alla ristampa, sono entrati nelle prime posizioni della classifica statunitense. Allo stesso tempo, Kesha ha continuato a scrivere canzoni per altri artisti, tra cui Till the World Ends di Britney Spears.
Nel 2012 pubblica il suo secondo album in studio Warrior, da cui vengono estratti come singoli Die Young, C'Mon e Crazy Kids.
Nel 2017 viene pubblicato il suo terzo album in studio Rainbow, promosso dal singolo Praying.
Kesha è nata a Los Angeles, in California, il 1º marzo 1987. Sua madre, Pebe Sebert, è una cantautrice che ha avuto problemi finanziari quando si è trovata nella situazione di dover sostenere economicamente Kesha e suo fratello Lagan oltre che se stessa: in quel periodo ha infatti dovuto fare riferimento al Supplemental Nutrition Assistance Program, un'associazione benefica con lo scopo di aiutare le persone in difficoltà fornendo loro cibo.Quando Kesha era una bambina, la madre la portava spesso sul palco con lei quando si esibiva. Kesha ha affermato che non ha mai avuto notizie sull'identità di suo padre. Due dei suoi bisnonni materni erano immigrati da Szentes, una città dell'Ungheria meridionale, mentre sua bisnonna materna veniva dalla Polonia. Nel 1991 Pebe si è trasferita con la famiglia a Nashville, nel Tennessee, dopo aver ricevuto un nuovo contratto come autrice di testi. Il fratello minore di Kesha, Louis, è nato poco dopo il trasferimento.Kesha ha detto che non riusciva a inserirsi nella sua scuola di Brentwood, un sobborgo di Nashville, parte di quella zona degli Stati Uniti detta "Bible Belt", poiché il suo stile anticonformista nel vestirsi, ad esempio pantaloni viola di velluto fatti in casa e capelli viola, la rendeva totalmente diversa dagli altri studenti e, ai loro occhi, bizzarra. I Sebert hanno fatto parte di un episodio di The Simple Life come famiglia ospite di Paris Hilton e Nicole Richie nel 2005. Kesha ha frequentato poi la Franklin High School e la Brentwood High School.Suonava la tromba e il sassofono nella banda scolastica e si è descritta in un'intervista con la National Public Radio come una studentessa diligente. Pebe portava spesso Kesha e i suoi fratelli con sè negli studi di registrazione e ha cominciato a esortare la figlia a cantare quando ha notato le sue abilità canore. Oltre che a frequentare lezioni di canto, Kesha ha imparato a scrivere musica grazie alla madre, con la quale componeva spesso canzoni dopo la scuola. Kesha ha presto iniziato a registrare demo con Pebe e a farle ascoltare a conoscenti. Kesha era inoltre in una band con il fratello Lagan.Kesha e Pebe hanno scritto insieme la canzone Stephen quando Kesha era sedicenne e ha contattato David Gamson, un produttore che conosceva attraverso la band Scritti Politti e che ammirava, il quale ha accettato di produrre il brano. Ha lasciato la scuola a diciassette anni, dopo che Dr. Luke e Max Martin l'hanno convinta a tornare a Los Angeles per dar vita alla sua carriera musicale.
Nel 2005, all'età di diciott'anni, Kesha ha firmato un contratto con l'etichetta discografica di Dr. Luke, la Kemosabe Entertainment, e con la rispettiva attività di scrittura di musica, la Prescription Songs. Kesha ha cantato nel coro del singolo di Paris Hilton Nothing in This World nel 2006. Dr. Luke in quel periodo era occupato in altri progetti, avendo poco prima ottenuto un grandissimo successo con il secondo album di Kelly Clarkson, Breakaway. Nel 2006 Kesha ha anche firmato un contratto con l'associazione di management David Sonenberg, la DAS Communications Inc., venendo raramente a contatto con Dr. Luke per un periodo. L'associazione ha promesso a Kesha di procurarle un contratto discografico con un'etichetta major entro un anno in cambio del 20% dei suoi guadagni, con la possibilità da parte della cantante di terminare il contratto se questo non avesse funzionato. Ha lavorato con molti autori e produttori mentre il contratto con l'associazione era in vigore, tra cui Toby Gad, con il quale ha scritto This Love delle Veronicas. Mentre continuava a registrare in studio, Kesha si guadagnava da vivere facendo la cameriera. Ha dichiarato di aver aggiunto il simbolo del dollaro al suo nome d'arte mentre era in difficoltà economiche per ironizzare: 
Nel 2008 Kesha è comparsa nel video del singolo di debutto di Katy Perry, I Kissed a Girl, e ha cantato nel coro di una canzone prodotta da Dr. Luke, Lace and Leather di Britney Spears. Grazie a DAS, Kesha ha attirato l'attenzione di Kara DioGuardi, che voleva che firmasse un contratto con la Warner Bros. Records. Non è stato tuttavia possibile firmare il contratto poiché era ancora in vigore quello fra lei e l'etichetta di Dr. Luke. A settembre, ha terminato il suo contratto con DAS, ed è tornata da Dr. Luke.Kesha ha iniziato ad ottenere attenzione dai media nei primi mesi del 2009, quando ha duettato con il rapper statunitense Flo Rida nel suo singolo numero uno Right Round. La collaborazione è nata per caso: era infatti presente alla sessione di registrazioni del pezzo con Flo Rida e Dr. Luke. Flo Rida voleva anche una voce femminile nella sua canzone, quindi Dr. Luke gli ha presentato Kesha. Flo Rida ha apprezzato il risultato a tal punto da richiedere la registrazione di altre due canzoni con lei. In ogni caso, non è accreditata nella versione statunitense di Right Round, e non è stata retribuita in alcun modo. Ha inoltre rifiutato di comparire nel video, spiegando alla rivista Esquire che voleva divenire famosa da sé e costruirsi un'immagine da sola.
Successivamente, Kesha ha firmato un contratto con l'etichetta discografica RCA che prevedeva la realizzazione di più album grazie a Dr. Luke, che aveva contattato anche i Lava Records e la casa di Flo Rida, gli Atlantic Records. Esso è principalmente di genere elettropop con una massiccia presenza di sintetizzatori, marcando anche un cambiamento di stile per Dr. Luke, che aveva finora prodotto musica pop rock e che non aveva potuto far cambiare idea a Kesha, convinta di non voler usare chitarre. Ha descritto il disco come "onesto e divertente, un'esaltazione della giovinezza e della vita che parla di uscire e lasciarsi andare. Sto parlando d'irriverenza non pretenziosa e di divertimento maledettamente fantastico!" L'album, intitolato Animal, è stato pubblicato il 1º gennaio 2010 in Danimarca e in Italia e il 5 negli Stati Uniti e in Canada; nel resto del mondo è uscito nel corso dei mesi successivi.
È entrato direttamente alla prima posizione della classifica statunitense vendendo 152.000 copie nella sua prima settimana (il 76% delle quali in formato digitale), sorpassando I Dreamed a Dream di Susan Boyle, che aveva trascorso cinque settimane consecutive alla vetta della classifica. È inoltre entrato alla vetta delle classifiche in Canada (vendendo 16.000 copie nei suoi primi sette giorni) e in Grecia. Animal è stato certificato disco di platino negli Stati Uniti per aver venduto più di un milione di copie e a settembre 2010 aveva venduto oltre due milioni di copie a livello mondiale. È stato certificato doppio disco di platino in Canada (con più di 160.000 copie vendute) e in Australia (140.000) e disco d'oro in Austria, Germania, Irlanda, Giappone e Nuova Zelanda, ed è risultato essere il ventesimo album più venduto negli Stati Uniti nel corso del 2010. L'album ha ricevuto critiche sia positive che negative dagli esperti: la rivista Rolling Stone l'ha definito come "disgustoso, ripugnante e ridicolmente orecchiabile."
Il primo singolo estratto da Animal, Tik Tok, è stato pubblicato il 7 agosto 2009 e ha presto scalato le classifiche, divenendo a fine 2009 il singolo più scaricato in una settimana negli Stati Uniti con 610.000 copie vendute, solo dopo Right Round, che in sette giorni ne ha vendute 636.000. Il singolo ha raggiunto la vetta delle classifiche in dieci Paesi, tra cui Stati Uniti (dove ha mantenuto la prima posizione per nove settimane consecutive ed è stato certificato cinque volte disco di platino per aver venduto oltre cinque milioni di copie), Canada (dove è sette volte disco di platino) e Australia (dove è stato scaricato più di 350.000 volte ed è stato premiato con il quintuplo disco di platino); in Italia ha raggiunto la seconda posizione e ha venduto oltre 60.000 copie. Il successo di Tik Tok ha reso Kesha la cantante con il singolo di debutto di maggior successo dal 1977, anno in cui Debby Boone con You Light Up My Life ha raggiunto la vetta della classifica statunitense. A giugno 2011, Tik Tok aveva venduto circa 5.900.000 copie nei soli Stati Uniti.Il 2 febbraio 2010 è stato reso disponibile nelle radio statunitensi il secondo singolo, Blah Blah Blah, che è entrato nelle prime posizioni delle classifiche di vari Paesi. È stato certificato doppio disco di platino in Canada e disco di platino negli Stati Uniti, dove, a giugno 2011, aveva venduto circa 2.130.000 copie, nonché platino in Australia e oro in Nuova Zelanda.Your Love Is My Drug, pubblicato ad aprile 2010, ha avuto un successo simile a quello del singolo precedente, raggiungendo la quarta posizione della Billboard Hot 100. 
Come quarto e ultimo singolo è stato scelto Take It Off, in rotazione radiofonica a partire da luglio 2010. Come i due precedenti singoli, Take It Off ha ottenuto un buon successo negli Stati Uniti e in Australia, dove è stato certificato rispettivamente platino e doppio platino vendendo 2.134.000 e 140.000 copie, oltre che oro in Nuova Zelanda.Kesha ha duettato con Taio Cruz e 3OH!3 su due singoli entrati in top ten negli Stati Uniti, sempre su consiglio di Dr. Luke, a maggio 2010. Il precedente manager di Kesha della DAS Communications Inc. ha fatto causa il mese successivo, richiedendo 14 milioni di dollari da Kesha e 12 da Dr. Luke per commissione sul suo contratto con la RCA.
Kesha ha organizzato un concerto di beneficenza il 16 giugno 2010 i cui ricavati sono stati donati per risolvere i danni causati dall'inondazione del Tennessee, avvenuta il mese precedente. Il concerto ha incassato quasi 70.000 dollari. Ha aperto i concerti delle date estive nordamericane del tour di Rihanna Last Girl on Earth Tour ed è stata premiata come migliore artista emergente agli MTV Europe Music Awards a novembre 2010.Animal è stato ripubblicato con l'aggiunta di un EP, Cannibal, contenente sette inediti, una traccia bonus solo giapponese dell'album e un remix. Pubblicato il 19 novembre 2010 in Germania e il 22 in Nordamerica, l'EP è stato certificato disco d'oro negli Stati Uniti dopo sette mesi, avendo venduto oltre 500.000 copie. È entrato alla quindicesima posizione della classifica statunitense vendendo 74.000 copie in sette giorni; è inoltre entrato nelle prime venti posizioni delle classifiche canadesi e irlandesi, rispettivamente alle posizioni numero 14 e 17.L'EP è preceduto dal singolo We R Who We R, pubblicato il 22 ottobre 2010. Il singolo è diventato la diciassettesima canzone a debuttare direttamente alla vetta della classifica statunitense: ha infatti venduto 280.000 copie in una settimana, fatto che gli ha permesso di entrare alla prima posizione. Con due numeri uno e quattro singoli in top ten, Kesha è stata eletta l'artista della classifica Billboard Hot 100 del 2010, con Tik Tok al primo posto nella classifica di fine anno. Inoltre, due singoli promozionali sono stati pubblicati prima dell'EP: Sleazy, il 2 novembre, e Cannibal il 9.
Entrambi i singoli sono entrati in classifica sia negli Stati Uniti che in Canada fuori dalle rispettive top 40.Blow è stato inviato alle radio statunitensi l'8 febbraio 2011 come secondo singolo da Cannibal. Ha raggiunto l'ottava posizione della Billboard Hot 100 e, a giugno 2011, aveva venduto più di due milioni di copie. Blow è entrata in top ten in Australia (dove è stata certificata disco di platino), Nuova Zelanda e Slovacchia. A giugno 2011, Kesha aveva venduto più di 21 milioni di singoli digitali nei soli Stati Uniti.Il 18 marzo 2011 è uscito il primo album di remix di Kesha, intitolato I Am the Dance Commander + I Command You to Dance: The Remix Album, contenente i remix di nove sue canzoni più un inedito, Fuck Him (He's a DJ), che è giunto alla posizione numero 97 della classifica statunitense. L'album ha avuto un successo discreto, entrando in classifica in solo quattro Paesi: gli Stati Uniti alla posizione numero 36, il Canada alla 37, l'Australia alla 46 e la Grecia alla 60.Kesha è inoltre coautrice assieme a Lukasz Gottwald, Max Martin e Alexander Kronlund del singolo di Britney Spears Till the World Ends, pubblicato tre settimane prima dell'uscita del suo settimo album, Femme Fatale. Successivamente, il 22 aprile 2011 è stato pubblicato un remix del brano, chiamato The Femme Fatale Remix, al quale hanno fatto parte, oltre che alla Spears, Kesha e la rapper Nicki Minaj. Grazie alla nuova versione del brano, Till the World Ends ha raggiunto una nuova posizione nella classifica statunitense, arrivando alla terza; nello stesso tempo è salita anche alla terza posizione della classifica digitale, vendendo 246.000 copie in quella settimana (167.000 delle quali, il 68%, le ha vendute il remix).
Kesha ha intrapreso il suo primo tour, chiamato Get Sleazy Tour, nella primavera del 2011, dicendo in un'intervista con la rivista Billboard che in esso avrebbe mostrato un lato diverso della sua abilità di musicista, visto che avrebbe suonato più strumenti. Il tour è composto da tre tappe (inizialmente ne erano previste due, ma ne è stata aggiunta una estiva perché le precedenti erano tutte esaurite) e ha coperto tre continenti.Il 9 dicembre 2011 è uscito un altro remix di Sleazy, intitolato Sleazy Remix 2.0: Get Sleazier, e include la partecipazione dei rapper Lil Wayne, Wiz Khalifa, T.I. e André 3000. Il remix è entrato alla quindicesima posizione della classifica digitale statunitense vendendo 63.000 copie e alla trentasettesima della Billboard Hot 100, nonché alla settantaquattresima della classifica canadese.Il 10 dicembre 2011, per festeggiare la giornata internazionale per i diritti umani e per i cinquant'anni di Amnesty International, un'organizzazione non governativa sovranazionale impegnata nella difesa dei diritti umani, è stata annunciata la pubblicazione di un set composto da quattro CD intitolato Chimes of Freedom: Songs of Bob Dylan Honoring 50 Years of Amnesty International, che contiene 76 cover. Una di queste cover, Don't Think Twice, It's Alright, originariamente di Bob Dylan, è cantata da Kesha. Al riguardo la cantante ha affermato: "È giusto dire che la collezione dimostra quanto i musicisti ascoltano la bellezza della musica di Bob Dylan, e, attraverso essa, sostengono i diritti umani."
Kesha ha iniziato a scrivere canzoni per il suo secondo album durante il suo tour. Ha così parlato dell'album in un'intervista con MTV: "Voglio semplicemente catturare un po' della vera essenza del rock'n'roll, che consiste in irriverenza, eroticità, divertimento e strafottersene di tutto."Il 6 settembre 2012 Kesha ha annunciato che il suo nuovo singolo, Die Young, sarebbe stato pubblicato il 25 settembre. La canzone ha ottenuto un ottimo successo commerciale riuscendo a raggiungere la seconda posizione nella classifica statunitense riuscendo a vendere oltre 2 milioni di copie venendo certificata doppio disco di platino e raggiungendo la top ten di altri Paesi. In Australia, la canzone si è fermata al terzo posto e ha venduto oltre 210.000 copie, venendo certificata triplo disco di platino.I passaggi in radio di Die Young sono stati sospesi in America dopo il massacro alla Sandy Hook Elementary School avvenuto il 14 dicembre 2012, in seguito al quale il testo del brano è stato considerato inappropriato per le radio, molte delle quali si sono rifiutate di trasmetterlo. Nello stesso mese è stato annunciato il titolo del suo secondo album: Warrior, pubblicato il 30 novembre 2012. L'album debutta al sesto posto nella classifica statunitense con 85.000 copie vendute nella sua prima settimana, poco più della metà dell'album precedente.Il secondo singolo estratto dall'album, C'mon, è stato pubblicato sulle piattaforme digitali il 16 novembre 2012 ed è stato inviato alle radio statunitensi nel gennaio 2013. Il singolo si è fermato alla ventisettesima posizione della classifica statunitense, concludendo così la serie di singoli consecutivi in top ten (9) e ha avuto in generale scarso successo. Ad aprile esce il terzo singolo estratto, Crazy Kids, in collaborazione con will.i.am.
In coincidenza con l'uscita di Warrior, la casa editrice Simon & Schuster ha messo in circolazione l'autobiografia di Kesha, intitolata My Crazy Beautiful Life. Inoltre, fra aprile e maggio 2013 è stato trasmesso un programma sulla vita della cantante in sei episodi, intitolato Kesha: My Crazy Beautiful Life. Il 23 maggio 2013 è iniziato a Mansfield, nel Massachusetts, il Warrior World Tour, intrapreso al fine di promuovere l'omonimo disco. Le date fino a quella del 28 giugno a Tampa, in Florida, vedono la collaborazione del rapper Pitbull, mentre in quelle che vanno dal 3 luglio al 31 non vi saranno altri artisti assieme alla cantante.Il 7 ottobre 2013 viene pubblicato il singolo Timber di Pitbull in collaborazione con Kesha. Il brano ottiene un ottimo successo commerciale arrivando primo nella classifica statunitense. Il 31 dicembre 2013 Kesha pubblica su YouTube il video del brano Dirty Love, presente nell'album Warrior, in collaborazione con il cantante rock Iggy Pop.Agli inizi del 2014, Kesha dichiara di essere entrata, a causa di alcuni disturbi alimentari, nella stessa clinica che nel 2010 accolse Demi Lovato curata per gli stessi problemi. A causa del ricovero la cantante ha dovuto annullare le successive date del suo tour dichiarando tramite un comunicato stampa ufficiale: “Avevo veramente voglia di esibirmi in quelle date, ma ho bisogno di seguire gli ordini del medico per rimettermi nuovamente in carreggiata. Tutto il vostro supporto durante questo periodo è stato fantastico. Non ce l'avrei fatta senza tutti voi. Non vedo l'ora di ritornare, più forte che mai, per il prossimo tour”. Il 7 marzo 2014 esce dalla riabilitazione indossando una maglia con scritto "Sono sopravvissuta" e scrive in un tweet "La vita è bella. E sono fortunata ad avervi tutti qui". La cantante dopo l'uscita dalla clinica ha modificato il suo nome d'arte in Kesha Rose.Nel 2014 Kesha intraprende il ruolo di giudice nel talent show statunitense Rising Star, affiancata da Brad Paisley, Josh Groban e Ludacris. La cantante annuncia inoltre, durante un'intervista per MTV, l'uscita del nuovo album che conterrà un genere musicale differente da quello del precedente disco Warrior, affermando: "Ho lavorato su nuova musica ed è davvero divertente e molto diversa. Un po' borderline, folle, differente, ma penso che le persone la apprezzeranno. Di certo non ha toni più pacati".Il 29 aprile 2016 è stato pubblicato True Colors, una collaborazione con il DJ Zedd. Il brano segna il ritorno della cantante statunitense dopo più di tre anni di lontananza dalle scene musicali mondiali.
Il 6 luglio 2017 viene rivelato il titolo del terzo album in studio, Rainbow, la cui uscita è fissata per l'11 agosto dello stesso anno. Ad accompagnare tale annuncio, viene pubblicato il singolo apri-pista Praying e il rispettivo videoclip musicale.. Nello stesso anno ottiene un ruolo nel film A Ghost Story e intraprende il tour per la promozione dell'album, il Rainbow Tour.
Ai Grammy Awards 2018 Kesha ottiene due candidature: una per la migliore performance pop vocale per Praying ed un'altra per Rainbow come miglior album pop vocale. Durante la manifestazione si esibisce con il nuovo singolo, accompagnata da artisti quali Cyndi Lauper, Camila Cabello e Bebe Rexha.Il 10 agosto 2018 esce su Apple Music Rainbow - Il Film, documentario che racconta il dietro le quinte sulla lavorazione dell'album e sul processo di catarsi dell'artista.Nel giugno 2019 l'artista pubblica una nuova canzone dal titolo Rich, White, Straight, Men.
Il 16 giugno 2010 Kesha ha tenuto un concerto a scopi benefici: i ricavati, oltre 70.000 dollari, sono stati donati a favore delle vittime delle inondazioni del Tennessee avvenute a maggio 2010. Kesha è stata eletta il primo ambasciatore universale della Humane Society, con il compito di porre attenzione sul maltrattamento di animali, come ad esempio la sperimentazioni dei cosmetici su di essi e la caccia agli squali.Ha inoltre donato 450 chilogrammi (1.000 libbre) di cibo per cani al centro per animali abbandonati di Nashville durante le inondazioni di maggio 2010, oltre che del denaro per le persone in difficoltà in seguito alla calamità naturale. Ha poi fatto una comparsa con il cantante Iggy Pop in una campagna promozionale della PETA, dove protestava per il maltrattamento contro i cuccioli di foca in Canada; ha poi scritto delle condizioni delle macellerie che forniscono i fast food McDonald's.Kesha è inoltre sostenitrice dei diritti LGBT.
Kesha ha coscritto tutte le canzoni sui suoi primi due album e considera se stessa in primo luogo una compositrice, avendo scritto per altre cantanti come Britney Spears e Miley Cyrus. Possiede un "forte, canzonatorio vibrato", e la sua voce ha la capacità di produrre jodel; ne fa effettivamente utilizzo su alcune canzoni, come Tik Tok e Cannibal. Avendo in passato registrato anche musica country, pop rock ed electro, aveva una chiara idea del tipo di sound elettropop che voleva sul suo album di debutto.
Il genere era molto popolare in quel periodo, in quanto molti dei suoi colleghi pubblicavano musica simile. Sia Animal che Cannibal includono canzoni orecchiabili e musica sintetizzata che i critici musicali hanno spesso paragonato al genere musicale della rapper statunitense Dev, creando incomprensioni tra i fans delle due. Nei due album vi sono contenuti anche elementi tipici di altri generi musicali, ad esempio Party at a Rich Dude's House e C U Next Tuesday hanno un sound anni ottanta, mentre Stephen inizia con "armonie vocali nello stile dei Kansas". Dato che la sua voce sugli album è spesso alterata per mezzo dell'Auto-Tune per produrre balbuzie artificiali molto rapide o per modificare la tonalità, i critici hanno iniziato a dubitare sul suo talento vocale, riguardo al quale però Kesha mostra sicurezza.Kesha utilizza inoltre il suo personale stile rap "da ragazza bianca" cantando versi dall'articolazione e dalla formulazione discordante. Gran parte dei suoi testi parlano di relazioni amorose e feste; essi hanno ricevuto varie critiche negative, che spesso accusano la cantante di pubblicare musica frivola e grossolana. Jonah Weiner, un critico per la rivista Slate, comunque, ha affermato che i suoi testi superficiali hanno permesso alle sue canzoni di essere più memorabili.Le influenze musicali di Kesha provengono dall'hip hop, dal punk, dal pop degli anni '80, dalla dance e dal vecchio country. È influenzata in particolar modo dai cantanti country Dolly Parton e Johnny Cash poiché sua madre scriveva canzoni di questo genere; suo fratello le faceva conoscere band punk, come i Fugazi, i Dinosaur Jr. e i Beastie Boys. Ha inoltre citato Beck, i Queen, i Led Zeppelin, Madonna, Aaron Neville, Bob Dylan, i Damned, i Velvet Underground, i Blondie e l'artista di graffiti Banksy come influenze. Dà credito alla musica country per i suoi testi immediati, le cui canzoni parlano di storie vere o verosimili, mentre la canzone Animal, contenuta nel suo album di debutto, è stata creata basandosi sulla musica delle band rock Flaming Lips e Arcade Fire.Ha definito i Beastie Boys come una delle sue maggiori influenze, dicendo in un'intervista con la rivista Newsweek che ha sempre voluto essere come loro aspirando a creare anche "inni giovanili e irriverenti". Ha chiamato il suo album di debutto Animal in omaggio all'album dei Beastie Boys Licensed to Ill e ha affermato che la musica rap prodotta dalla medesima band le ha dato l'ispirazione per il suo singolo Tik Tok. Per il suo primo tour, Kesha ha voluto emulare gli scenari presenti nelle esibizioni di Iggy Pop.Ha definito l'album di questo The Idiot e le band Led Zeppelin e AC/DC come ispirazioni per il suo secondo album, in cui intende inserire musica ispirata al rock degli anni Settanta. Prende ispirazione anche dai vecchi film, e il suo singolare trucco, consistente in una grande quantità di brillantini sul suo occhio destro, è ispirato da Arancia meccanica. Il video del singolo Your Love is My Drug include scene animate ispirate dal film dei Beatles Yellow Submarine, mentre il suo Get Sleazy Tour è stato descritto come "una sensazione postapocalittica da Interceptor."
Katy Perry: Part of Me, regia di Dan Cutforth e Jane Lipsitz (2012) - documentario
(EN) Kesha / Kesha (altra versione) / Kesha (altra versione), su Discogs, Zink Media. 

Kew. Rhone. è il primo album in studio frutto della collaborazione tra il bassista, cantante e compositore gallese John Greaves ed il cantautore e chitarrista statunitense Peter Blegvad.È un concept album costituito da un ciclo di canzoni (composte da Greaves con testi di Blegvad, che li strutturò su diversi giochi di parole e figure di suono) che ruota attorno al concetto filosofico di "nome", alle sue correlazioni con la musica e l'immagine, e al rapporto tra percezione e realtà. Venne registrato con la partecipazione della corista Lisa Herman (anch'essa statunitense) e di altri musicisti a Woodstock nell'ottobre 1976 e pubblicato nel Regno Unito nel marzo 1977 dalla Virgin Records (che lo accreditò in copertina a "John Greaves, Peter Blegvad, Lisa Herman", mentre nel proprio catalogo e nel dorso della confezione soltanto ai primi due) e negli Stati Uniti l'anno dopo dall'Europa Records.Seppur all'epoca acclamata dalla critica musicale di tutto il mondo, l'opera fu un insuccesso di vendite. Con il tempo è tuttavia diventata oggetto di culto, tanto da essere considerata «un capolavoro sfortunatamente trascurato del rock progressivo degli anni '70». Nella versione rimasterizzata in Enhanced CD, distribuita dalla Voiceprint Records nel 1998, venne inclusa una traccia multimediale interattiva intitolata Kew. Rom..
Durante il suo periodo di studi presso il Pembroke College di Cambridge, John Greaves venne approcciato dai musicisti Fred Frith e Tim Hodgkinson, che lo convinsero nel 1969 a prendere parte al proprio gruppo musicale progressive rock, gli Henry Cow, grazie ai quali conobbe nel 1974 Peter Blegvad, chitarrista del complesso avantpop anglo-tedesco Slapp Happy. In quell'anno, infatti, le due band si erano unite ed avevano iniziato a registrare Desperate Straights, il loro primo album in tandem. Greaves e Blegvad scrissero assieme un brano, Bad Alchemy, e rimasero molto soddisfatti di questa loro prima collaborazione.Dopo aver prodotto il loro secondo lavoro in studio, In Praise of Learning, pubblicato agli inizi del 1975, i due gruppi si divisero e Blegvad tornò a New York City, dove trovò impiego come illustratore, disegnando gli sfondi per alcuni film d'animazione tratti dalle strisce a fumetti dei Peanuts. L'anno dopo, Greaves lasciò allo stesso modo gli Henry Cow e lo raggiunse per iniziare al lavorare sul progetto Kew. Rhone., che sarebbe stato finanziato dalla Virgin Records, etichetta discografica delle loro rispettive band.Complessivamente, il duo spese più di tre mesi di tempo per perfezionare e portare a compimento la composizione delle tracce.
Greaves si occupò della musica, mentre Blegvad della stesura dei testi, che assunsero connotazioni «surreali» per via dei numerosi giochi verbali e poetici che vi inserì, quali anagrammi, palindromi, enumerazione e rema, e che furono accompagnati da disegni e diagrammi, stampati nel retro della copertina o al suo interno, «da utilizzare in combinazione con le parole» e la cui consultazione sarebbe stata fondamentale per la comprensione in sede d'ascolto. Tale tecnica, definita cartooning, fu successivamente impiegata da quest'ultimo anche nell'ambito fumettistico, quando ideò una serie di strisce settimanali per il periodico The Independent on Sunday intitolata Leviathan, nella quale, di fatto, fu ulteriormente esplorato lo stretto rapporto tra la parola e l'immagine.Blegvad scrisse pertanto deliberatamente dei versi che nulla avevano a che fare con la musica, per rendere l'esperienza d'ascolto ancor più interessante: «Per [capire] le parole devi quasi interrompere il disco e leggerle, facendo riferimento alle illustrazioni sulla copertina.» In un'intervista del 1996, condotta al MIMI Festival di Arles assieme a Greaves e Chris Cutler (suo amico nonché ex-batterista degli Henry Cow), aggiunse che essi erano «sperimentali e confusi» per venire a patti con le partiture, così complicate e difficili da eseguire.
Dal punto di vista contenutistico, i testi esplorano i temi dell'Omen (la lettura e interpretazione dei segni), del Nomen (il potere dei nomi, i pro e i contro dell'identità) e del Numen (lo spirito nella materia, il numinoso), interconnessi tra loro e con richiami all'archeologia, alla patafisica, all'amore sessuale e al «perdere e trovare». A proposito della loro genesi, il chitarrista spiegò: «Il risultato imprevisto di provare (fingere) di non scrivere sui miei sentimenti [...] era di comprimere quelle emozioni in metafore improbabili, e quindi forse più efficaci.»
Completata la fase di scrittura, nell'ottobre 1976 Blegvad e Greaves si diedero appuntamento presso lo studio di registrazione Grog Skill, a Woodstock, un piccolo comune dello stato di New York vicino ai Monti Catskill, per iniziare le sedute di incisione di Kew. Rhone.. Lo spazio era di proprietà dei musicisti jazz Michael Mantler e Carla Bley, i quali non solo accolsero i due compositori, ma si prestarono addirittura ad essere i loro musicisti di supporto principali, coadiuvati, oltre che da Lisa Herman, dal batterista jazz d'avanguardia Andrew Cyrille e dal violinista Michael A. Levine, all'epoca dodicenne.La Bley raccontò che in quel periodo vigeva un voto di segretezza circa il significato esatto o sul luogo in cui si trovasse questo "Kew. Rhone.". Blegvad a tal proposito disse che l'obiettivo era quello di «illuminare senza dissipare il mistero di un'opera progettata per resistere all'interpretazione, anche se l'invita.»
Come copertina di Kew. Rhone venne scelta una riproduzione del dipinto del pittore e scienziato statunitense Charles Willson Peale Exhuming the First American Mastodon (1806–1808), fulcro tematico di molte composizioni dell'album. In primis, di Seven Scenes from the Painting 'Exhuming the First American Mastodon' by C. W. Peale, che affronta, tentando d'interpretare la scena rappresentata con «un disprezzo spudorato per l'intento originale del pittore», i «pericoli dell'essere nominati o definiti» e che descrive un mondo in cui «la definizione è acquisita quando la libertà è perduta». Importante in tal senso fu l'ispirazione di un proverbio rumeno (inserito in un altro pezzo, Twenty-Two Proverbs): «I nomi non sono una garanzia per le cose, ma le cose [lo sono] per i nomi».
Tuttavia un riferimento al quadro è contenuto anche nel testo della title track. Questi è stilisticamente suddiviso in due parti: la prima è composta da vari anagrammi del titolo (come «We who knew no woe», «We who were her hero», «When we were on her knee», «When we knew her» e «When we were one»), mentre la seconda reitera il noto verso palindromo «Peel's foe, not a set animal, laminates a tone of sleep» (considerato «il più lungo palindromo grammaticalmente corretto nella musica popolare»), in cui il termine "Peel" è uno storpiamento del cognome "Peale" e "foe" (in inglese "l'avversario", "l'opponente"), è riferito al mammut che l'artista sta tentando di portare alla luce.  Blegvad spiegò che l'animale non è «posato» («set») perché si sta godendo l'attenzione dei suoi escavatori, affermando che probabilmente quella è la sua «ora più bella». 
A  Kew. Rhone. si aggancia il breve One Footnote (to Kew. Rhone.), nel quale vengono presentati ulteriori anagrammi, quali «Horn, honk, heron, hew, keener, hone» e «Owner, week, new, row, error, reek, whore». Sempre il chitarrista esplicò il significato di questa composizione, dicendo che «l'idea di un testo che ha un sottotesto occulto è compresa nella natura della nota a piè di pagina».Infine, in Pipeline, descritta da Greaves come una «fenomenologica bossa nova in 7/4», una signora e due gentiluomini ragionano sulle implicazioni che comporterebbe una conduttura scavata, riferendosi a quella che viene mostrata nel dipinto. I primi tre versi del testo infatti sono:
Come accennato, Blegvad volle mantenere un alone di mistero circa il significato del titolo dell'album, affermando che «quando si considerano i significati di Kew. Rhone. possiamo solo indovinarli, non possiamo conoscerli – il che disgusterà alcune persone. La gente che vuole risposte definitive non riesce a ottenere tutto ciò che c'è da ottenere dall'esperienza di Kew. Rhone.. Personalmente, mi sento più a mio agio con il dubbio che con la certezza. Ciò che Keats chiamava Capacità Negativa».Secondo il sito web Jazz Music Archives, "Kew. Rhone." sarebbe un accostamento dei nomi Kew, un distretto del quartiere londinese Richmond upon Thames, e "Rhône", cioè "Rodano" in inglese, che può essere un riferimento sia al fiume sia all'omonima valle nel Sud della Francia nota per la produzione vinicola.
Clive Bell del periodico The Wire, in un articolo pubblicato nel febbraio 2015, sostenne invece che il termine potrebbe essere l'anagramma di "Knowhere" ("Ovunque" in italiano), sulla scia di ciò che fece Samuel Butler per il titolo del suo romanzo del 1872 Erewhon, ovvero dall'altra parte delle montagne (da "Nowhere").
Kew. Rhone. venne pubblicato in Inghilterra nel marzo 1977 dalla Virgin Records, lo stesso giorno del debutto dei Sex Pistols Never Mind the Bollocks, Here's the Sex Pistols, in quanto la casa discografica era ormai decisa ad andare incontro alla nascente cultura punk.
Venne ridistribuito nel 1991 sempre dalla Virgin per la prima volta su CD. Sette anni più tardi, la Voiceprint Records lo ristampò su enhanced CD con la traccia multimediale interattiva Kew. Rom., contenente informazioni sulla produzione dell'album, interviste con gli artisti coinvolti e versioni alternative delle canzoni. Nel 2004 la francese Le Chant du Monde fece uscire una terza versione rimasterizzata, questa volta con due tracce bonus, ovvero le demo Lisa Peter & John Practice Bad Alchemy... e ...And Almost Get It Right, mentre nel 2015 la Recommended ne distribuì una quarta (con una nuova copertina, totalmente in bianco e nero e con un nuovo tipo di carattere per il titolo), e questa volta senza pezzi aggiuntivi, giustificando così tale scelta:
Come anticipato, Kew. Rhone. alla sua uscita ricevette ampi consensi dai critici musicali, ma fu allo stesso tempo una delusione dal punto di vista delle vendite, a causa dello «zeitgeist anti-intellettuale dell'Inghilterra degli anni '70», che portò invece al trionfo commerciale di Never Mind the Bollocks, Here's the Sex Pistols dei Sex Pistols. Nel numero del periodico New Musical Express del 23 aprile 1977, Andy Gill, giornalista musicale e chitarrista co-fondatore del gruppo New Wave inglese Gang of Four, scrisse: «È completamente diverso da qualsiasi altro album nel quale potresti imbatterti.» Il critico italiano Piero Scaruffi gli diede un 7 su 10, affermando che «la musica è ingegnosa quanto lo sono i "testi"», e inserì l'edizione distribuita dall'etichetta discografica Europa nella classifica dei migliori album del 1983, alla ventitreesima posizione.Con il passare del tempo, l'album divenne un oggetto di culto, venendo elogiato ancor più nelle retrospettive musicali: Stewart Mason del sito web AllMusic lo acclamò in una recensione retrospettiva, in cui gli assegna quattro stelle e mezzo su cinque e lo definisce come un capolavoro dimenticato del rock progressivo degli anni Settanta, «un brillante amalgama del gusto pop distorto degli Slapp Happy, dell'approccio collettivo all'improvvisazione degli Henry Cow, dello spirito astuto della scena prog rock di Canterbury» ed «un album impegnativo ma sorprendentemente accessibile che premia tutta l'attenzione che l'ascoltatore offre».
Scrivendo per BBC Online, anche Peter Marsh lo reputò «uno dei grandi album perduti dei "seventies"», trovandolo «surreale, esasperante, complesso e sciocco in parti quasi uguali.», mentre Clive Bell, nell'articolo del febbraio 2015 di The Wire, scrisse che «come una produzione di Peter Greenaway, l'opera è un armadio pieno di presagi e giochi [...], con la consapevolezza di Blegvad che il suo tentativo di scrivere testi non espressivi, sopprimendo le sue emozioni, stava facendo riapparire quelle emozioni a un livello più profondo. Quindi i palindromi da corsa della title track mascherano un lamento per l'infanzia perduta. L'elenco di Nine Mineral Emblems costituisce una lettera d'amore ("I am your cave, your mine")». Lo scrittore britannico Jonathan Coe apprezzò molto il disco, chiedendosi: «Come, in nome di Dio, uno potrebbe tirar fuori da testi così obliqui, così oscuri, così cerebrali e fashion canzoni così memorabili?» Stessa opinione positiva l'ebbe anche il poeta sperimentale statunitense Andrew Joron, il quale affermò: Il musicologo italiano Lorenzo Barbagli, all'interno del suo saggio del 2014 After the Flood - Progressive Rock 1976-2010, scrisse che l'album è «uno dei massimi vertici dell'arte canterburiana e del Rock In Opposition. L'opera è una pressoché perfetta unione che rimane in bilico tra questi due generi dato che, pur affondando le mani nell'emancipata avanguardia degli Henry Cow, riesce a mantenere un legame con la malinconica canzone jazz di marca wyattiana, nonostante l'inusuale utilizzo di dissonanze e ritmiche articolate».
L'esperienza musicale di Kew. Rhone. venne portata avanti dapprima in Accident (del 1982), l'album solista di Greaves, realizzato quasi totalmente con la stessa suddivisione compositiva (quindi l'uno occupato all'accompagnamento, mentre l'altro ai testi), e poi in The Naked Shakespeare (del 1983), opera invece del solo Blegvad, in cui tre canzoni (compreso il singolo How Beautiful You Are) furono sempre scritte in tandem con il chitarrista gallese.Nel 1987 i due fondarono il gruppo art rock The Lodge, il cui unico lavoro, Smell of a Friend, pubblicato nel 1988, venne ritenuto il reale prosieguo di Kew. Rhone., vista la partecipazione di Lisa Herman e un «attenzione rivolta alla creazione di canzoni pop eccentriche, letterarie, ma comunque accessibili». 
Scioltosi l'anno successivo, non realizzarono più niente insieme fino al 1995, quando fecero uscire Unearthed, una raccolta di storie scritte da Blegvad e musicate da Greaves. Nei concerti dal vivo che seguirono, suonarono assieme a Chris Cutler come The Peter Blegvad Trio.
Nel frattempo, John Greaves ri-registrò con Wyatt alla voce due composizioni da Kew. Rhone., la title track e Gegenstand, e le inserì nel suo album Songs, pubblicato il 19 novembre 1996.Il 24 maggio 2008, l'opera del 1977 venne eseguita dal vivo, nella sua interezza per la prima volta dalla sua uscita, in un concerto tenutosi all'interno del museo Les Abattoirs nella Bourgoin-Jallieu, in Francia. La formazione, al completo, era costituita da:
Circa otto anni dopo la pubblicazione, Peter Blegvad scrisse un pamphlet su Kew. Rhone. sotto lo pseudonimo de "gli editori dell' Amateur". Apparso sul numero di maggio del 1985 della rivista RēR Quarterly, affiliata all'etichetta discografica indipendente Recommended Records fondata dal collega Chris Cutler, esso divenne successivamente una «pubblicazione» online a tutti gli effetti, nonché una collazione di scritti ed opere artistiche dell'autore.Con questo pamphlet Blegvad fornì ulteriori spiegazioni circa Kew. Rhone., allegando l'artwork della copertina, illustrazioni e diagrammi aggiuntivi relativi alle varie canzoni ed i loro testi. Tra questi, vi è quello di Frenzy, un outtake delle sessioni di registrazione mai incluso nell'album (ma era stato comunque inserito nel sampler Recommended Records Sampler, uscita nel maggio 1982) e che prosegue sulla linea d'analisi del dipinto di Peale.
Il 6 giugno 2011 Uniformbooks pubblicò un libro su Kew. Rhone, scritto da Blegvad con contributi di Greaves, Herman e di numerosi altri scrittori e musicisti. Il 17 febbraio 2015 il chitarrista venne intervistato dal giornalista e docente universitario britannico Marcus O'Dair per il periodico The Quietus, al quale dispiegò la struttura dello scritto, che sarebbe suddiviso in due parti: la prima è uno svisceramento di ogni traccia dell'album, mentre la seconda raccoglie le impressioni e i commenti degli estimatori dell'album, tra cui Wyatt e Coe, e dei collaboratori come Andrew Cyrille e Carla Bley. Riguardo la sua genesi, O'Dair scrisse che la succitata «tensione triangolare» tra parole, musica e disegni suggeriva questa propensione del chitarrista a trasformare l'album in un libro.
Tutte le composizioni sono opera di John Greaves (musica) e Peter Blegvad (testi).
Seven Scenes from the Painting 'Exhuming the First American Mastodon' by C. W. Peale – 3:32
Nota: l'ultimo pezzo, Gegenstand, venne indicato con l'iniziale minuscola e in alcune copie fu addirittura omesso.
Seven Scenes from the Painting 'Exhuming the First American Mastodon' by C. W. Peale – 3:32
Seven Scenes from the Painting 'Exhuming the First American Mastodon' by C. W. Peale – 3:32
John Greaves – voce, pianoforte, organo, basso elettrico, percussioni (in One Footnote (to Kew. Rhone.))
Peter Blegvad –  voce, chitarra acustica, chitarra elettrica, sassofono tenore (in Pipeline)
Carla Bley – voce, sassofono tenore (in One Footnote (to Kew. Rhone.), Good Evening)
(EN) Peter Blegvad, Amateur's Pamphlet on Kew. Rhone., in RēR Quarterly, vol. 1, 1ª ed., November Books, 1º maggio 1985,  pp. 18–30.
(EN) Peter Blegvad, Kew. Rhone., Uniformbooks, 6 giugno 2011,  pp. 87-89, ISBN 978-0956855985.
 Lorenzo Barbagli, After the Flood - Progressive Rock 1976-2010, lulu.com, 1º aprile 2014,  pp. 23-24, ISBN 978-1447884200.
(EN) Amy C. Beal, Carla Bley, University of Illinois Press, 25 novembre 2011,  p. 57, ISBN 978-0252036361.

KhaShaba Dadasaheb Jadav (in marathi श्री. खाशाबा दादासाहेब जाधव; 15 gennaio 1926 – 14 agosto 1984) è stato un lottatore indiano, specializzato nella lotta libera.

Kheeston Randall (Beaumont, 7 maggio 1989) è un giocatore di football americano statunitense che gioca nel ruolo di defensive tackle ed è attualmente free agent. Fu scelto nel corso del settimo giro (215° assoluto) del Draft NFL 2012 dai Miami Dolphins. Al college ha giocato a football presso l'Università del Texas.
Considerato uno tra i migliori prospetti tra i defensive tackle disponibili nel Draft 2012, il 28 aprile Randall fu scelto nel corso del settimo giro dai Miami Dolphins. Il 21 maggio firmò un contratto di 4 anni con la franchigia. Nella sua stagione da rookie disputò 12 partite, nessuna delle quali come titolare, mettendo a segno 8 tackle.
Il 22 gennaio 2014 fu ingaggiato dai Minnesota Vikings come reserve/future free agent, divenendo così il primo giocatore messo sotto contratto dalla franchigia del Minnesota nell'era Zimmer, già suo coordinatore difensivo l'anno precedente a Cincinnati. Il 25 agosto 2014 fu quindi svincolato da Minnesota a seguito dei tagli a roster previsti prima dell'inizio della stagione regolare.
 Biografia sul sito dei Texas Longhorns, su texassports.com. URL consultato il 5 giugno 2012 (archiviato dall'url originale il 6 maggio 2012).
L'estrema scarsezza di fonti storicamente affidabili rende difficoltosa la conoscenza dei sovrani delle dinastie IX e X; solo il Canone Reale, peraltro frammentario, fornisce qualche dato a cui si affiancano alcuni riscontri archeologici.
I dati disponibili inducono a pensare che molti dei sovrani di questa fase storica abbiano regnato contemporaneamente e solo su parti dell'Egitto.
Cimmino, Franco - Dizionario delle dinastie faraoniche - Bompiani, Milano 2003 - ISBN 88-452-5531-X
Gardiner, Martin - La civiltà egizia - Oxford University Press 1961 (Einaudi, Torino 1997) - ISBN 88-06-13913-4
Hayes, W.C. - Il Medio Regno in Egitto: dall'ascesa dei sovrani di Herakleopolis alla morte di Ammenemes III - Storia antica del Medio Oriente 1,4 parte seconda - Cambridge University 1971 (Il Saggiatore, Milano 1972)
Wilson, John A. - Egitto - I Propilei volume I -Monaco di Baviera 1961 (Arnoldo Mondadori, Milano 1967)

Khurja è una suddivisione dell'India, classificata come municipal board, di 98.403 abitanti, situata nel distretto di Bulandshahr, nello stato federato dell'Uttar Pradesh. In base al numero di abitanti la città rientra nella classe II (da 50.000 a 99.999 persone).
Al censimento del 2001 la popolazione di Khurja assommava a 98.403 persone, delle quali 51.966 maschi e 46.437 femmine. I bambini di età inferiore o uguale ai sei anni assommavano a 15.575, dei quali 8.293 maschi e 7.282 femmine. Infine, coloro che erano in grado di saper almeno leggere e scrivere erano 51.859, dei quali 30.935 maschi e 20.924 femmine.

Khūrsand (farsi خرسند) è una città dello shahrestān di Shahr-e-Babak, circoscrizione Centrale, nella provincia di Kerman. Aveva, nel 2006, una popolazione di 7.847 abitanti. 

Kid Icarus: Uprising, conosciuto in Giappone come Shin Hikari Shinwa: Parutena no Kagami (新・光神話パルテナの鏡?) è un videogioco uscito nel 2012 per la console portatile Nintendo 3DS, sviluppato da Project Sora e pubblicato da Nintendo.
Il titolo è il terzo della serie, dopo Kid Icarus, per NES, pubblicato nel 1986 e Kid Icarus: Of Myths and Monsters per Game Boy, pubblicato nel 1991. Pit, il protagonista del gioco, fa quindi il suo trionfante ritorno, dopo molti anni di attesa.
L'aspetto del personaggio è lo stesso che ha nella sua apparizione in Super Smash Bros. Brawl per Wii, in cui faceva parte del roster.
Kid Icarus: Uprising segue l'avventura di Pit, mentre combatte contro le armate degli inferi di una rinata Medusa ed i suoi comandanti. Pit utilizza anche la capacità del volo, donatagli dalla dea Palutena. Dopo aver sconfitto Medusa, Ade, il vero dio degli inferi, inizia a creare caos dappertutto, ma altri dei si metteranno in mezzo ad ostacolare la missione di Pit e Palutena, come ad esempio Viridi, la dea della natura.
Per controllare Pit, il giocatore deve usare lo stilo per mirare i nemici, il pad per muovere l'eroe e il tasto L per sparare/attaccare (questi sono i comandi di default, in ogni caso è possibile modificarli). Ogni livello è diviso in una sezione in volo, una a terra e una boss battle. Il giocatore può scegliere fra una immensa quantità di armi e magie, acquistabili con i punti acquisiti in missione o unendo due armi per crearne una nuova.
Diverse sono le categorie di armi presenti in Kid Icarus: Uprising, ognuna dotata di particolari caratteristiche:
Lame: armi molto equilibrate. Hanno media gittata e sono adatti sia al combattimento corpo a corpo sia quello a distanza;
Bastoni: la classe con maggiore gittata di tutte le altre armi. I tiri caricati arrivano lontanissimi e più si è distanti più la potenza è alta;
Artigli: armi specializzate al combattimento corpo a corpo, capaci di effettuare 5 attacchi consecutivi in mischia. Tuttavia non sono molto potenti e la gittata è molto corta, ma aumentano la velocità di chi li indossa;
Archi: gli archi si utilizzano a distanza media e sparano frecce che possono curvarsi. Il fuoco continuo ha una frequenza bassa;
Mazze: classe da imparare prima di usare, poiché le mazze sono speciali. Non fanno fuoco continuo ma si possono oscillare respingendo i colpi nelle battaglie aeree. Generalmente i colpi caricati delle mazze passano attraverso le pareti, ma il tempo di ricarica è piuttosto lungo. Sono forti in mischia;
Mani: sono simili a dei tatuaggi che si applicano sull'intero braccio. Armi molto versatili di media gittata;
Cannoni: i tiri caricati dei cannoni esplodono causando danni ai nemici a tiro. Non sono potenti in mischia;
Orbitar: armi che non diminuiscono la velocità mentre si fa fuoco continuo durante la fase del volo. Sono delle armi fluttuanti sulle spalle del giocatore;
Bracci: i bracci sono specializzati nel combattimento in mischia. Hanno gittata relativamente corta.
Alla fine di ogni capitolo sarà presente un boss. I boss sono molto più resistenti dei nemici normali. Possono far parte di diversi gruppi: dell'armata degli inferi, dell'armata delle forze della natura, degli aurum e anche delle armate della luce. I primi boss saranno dell'armata degli inferi.
Capitolo 1: Bicerberus - è un cane di fuoco con due teste appartenente all'armata degli inferi, è stato inviato da Medusa nell'anfiteatro nella "prima città".
Capitolo 2: Gaol - tetro monarca; a prima vista sembra un uomo molto forte. Alla fine si rivela una donna. L'armatura le concedeva il potere immenso. Pit ha come compagno "Magnus".
Capitolo 3: Tridra, rettile tricefalo - è un drago a tre teste che si trova nella prima parte del livello. Fa parte dell'armata degli inferi e le teste sono in contrasto tra loro. Durante la fase aerea due teste si staccano piombando su una città degli umani, mentre la rimanente viene sconfitta in volo insieme al proprio corpo. La seconda testa si rigenera assumendo un corpo somigliante a quello di un serpente.
Capitolo 4: Megafalce - Megafalce è il capo di tutte le Falci. Prima sembra una falce come tutte le altre, ma dopo si trasforma diventando gigantesca. Palutena la vuole eliminare poiché ha nascosto il "Labirinto dell'inganno", dove sta "Pandora".
Capitolo 5: Pandora - Pandora non è altro che un essere fluttuante blu, simile ad una fiammella (che molto dopo rivela la sua vecchia identità). Vive nel "Labirinto dell'Inganno", una dimensione parallela dove clona gli esseri degli inferi con lo "Specchio della verità". Pit deve distruggere lo specchio, ma nel farlo genera accidentalmente un suo clone: Pit Oscuro. Pit affronta Pandora con Dark Pit, soltanto che quest'ultimo si impossessa dei poteri di Pandora acquistando la capacità di volare.
Capitolo 6: Pit Oscuro - soprannominato Tip da Palutena (Pittwo in inglese e Burapi ブラピ in giapponese), Pit Oscuro viene inseguito da Pit durante la battaglia aerea per poi scontrarsi due volte con il protagonista, in battaglia terrestre e poi come boss. Tip usa armi utilizzabili anche da Pit, come la mazza dell'orco o l'arco oscuro. All'incontro con Pit come Boss, ha in mano un Arco d'Argento.
Capitolo 7: Tanathos - dio della morte, custodisce la chiave per accedere agli inferi. Si trova nel palazzo sommerso e Pit riesce a raggiungerlo grazie all'aiuto di Poseidone, che pratica un grande squarcio al mare. Durante il combattimento Tanathos esegue molte trasformazioni quali una matrioska, un pipistrello, un piede gigante e una grande spada.
Capitolo 8: Kraken - Palutena, molto prudente, nascose i Tre Tesori Sacri tra le stelle del Cosmo. Invia Pit un'astronave pirata per riprendersi i tre Tesori Sacri rubati dalla ciurma dei "pirati spaziali" e dal loro capitano, uno strano nanetto che viene subito divorato da un Kraken che sopraggiunge sulla scena. Pit dovrà eliminare il Kraken per poter ritornare a casa con i Tesori. Quest'ultimo si presenterà nella sua completa forma solo dopo aver tolto di mezzo i suoi sei tentacoli.
Capitolo 9: Medusa - all'inizio dello scontro si terrà lontana attaccando a tradimento, poi staccherà la sua testa dal corpo lanciandola all'inseguimento di Pit.
Capitolo 10: Fenice - l'uccello immortale, attaccherà con le sue potenti ali e usando il fuoco. Pit può evitare i suoi attacchi saltando sulla pedana al centro del campo.
Capitolo 11: Dirupetrus -un enorme ammasso di rocce a cui è stata data la vita da Viridi. Fedele servitore della dea, attacca lanciando massi e colpendo con il proprio corpo. Colpendolo sul suo sedere infliggerai più danni.
Capitolo 12: Generatore di bombe zero-non attacca. Saranno le guardie delle forze della natura ad attaccare Pit. Colpisci le per lanciarle contro il generatore distruggendone la corazza.
Capitolo 13: Solus delle ombre- È il guardiano del santuario lunare, tende ad essere riservato e fedele a Viridi. Attacca da lontano oscurando a volte lo schermo rendendosi invisibile. Un'arma con ottima autoguida è perfetta per scovarlo!
Capitolo 14: Brillania- una giovane e bellissima ragazza che piega al suo volere il potere del fulmine. Attacca teletrasportandosi e lanciando fulmini e saette.
Capitolo 15: Nucleo Aurum- delle barriere rotanti proteggeranno il nucleo insieme a dei cannoni difensivi che ruotano qua e la. Il pavimento può elettrificarsi.
Capitolo 16: Generatore Aurum-Pit ha a disposizione tre luminopiste per schivare e attaccare il generatore da distanze differenti per ogni luminopista.
Capitolo 17: Phyrron Aurum-All'inizio il boss è il "Cervello Aurum" che viene inizialmente controllato da Phyrron, il dio del sole. Quando il cervello iniziò a prendere il sopravvento Pit dovrà scontrarsi con Phyrron Aurum saltando i suoi attacchi con la pedana al centro della piattaforma.
Capitolo 18: Pit automa- Il personaggio con cui si dovrà sconfiggere Pit sarà magnus. Usa le stesse tecniche di Pit oscuro impugnando nello sconto un arco oscuro.
Capitolo 19: Grande Auriga- cavalcando metà della biga del fulmine Pit dovrà affrontarlo in corsa su una pista di luce volante.
Capitolo 20: Dea Palutena- attacca Pit con attacchi di vastissimo genere.il caotide che la controlla sarà il boss da sconfiggere quando lascia la presa da Palutena.
Capitolo 21: Caotide-Il mostro sfuggito alla sua prigionia dal santuario lunare. attacca poco e scappa schivando rapidamente gli attacchi; attirato dalla trappola magnetica di Viridi può essere colpito il più possibile.
Capitolo 22: Pandora guerriera- Una donna eccitante rinata dalla sorgente utilizzabile per guarire Pit. Attaccando lanciando bombe e cuori magici.
Capitolo 23: Il Cuore di Ade- corre via e crea dei suoi doppioni che scoppiano in stile bomberman. Quando si infuria attacca Pit scontrandocisi.
Capitolo 24: Il Gran Tesoro Sacro- un boss di enorme potenza distruttiva che può anche causare un game over istantaneo con un raggio di immane potenza.
Capitolo 25: Ade, Signore degli inferi- il boss finale impegnativo e duro. La tattica è schivare e attaccare costantemente. Verrà sconfitto dal gran tesoro sacro in mano a Pit, salvato da Medusa.Ci sono inoltre altri boss o mini boss in altri livelli ma non di fine capitolo, come Palutena orrida oppure Magnus e Gaol.
Nel gioco appaiono delle creature chiamate Kometroid (Komayto in giapponese). Quando Pit chiede informazioni a riguardo, Viridi risponde che non c'entrano niente con quell'altro universo (Riferimenti ai Metroid, dal gioco omonimo dello stesso autore Gunpei Yokoi)
"Burapi", il nickname giapponese di Black Pit è per una strana coincidenza, il nickname/diminuitivo utilizzato da molti fan giapponesi per parlare dell'attore Brad Pitt
In questo gioco si viene a conoscenza che l'aspetto orrido di Medusa nel primo gioco, è opera di Palutena, che voleva mostrare come fosse orrenda nell'anima dell'altra dea. Inoltre, il suo attuale aspetto è solo illusorio.
Pit e Palutena, sembrano consci di appartenere ad un universo videoludico, citando spesso altre opere, come Super Smash Bros. (serie) (da cui Pit prende l'attuale aspetto), Donkey Kong, The Legend of Zelda: Ocarina of Time, Dr. Mario, Game & Watch, Nintendogs e Brain Training del Dr. Kawashima. Inoltre entrambi i personaggi fanno diverse battute per riferirsi ai vecchi capitoli della serie, come ad esempio, la mancanza di "Pixellosità" dei tesori sacri.
Sebbene i caratteri dei personaggi secondari e dei boss siano ben approfonditi, ci sono molti "buchi di trama" riguardo a loro, ad esempio, non viene confermata la relazione tra Magnus e Gaol, o gran parte del passato del Grande Auriga.
Il gioco è stato accolto favorevolmente dalla critica, che lo ha accusato di avere comandi leggermente difficoltosi e mosso qualche critica minore. Il gioco ha una media di 83/100 su Metacritic.

Damian Arthur Mackle (Belfast, 20 febbraio 1985) è un wrestler nordirlandese sotto contratto con la WWE, dove lotta nel roster di SmackDown con il ringname Killian Dain.
In Europa è noto per aver lottato in federazioni britanniche del circuito indipendente, mentre negli Stati Uniti ha militato in federazioni quali PROGRESS Wrestling, Revolution Pro Wrestling, westside Xtreme wrestling, Absolute Intense Wrestling, Beyond Wrestling, Premier British Wrestling, Scottish Wrestling Alliance, e IPW:UK. Principalmente è conosciuto per il lavoro svolto nella Insane Championship Wrestling dove ha vinto l'ICW World Heavyweight Championship.
Nel periodo 2009-2012, O'Connor lottò sporadicamente nella ICW utilizzando svariate gimmick ma fu nel novembre 2013 che debuttò a Edimburgo con il ring name "Big Damo". Nello stesso show, il commentatore ICW Billy Kirkwood diede per la prima volta a Damo il soprannome "The Beast of Belfast" (in italiano: "La bestia di Belfast"). Damo divenne un membro regolare del roster ed iniziò dei feud con Joe Hendry, Jamie Kennedy, Darkside, e The NAK.
L'ICW World Champion Drew Galloway aveva dichiarato di aver sconfitto chiunque nel roster ICW, ma con un'eccezione significativa. Infatti, nonostante Big Damo fosse imbattuto, non aveva mai avuto l'opportunità di un match con Galloway per il titolo. L'occasione arrivò nel corso dell'evento Shugs House Party 2, e vide sconfitto Galloway ma il verdetto venne ribaltato da Red Lightning e Jack Jester, con grande disappunto di Damo. I tre formarono una stable chiamata "The Black Label" e Damo si scontrò a lungo con loro.
Quando i Black Label ebbero un feud con Mark Dallas con in palio il titolo ICW, Damo spuntò un accordo con Dallas in merito al quale avrebbe avuto una title shot nella sua città natale di Belfast, in Irlanda del Nord. La cintura ICW World Title non aveva mai cambiato di mano fuori Glasgow, così fu una grossa sorpresa per i fan quando Damo sconfisse il campione in carica Chris Renfrew, laureandosi primo campione ICW irlandese.
Nel giugno 2016 Damo debuttò nella What Culture Pro Wrestling, sconfiggendo Joe Hendry e diventando il contendente numero uno al titolo WCPW Heavyweight Championship. Allo show Built to Destroy, nel main event, tradisce il manager Jack the Jobber e colpisce con un low blow Rampage Brown prima di ricorre a un piledriver (mossa proibita) per vincere il match e laurearsi primo WCPW World Champion. Quindi attaccò il general manager WCPW Adam Pacitti, che aveva cercato di squalificarlo per l'utilizzo del piledriver incriminato, ed anche l'arbitro e Jack the Jobber, alleandosi con Adam Blampied e completando così la sua trasformazione in heel nel processo. Grazie al nuovo manager, Big Damo riesce a difendere con successo il titolo dall'assalto di Joe Coffey e Damien Sandow, ma perde il titolo nel main event di WCPW Stacked in match a quattro in favore di Joseph Conners (gli altri contendenti erano Joe Hendry e Rampage Brown). Durante il decimo episodio di WCPW Loaded viene costretto dal GM Adam Pacitti a mettere in palio il suo contratto contro Alberto Del Rio e perde lasciando momentaneamente la compagnia. Infatti ritorna durante il tredicesimo episodio lanciando una open challenge raccolta e vinta da Joe Coffey grazie all'aiuto di Martin Kirby; con quest'ultimo Damo disputa un match a WCPW True Legacy con in palio un nuovo contratto, ma perde e finisce così la sua avventura nella compagnia inglese.
Nel novembre 2016 Damian O'Connor ha preso il posto di Sawyer Fulton nella stable SAni†Y (Alexander Wolfe, Eric Young e Nikki Cross) dopo aver attaccato No Way Jose. Il 18 novembre O'Connor ha cambiato nome in Killian Dain e si è ufficialmente unito alla stable dopo aver attaccato Tye Dillinger e aver accettato la giacca di Fulton. Nella puntata di NXT dell'8 febbraio Wolfe e Dain hanno sconfitto facilmente i Bollywood Boyz (Gurv Sihra e Harv Sihra). Nella puntata di NXT del 22 marzo il Six-man Tag Team match tra Young, Dain e Wolfe contro Roderick Strong, No Way Jose e Tye Dillinger è terminato in doppia squalifica. Il 1º aprile, a NXT TakeOver: Orlando, i SAni†Y hanno sconfitto Tye Dillinger, Roderick Strong, Kassius Ohno e Ruby Riot. Il 2 aprile, nel Kick-off di WrestleMania 33, Dain ha partecipato all'annuale André the Giant Memorial Battle Royal come rappresentante di NXT ma è stato eliminato da Mojo Rawley (membro del roster di SmackDown e vincitore finale della Battle Royal). Nella puntata di NXT del 3 maggio Dain ha sconfitto facilmente Danny Burch. Nella puntata di NXT del 7 giugno Dain ha sconfitto No Way Jose. Nella puntata di NXT del 5 luglio Wolfe e Dain hanno sconfitto Hideo Itami e Kassius Ohno. Nella puntata di NXT del 19 luglio Dain è stato sconfitto da Drew McIntyre, il quale è diventato il contendente n°1 all'NXT Championship di Bobby Roode. Il 19 agosto, a NXT TakeOver: Brooklyn III, Young e Wolfe hanno sconfitto gli Authors of Pain (Akam e Rezar), conquistando così l'NXT Tag Team Championship per la prima volta. Wolfe e Young hanno vinto il match, ma anche Dain ha potuto difendere il titolo sotto la "Freebird Rule" (anche se la WWE non lo ha riconosciuto come campione). Nella puntata di NXT del 18 ottobre il match tra Young, Dain e Wolfe e l'Undisputed ERA (Adam Cole, Bobby Fish e Kyle O'Reilly) è terminato in no-contest a causa dell'intervento degli Authors of Pain. Il 18 novembre, a NXT TakeOver: WarGames, i SAni†Y hanno partecipato ad un WarGames match che includeva anche l'Undisputed ERA e il team formato dagli Authors of Pain e Roderick Strong ma il match è stato vinto dai primi. Nella puntata di NXT del 29 novembre Dain e Young hanno perso l'NXT Tag Team Championship contro Bobby Fish e Kyle O'Reilly dopo 102 giorni di regno. Nella puntata di NXT del 6 dicembre Dain ha sconfitto Trent Seven, guadagnando l'accesso ad un Fatal 4-Way match per determinare il contendente n°1 all'NXT Championship di Andrade "Cien" Almas. Nella puntata di NXT del 27 dicembre Dain ha partecipato a tale Fatal 4-Way match insieme a Aleister Black, Lars Sullivan e Johnny Gargano ma il match è stato vinto da quest'ultimo. Nella puntata di NXT del 7 febbraio i SAni†Y hanno sconfitto l'Undisputed ERA in un Six-man Tornado Tag Team match. Nella puntata di NXT del 7 marzo Dain ha affrontato Aleister Black in un match per determinare il contendente n°1 all'NXT Championship di Andrade "Cien" Almas ma è stato sconfitto. Nella puntata di NXT del 4 aprile il match tra Dain e Lars Sullivan è terminato in no-contest a causa dell'entrata sul ring di Adam Cole, EC3, Ricochet e Velveteen Dream. Il 7 aprile, a NXT TakeOver: New Orleans, Dain ha partecipato ad un Ladder match per l'assegnazione dell'NXT North American Championship che includeva anche Adam Cole, EC3, Lars Sullivan, Ricochet e Velveteen Dream ma il match è stato vinto da Cole. Nella puntata di NXT del 18 aprile Dain è stato sconfitto da Lars Sullivan in un No Disqualification match.
Dal 17 aprile 2018 sono stati mandati in onda dei video circa il debutto dei SAni†Y a SmackDown. I SAni†Y hanno fatto il loro debutto nella puntata di SmackDown del 19 giugno dove hanno attaccato brutalmente gli Usos (Jimmy Uso e Jey Uso). Nella puntata di SmackDown del 26 giugno i SAni†Y sono stati sconfitti dallo United States Champion Jeff Hardy e gli Usos. Nella puntata di SmackDown del 10 luglio i SAni†Y e i Bludgeon Brothers (Harper e Rowan) sono stati sconfitti dal Team Hell No (Daniel Bryan e Kane) e il New Day (Big E, Kofi Kingston e Xavier Woods). Il 15 luglio, nel Kick-off di Extreme Rules, i SAni†Y hanno sconfitto il New Day in un Tables match. Nella puntata di SmackDown del 24 luglio Wolfe e Dain sono stati sconfitti da Big E e Xavier Woods del New Day nella semifinale di un torneo per determinare i contendenti n°1 al WWE SmackDown Tag Team Championship dei Bludgeon Brothers. Nella puntata di SmackDown del 4 settembre Dain e Young hanno partecipato ad un Triple Threat match che comprendeva anche i Rusev Day (Aiden English e Rusev) e gli Usos per determinare i contendenti n°1 al WWE SmackDown Tag Team Championship del New Day ma il match è stato vinto da English e Rusev. Il 18 novembre, a Survivor Series, Dain e Young hanno partecipato al 5-on-5 Traditional Survivor Series Elimination match come parte del Team SmackDown contro il Team Raw ma sono stati eliminati da Bobby Roode e Chad Gable. Nella puntata di SmackDown del 25 dicembre Dain, Wolfe e i The Bar (Cesaro e Sheamus) sono stati sconfitti da Luke Gallows, Karl Anderson e gli Usos. Nella puntata di SmackDown del 2 aprile 2019 i SAnitY sono stati sconfitti da The Miz in un 3-on-1 Handicap Falls Count Anywhere match.
Mackle è un grande tifoso della squadra di calcio del Manchester United e della squadra di basket degli Orlando Magic.
Van-Damo-Nator (Corner-to-corner front missile dropkick su una sedia contro la faccia di un avversario in piedi o seduto all'angolo) 2016, usata come mossa caratteristica in precedenza .
SWA Tag Team Championship (6) – con Micken (1), Pete O'Neil (1) e Scott Renwick (4)Scottish Wrestling Entertainment
5 Star Match (2018) vs. Adam Cole, EC3, Lars Sullivan, Ricochet e Velveteen Dream il 7 aprile a NXT TakeOver: New OrleansX Wrestling Alliance

Il chilobyte è un'unità di misura dell'informazione o della quantità di dati e fa parte dei vari multipli del byte. Il termine deriva dalla unione del prefisso SI chilo con byte, il prefisso chilo trae origine dalla parola greca χίλιοι ("khilioi") che significa 1000.
Il simbolo del chilobyte è kB, tuttavia è ampiamente diffusa l'errata abitudine di utilizzare varie altre abbreviazioni per rappresentare il chilobyte come per esempio: KB, kb, Kbyte, kbyte, K e k. Il prefisso "k" va infatti scritto sempre in minuscolo. Inoltre l'uso di queste altre abbreviazioni deve essere scoraggiato anche perché alcune di esse rappresentano altri simboli utilizzati in altre unità di misura e questo potrebbe generare fraintendimenti ed errori di interpretazione. Per esempio K è il simbolo del kelvin mentre kb è il simbolo del chilobit.
A causa delle imprecisioni nell'uso dei prefissi SI come chilo, mega ecc. e a seconda del contesto in cui viene utilizzato, il chilobyte può rappresentare due diversi valori:
1 chilobyte = 210 byte = 1 024 byte.Questa definizione è sempre usata per esprimere la capacità di memoria e altre quantità basate sulla potenza di 2. Anche la maggior parte dei software (compresi i sistemi operativi) utilizzano questa definizione per indicare valori come la dimensione di un file o lo spazio disponibile su hard disk. Questa definizione però è stata espressamente vietata dal SI ( sezione 3.1, nota a margine) e anche la maggior parte delle altre organizzazioni di standardizzazione suggerisce che per indicare 1024 byte si usi il kibibyte. Anche se il termine kibibyte viene usato ancora abbastanza raramente sta cominciando ad essere utilizzato nei software che necessitano di elevata precisione come ad esempio GParted, BitTorrent o il kernel Linux.
1 chilobyte = 103 byte = 1000 byte.Questa definizione è in accordo con i prefissi del SI e andrebbe usata indipendentemente dal contesto in cui ci si trova. Istituti internazionali di standardizzazione quali la Commissione elettrotecnica internazionale (IEC), l'Institute of Electrical and Electronics Engineers (IEEE) e l'ISO oltre a consigliarne l'utilizzo puntualizzano che l'unico modo per abbreviare la parola chilobyte dovrebbe essere quello di usare il simbolo kB. La definizione 1 chilobyte = 1000 byte è comunemente usata in tutti quei contesti in cui le quantità da misurare non sono basate su potenze di 2 (ad esempio la velocità di clock o di trasferimento dati); in molti altri contesti però la definizione 1 chilobyte = 1024 byte continua ad essere usata e a provocare errori di interpretazione (spesso anche voluti). Infatti, anche se nell'uso comune fa molta fatica ad affermarsi, il modo più corretto per indicare 1024 byte dovrebbe essere il kibibyte (KiB) e valori affini come gibibyte (GiB) per 1 073 741 824 di byte e via dicendo. Questo introdurrebbe maggiore chiarezza, ad esempio, quando si misura una quantità di memoria che contiene meno di X byte, ma grazie a varie approssimazioni viene pubblicizzata come se avesse capacità X byte, ed è forse uno dei motivi per cui non viene usato dalla catena di costruzione e distribuzione dei computer.

Madsen ha giocato, a livello giovanile, per Vestli, Grei e Lyn Oslo. Proprio con quest'ultimo club, ha debuttato in prima squadra: il 10 maggio 2006 è subentrato infatti a Kristian Flittie Onstad nel successo per 0-4 in casa del Fossum, nell'edizione stagionale del Norgesmesterskapet. Il 27 giugno dello stesso anno, ha giocato  il primo match nelle competizioni europee per club: è stato infatti titolare nel primo turno preliminare della Coppa UEFA 2006-2007, disputato in casa del Flora e conclusosi con un pareggio a reti inviolate. Il 31 luglio ha esordito anche nella massima divisione norvegese, venendo schierato titolare nella sconfitta casalinga per 1-2 contro lo Start.Nel 2008, è stato ceduto in prestito al Nybergsund-Trysil, in 1. divisjon. Ha giocato il primo incontro con questa casacca in data 5 aprile, nella sconfitta per 5-2 contro lo Start.Una volta rientrato dal prestito, ha giocato un solo match di campionato per il Lyn Oslo.
Il 14 novembre 2008 è passato a titolo definitivo allo Strømsgodset. Qui, ha esordito il 15 marzo 2009, venendo impiegato da titolare nel pareggio per 3-3 contro lo Start. Il 22 febbraio 2013, ha rinnovato il contratto che lo legava al club per altre tre stagioni. Il 28 marzo 2015 ha rinnovato ulteriormente il suo contratto, per altre tre stagioni.Il 30 novembre 2017 ha prolungato l'accordo che lo legava allo Strømsgodset, fino al 31 dicembre 2018. Ha lasciato la squadra al termine di questo accordo.
Il 7 gennaio 2019, l'Asker ha reso noto l'ingaggio di Madsen, che si è legato al nuovo club con un contratto biennale.
adsen ha debuttato per la Norvegia Under-21 il 13 febbraio 2009, quando è stato titolare nel successo per 2-0 contro il Liechtenstein Under-21.Il 5 agosto 2011 è stato convocato nella Nazionale maggiore a causa del forfait di Brede Hangeland, in occasione della sfida amichevole contro la Repubblica Ceca. Il 10 agosto ha potuto quindi esordire per la selezione norvegese, sostituendo Kjetil Wæhler nella vittoria per 3-0 sui cechi.

Kingsland è una città degli Stati Uniti d'America, situata nello Stato della Georgia e in particolare nella contea di Camden.

Kisfüzes è un comune dell'Ungheria di 168 abitanti (dati 2001). È situato nella provincia di Heves.

Kitsune (狐? [kitsɯne], ) è la parola giapponese per "volpe". Le volpi sono un soggetto ricorrente e un elemento di particolare importanza nel folclore giapponese; in italiano, kitsune si riferisce ad esse in questo contesto. 
Secondo la mitologia giapponese la volpe è un essere dotato di grande intelligenza, in grado di vivere a lungo e di sviluppare con l'età poteri soprannaturali: il principale tra questi ultimi è l'abilità di cambiare aspetto ed assumere sembianze umane, infatti esse appaiono spesso con l'aspetto di una bella donna. In alcuni racconti esse utilizzano queste abilità per ingannare il prossimo — come sovente avviene nel folclore comune — mentre altri le ritraggono come guardiani benevoli, amiche, amanti e mogli. Più una kitsune è vecchia, saggia e potente, più code possiede, fino a un massimo di nove.
Le kitsune sono strettamente accomunate alla figura di Inari, il kami shintoista della fertilità, dell'agricoltura e del riso: esse sono al suo servizio col ruolo di messaggere, e tale veste ha rafforzato il significato soprannaturale della volpe. Come conseguenza dell'influenza che esercitano sulle persone e dei poteri loro attribuiti, vengono venerate come fossero a tutti gli effetti delle divinità.
L'origine storica del ruolo centrale della volpe nel folclore giapponese è da ricercare nella sua armoniosa convivenza con gli esseri umani nel Giappone antico, da cui derivano i vari miti e leggende su queste creature.
L'origine dei miti sulla kitsune sono attualmente oggetto di dibattito, ma vi è comunque la certezza che numerosi racconti sulle volpi possano essere ricondotti a Paesi quali Cina, Corea, India e Grecia; molte di queste prime storie sono contenute nel Konjaku monogatarishū, una raccolta di narrazioni cinesi, indiane e giapponesi dell'XI secolo. I racconti popolari cinesi parlano di spiriti-volpi chiamati huli jing (kyūbi no kitsune in giapponese) che posseggono nove code quale peculiare caratteristica. In Corea vi è la figura del kumiho (letteralmente "volpe a nove code"), una creatura mitologica in grado di vivere cento o mille anni; essa è vista come un essere maligno, a differenza della sua controparte giapponese. Secondo alcuni studiosi le caratteristiche comuni presenti in ognuna di queste figure sarebbero da ricondurre a opere indiane quali Hitopadesa (XII secolo) e Pañcatantra (III secolo a.C.), le quali a loro volta avrebbero tratto ispirazione dalle Favole di Esopo (Grecia, VI secolo a.C.), che si diffusero successivamente in Cina, Corea e infine in Giappone.
Il principale elemento di discussione riguardo ai miti sulla kitsune è quindi la difficoltà nell'individuare la loro origine precisa. Alcune correnti di pensiero ipotizzano che tali miti siano esclusivamente di origine straniera, mentre alcuni folcloristi nipponici ritengono il mito della kitsune una credenza indigena giapponese risalente al V secolo a.C. Uno di questi, Kiyoshi Nozaki, è convinto che le kitsune fossero già diffuse e considerate un personaggio dai connotati positivi nella cultura popolare già dall'inizio del IV secolo; gli elementi importati dalla Cina o dalla Corea sarebbero unicamente le caratteristiche negative. Egli afferma che, secondo un libro del XVI secolo chiamato Nihon ryakki, le volpi e gli uomini avrebbero convissuto nel Giappone antico, dando origine alle leggende giapponesi su queste creature. La ricercatrice Karen Smyers, interessata agli studi sul dio Inari (nume fortemente legato ai miti sulla kitsune), ritiene che la figura della volpe e la sua concezione negativa come seduttrice e portatrice di sventura, strettamente connessa ai miti sulle kitsune del buddhismo, siano state introdotte nel folclore giapponese attraverso i racconti popolari cinesi, sostenendo tuttavia che alcuni dei miti contengano elementi unicamente giapponesi.
Secondo Nozaki la parola kitsune ha origini onomatopeiche. Il termine kitsu in passato veniva usato per indicare il verso della volpe, diventando successivamente la parola che identifica l'animale stesso. La parola ne è traducibile in "stato d'animo affettuoso", che Nozaki presenta quale ulteriore prova delle sue affermazioni, ovvero che nella tradizione originale del folclore giapponese le volpi fossero esseri benevoli. Oggi il termine kitsu è caduto in disuso; nel giapponese moderno è stato infatti sostituito da kon kon o gon gon.
Uno dei più antichi racconti sui miti delle kitsune fornisce un'etimologia popolare del termine, in seguito smentita. A differenza di molti racconti di kitsune nei quali esse si trasformano in donne, questo non termina tragicamente:
Poiché ella tornava ogni notte dal marito sotto forma di donna, ma tutte la mattine se ne andava come volpe, fu chiamata kitsune. In giapponese classico kitsu-ne significa "torna e dorme", mentre la variante ki-tsune significa "torna sempre".
Le kitsune sono conosciute per possedere una grande intelligenza, poteri magici e per essere in grado di vivere a lungo. Esse sono un tipo di yōkai, ovvero un'entità spirituale, e la parola kitsune è spesso tradotta in "spirito di volpe". Tuttavia ciò non significa che le kitsune siano dei fantasmi, né che siano fondamentalmente diverse dalle normali volpi: in questo contesto la parola "spirito" è usata per riflettere uno stato di conoscenza o illuminazione, quindi tutte le volpi longeve sono in grado di acquisire abilità soprannaturali.Vi sono due principali tipi di kitsune. Le zenko (善狐? letteralmente "volpi buone") sono volpi celestiali e benevole, associate al culto del dio Inari; talvolta sono dette semplicemente "volpi Inari". Le yako (野狐? letteralmente "volpi di campo", chiamate anche nogitsune), invece, posseggono un carattere malizioso e intenzioni malvagie. Le tradizioni locali prevedono ulteriori tipi di kitsune: una ninko (人狐? "volpe umana"), per esempio, è uno spirito di volpe invisibile, capace di interagire con gli esseri umani attraverso la pratica della possessione. Altre tradizioni suddividono le kitsune in tredici classi distinte, ognuna delle quali possiede uno specifico potere soprannaturale.La principale caratteristica fisica che contraddistingue le kitsune è la grande quantità di code che esse possiedono. Maggiore è l'età di una volpe, maggiore sarà il numero delle code cui essa potrà disporre, fino a un massimo di nove. Di conseguenza, un gran numero di code sta a indicare una volpe più anziana e potente; alcuni racconti popolari narrano che solo le volpi ultracentenarie possano ambire al numero massimo di code. I miti più conosciuti narrano di volpi a una, cinque, sette, o nove code. Quando una kitsune ottiene la sua nona coda, il suo manto diviene di colore bianco o oro. Queste kyūbi no kitsune (九尾の狐? volpi a nove code) acquisiscono anche l'abilità di vedere e sentire qualsiasi cosa accada in ogni parte del mondo (onniscienza), e altri racconti attribuiscono loro infinita saggezza.
Tra le capacità delle kitsune vi è la possibilità di cambiare aspetto e di assumere sembianze umane, un'abilità che la volpe può apprendere una volta raggiunta una determinata età, solitamente 50 o 100 anni. Per poter compiere tale trasformazione la volpe deve posare sulla propria nuca delle canne, una foglia di grande dimensioni o un teschio. Le forme comunemente assunte dalle kitsune includono uomini anziani, belle donne o giovani ragazze; questi ultimi due esempi sono le trasformazioni più conosciute delle kitsune. Nel Giappone medioevale si credeva infatti che ogni donna vista aggirarsi senza meta, specialmente al crepuscolo o di notte, fosse una volpe. Il termine kitsune-gao (狐顔? "faccia da volpe") viene usato per descrivere i lineamenti umani del viso delle donne, caratterizzato da una forma affilata e occhi ravvicinati, sopracciglia sottili e zigomi alti. Tradizionalmente questa forma del viso è considerata attraente, e in alcuni racconti le volpi assumono tale fisionomia. In alcune varianti dei suddetti racconti le kitsune mantengono dei tratti volpini, come ad esempio una leggera peluria sul corpo, un'ombra o un riflesso che mostri la loro vera natura. Le volpi che possiedono questa capacità possono comunque trasformarsi in qualsiasi persona, senza limiti di età o di genere.Un buon metodo per scoprire la vera natura delle kitsune è cercarne la coda, in quanto esse hanno difficoltà a nasconderla quando assumono forma umana. Una persona particolarmente leale, in alcuni casi, può essere anche capace di percepire la vera natura di una volpe e di smascherarne il travestimento. Mentre sono in forma umana, le kitsune mostrano astio e ostilità verso i cani, tanto da esserne terrorizzate ed essere costrette in alcuni casi a ritornare in forma volpina e fuggire (come ad esempio avviene nel racconto Torna e dorme di Kyoukai).
Tale imperfezione nella trasformazione in forma umana delle kitsune è raccontata all'interno di un racconto popolare che ha come protagonista Koan, un personaggio storico che si credeva avesse grande saggezza e magici poteri di divinazione. Secondo il racconto egli si trovava a casa di uno dei suoi devoti quando si ustionò i piedi a causa di un pediluvio con acqua troppo calda. Poi, si legge nel racconto, «per il dolore corse fuori dal bagno nudo. Quando la gente della casa lo vide, si stupirono nel vedere che Koan avesse gran parte del corpo ricoperto da pelliccia e una coda da volpe. A quel punto Koan si trasformò di fronte a loro, tramutandosi in un'anziana volpe e scappando via».Altre abilità in possesso delle kitsune sono la possessione spirituale, la capacità di sputare fuoco o fulmini dalla bocca o dalle code (conosciuta come kitsunebi), il potere di entrare nei sogni, l'invisibilità, la capacità di volare e di creare illusioni complesse ed elaborate. Le kitsune vengono descritte anche come dotate di poteri ancora maggiori, come modificare il tempo e lo spazio, rendere le persone folli, oppure assumere altre forme oltre a quelle umane, come un albero d'incredibile altezza o una seconda luna nel cielo. Altre kitsune hanno caratteristiche simili ai vampiri o ai succubi, nutrendosi dell'energia vitale degli esseri umani, generalmente attraverso un contatto sessuale.
Kitsunetsuki (狐憑き? o 狐付き? anche traslitterato kitsune-tsuki) significa letteralmente "posseduto dalla volpe": si credeva che una volpe fosse in grado di entrare nel corpo delle sue vittime, generalmente giovani donne, attraverso un'unghia o il petto, nutrendosi così della loro forza vitale e vivendo all'interno del corpo senza relazione con l'anfitrione. In alcuni casi sembra che i tratti del viso del posseduto cambiassero leggermente, in modo da ricordare le fattezze di una volpe. Infine, secondo la tradizione giapponese, gli analfabeti, una volta posseduti, acquisivano temporaneamente la capacità di leggere e scrivere.Il folclorista Lafcadio Hearn (1850-1904) descrive questa condizione nel suo libro Glimpses of Unfamiliar Japan:
Hearn fa poi notare che, una volta liberata dallo stato di kitsunetsuki, la vittima si rifiuterà di mangiare tōfu, azukimeshi e altri cibi che piacciono alle volpi.
In Giappone, il kitsunetsuki incominciò a essere trattato alla stregua di una malattia dal periodo Heian (794-1185), venendo indicato come diagnosi comune di infermità mentale fino al XX secolo. Lo stato di possessione veniva utilizzato come spiegazione per il comportamento anormale mostrato dagli afflitti da disturbi mentali. Nel tardo XIX secolo, il dottor Shunichi Shimamura dichiarò che le malattie fisiche responsabili dell'insorgenza di febbre erano spesso ricondotte allo stato di kitsunetsuki. È indubbio che la maggior parte di tali storie di possessione a opera di volpi siano influenzate dalle credenze popolari, ma ciò nonostante esse continuano a verificarsi anche in tempi più recenti, come ad esempio le insinuazioni fatte ai danni dei membri del nuovo movimento religioso Aum Shinrikyō, accusati di essere posseduti.In medicina, il kitsunetsuki è considerata una sindrome culturale unica della cultura giapponese. Coloro che soffrono di questa malattia (i più colpiti sono uomini con poca cultura, religiosi e donne) credono di essere posseduti da una volpe. I sintomi includono ossessione per riso e fagioli rossi dolci, apatia, irrequietezza e avversione al contatto visivo. Il kitsunetsuki è simile alla licantropia clinica, ma si distingue da essa sotto alcuni aspetti.
Nelle rappresentazioni artistiche le kitsune vengono spesso raffigurate a fianco di punti luminosi di forma sferica conosciuti come hoshi no tama (ほしのたま? letteralmente "sfere stellate"): questi punti, in alcuni racconti, vengono descritti come globi incandescenti, e in questo caso prendono il nome di kitsunebi (狐火? "fuoco di volpe"). Vengono rappresentate anche sotto forma di perle o gioielli dotati di poteri magici: questi oggetti sono uno dei simboli peculiari associati alla figura del dio Inari, e le rappresentazioni delle sacre volpi di Inari senza le proprie hoshi no tama sono assai rare. Le kitsune, quando assumono la loro forma naturale, trasportano la propria sfera tenendola tra le fauci o trasportandola sulla coda.Una convinzione popolare narra che, quando una kitsune cambia forma, parte del suo potere magico si trasferisce all'interno della hoshi no tama. Un'altra tradizione vuole che la perla rappresenti l'anima della kitsune, perciò, se la volpe dovesse rimanere troppo tempo separata da questa, finirebbe per morire. È possibile anche sottrarre la sfera alla kitsune, in modo da chiedere delle ricompense in cambio della restituzione.
Un racconto del XII secolo narra della disavventura di una volpe che si vede sottrarre la hoshi no tama da un uomo:
Il racconto si conclude con l'uomo che, attaccato da una banda di rapinatori armati, viene salvato dall'intervento della volpe, alla quale in cambio restituisce la sfera magica.
Le kitsune sono strettamente legate alla figura del dio Inari, la divinità shintoista del riso e dell'agricoltura. Quest'ultimo, secondo la tradizione, nei periodi invernali risiedeva in montagna, per poi scendere a valle in primavera durante la stagione agricola. Finito il periodo del raccolto, Inari sarebbe tornato ancora una volta nella sua residenza invernale. Ogni stagione le volpi si avvicinavano alle abitazioni degli umani allo stesso modo, venendo col tempo riconosciute come naturali messaggere del dio. Tale legame ha contribuito a rafforzare l'essenza soprannaturale della volpe, tanto che essa è stata per lungo tempo venerata come kami. La kitsune è sovente raffigurata quale serva o messaggera di Inari, ma la linea di demarcazione tra i due si è ormai talmente assottigliata che talvolta lo stesso dio è ritratto come una volpe. Allo stesso modo, interi santuari sono dedicati alle kitsune, dove i devoti erano soliti offrire fette di tōfu fritto chiamate aburaage, di cui gli spiriti-volpi si dice fossero particolarmente ghiotti. Tale pietanza di conseguenza ha influenzato la preparazione e la diffusione di piatti a base di pasta chiamati kitsune udon e kitsune soba. Inoltre l‘inarizushi è un tipo di sushi che deve il nome al dio Inari e che consiste in polpette di riso rivestite di aburaage.
Le kitsune di Inari sono bianche, colore considerato di buon auspicio, caratteristica che in passato valse loro il titolo nobiliare di myōbu. Esse possiedono il potere di allontanare il male, e talvolta agiscono da spiriti guardiani. Oltre a proteggere i santuari di Inari, esse proteggono le persone del posto fungendo da spauracchio contro le malvagie nogitsune, gli spiriti-volpi che non sono a servizio di Inari. Le volpi nere e le volpi a nove code sono altresì considerate come portafortuna.Secondo i credi tramandati dalla geomanzia cinese (feng shui), il potere delle volpi sul male è tale che un amuleto o una semplice statua raffigurante una kitsune è sufficiente ad allontanare il kimon (鬼門?), termine stante a identificare quell'energia responsabile di indurre le persone in tentazione, e liberamente traducibile in "cancello dei demoni a nord-est" o "creature che giungono da nord-est". Secondo le credenze popolari cinesi la direzione nord-est è considerata particolarmente infausta e tale convinzione ha finito per influenzare le tradizioni giapponesi. Parecchi jinja di Inari, come il famoso santuario di Fushimi Inari-taisha a Kyoto, posseggono statue di kitsune poste a nord-est, le quali interpretano il ruolo di guardiano avente il compito di impedire l'ingresso dell'energia demoniaca nel mondo terreno.
La figura della kitsune non compare unicamente nella tradizione shintoista, ma è legata anche alla religione buddhista attraverso Ḍākinī, spirito sovente raffigurato come controparte femminile di Inari. Dakini è ritratta come una donna bodhisattva brandente una spada e in sella a una volpe volante di colore bianco.
Le kitsune spesso adottano comportamenti tipici dei trickster (traducibile in "ingannatore"), ovvero esseri spirituali abili nell'imbroglio e caratterizzati da una condotta amorale, capaci di compiere azioni che variano dalla semplice malizia fino alla vera e propria malevolenza. I racconti narrano di kitsune che truffano samurai eccessivamente orgogliosi, mercanti avidi o persone vanitose, mentre quelle più crudeli abusano di contadini e poveri commercianti o di devoti monaci buddhisti. Per esempio, si pensa che le kitsune usino i kitsunebi a mo' di fuoco fatuo nel tentativo di far smarrire la strada ai viaggiatori. Altri trucchi utilizzati dalle kitsune ingannatrici includono sedurre la vittima, confonderla con illusioni e visioni, il furto di cibo, l'umiliazione dei vanagloriosi e la vendetta. Le loro vittime sono di solito uomini; le donne invece vengono possedute.
Un gioco tradizionale giapponese chiamato kitsune-ken (狐拳? letteralmente "pugno della volpe") fa riferimento a tali poteri, dando una chiara idea di come fossero visti e temuti dalle persone del tempo. Il gioco è simile alla morra cinese, ma le tre posizioni delle mani sono "volpe", "cacciatore" e "capovillaggio". Il "capovillaggio" batte il "cacciatore", perché lo supera di grado; il "cacciatore" batte la "volpe", poiché in grado di sparare col suo fucile; la "volpe" batte il "capo villaggio", stregandolo.Queste rappresentazioni ambigue, unite alla reputazione di esseri vendicativi, motivarono le persone a cercare di scoprire le cause del comportamento problematico delle volpi. Per esempio, Toyotomi Hideyoshi, daimyō che unificò il Giappone alla fine del XVI secolo scrisse una lettera al dio Inari:
Le kitsune sono note per mantenere ciò che promettono e si sforzano di restituire qualsiasi favore; può capitare che esse si stabiliscano nell'abitazione di una persona o di una famiglia, provocando ogni sorta di male. In un racconto del XII secolo, solo la minaccia del proprietario dell'abitazione di sterminarle, le volpi si convincono ad andarsene. La volpe capofamiglia, tuttavia, appare nei sogni dell'uomo:
Altre kitsune usano la magia a beneficio dei loro compagni o padroni finché questi le trattano con rispetto. Essendo yōkai, tuttavia, le kitsune non condividono la moralità umana, e può capitare che una volpe stabilitasi in una casa, per esempio, vi porti all'interno denaro e altri oggetti rubati a vicini; come conseguenza, le famiglie in cui si pensa alloggi una kitsune sono trattate con diffidenza e sospetto. Tra i più sospettati di ospitare una kitsune vi erano i samurai, ma in questo caso le volpi erano classificate come zenko e la possibilità di usufruire dei loro poteri magici era considerato un segno di prestigio. Le case abbandonate erano generalmente considerate luogo di ritrovo per le kitsune. Un racconto del XII secolo narra di un ministro che decise di trasferirsi in un vecchio palazzo, trovandovi all'interno una famiglia di volpi che vi abitava: inizialmente esse provarono a spaventarlo, poi sostennero che la casa apparteneva loro da molti anni; però l'uomo non cedette, e le volpi furono costrette ad andarsene e a trasferirsi in un terreno nelle vicinanze.Infine è noto che dalle kitsune non bisogna accettare ricompense che includano denaro o beni materiali, in quanto questi diverranno carta, foglie, rami, pietre o altri oggetti senza valore, mascherati precedentemente da oggetti preziosi grazie alla magia. Le ricompense delle kitsune sono solitamente beni immateriali come protezione, conoscenza e lunga vita.
Le kitsune sono generalmente rappresentate come amanti, di solito in storie che coinvolgono un giovane maschio umano e una kitsune sotto forma umana. La kitsune è nota per la sua indole tentatrice e seduttrice, ma queste storie sono sovente di natura romantica. In genere, quando il giovane uomo sposa la volpe, non è a conoscenza della sua vera natura, in quanto ella si dimostra essere una moglie devota. Se il marito eventualmente scoprisse la vera identità della kitsune, allora ella sarebbe costretta a lasciarlo e fuggire. In questo caso il marito si sveglia come da un sogno, sporco, disorientato e lontano da casa. Una volta fatto ritorno egli deve fare i conti con la famiglia che ha disonorato con il proprio comportamento.
Altre leggende narrano di volpi che, una volta andate in moglie a un umano, partoriscono dei figli. Questi hanno la possibilità di ereditare speciali qualità fisiche o soprannaturali che sovente perpetuano a loro volta ai propri figli. Una di queste leggende racconta la storia di Abe no Yasuna (安倍保名?), il quale passando un giorno presso un tempio dedicato a Inari vide una volpe inseguita dai cacciatori, e impietositosi decise di salvarla fornendo agli uomini false indicazioni. Alcuni mesi dopo sposò una bella donna di nome Kuzunoha la quale gli diede anche un figlio. Tre anni dopo, Kuzunoha scappò via lasciando un biglietto nel quale confessava al marito di essere la volpe salvata così generosamente anni addietro. La leggenda vuole che il figlio dei due sia il famoso astronomo e occultista Abe no Seimei (安倍 晴明? 921-1005), dotato di potenti poteri magici ereditati dalla madre kitsune.Anche lo scrittore Stephen Turnbull, in Nagashino 1575: Slaughter at the barricades, racconta la storia del coinvolgimento del clan Takeda con una donna-volpe. Nel 1544 il signore della guerra Takeda Shingen, durante una campagna di conquista nella provincia di Shinano, sconfisse in battaglia un daimyō locale noto come Suwa Yorishige, costringendolo al suicidio. Successivamente obbligò la figlia quattordicenne di questi a sposarlo. Egli era talmente ossessionato dalla ragazza che i suoi seguaci si convinsero che ella fosse l'incarnazione dello spirito della volpe bianca del santuario di Suwa, che lo aveva stregato al fine di ottenere vendetta. Quando il figlio dei due, Takeda Katsuyori, guidò alla disfatta il clan nella battaglia di Nagashino i «vecchi saggi annuirono, ricordando le circostanze infelici della sua nascita e delle voci sui poteri della madre».I racconti riportano anche matrimoni tra le stesse kitsune. Quando piove ma nel frattempo il cielo è limpido (pioggia a ciel sereno) si dice avvenga un "matrimonio di volpi" (狐の嫁入り kitsune no yomeiri?) in riferimento a una leggenda che descrive una cerimonia matrimoniale tra due kitsune avvenuta in tali condizioni climatiche. L'evento è considerato di buon auspicio, ma nessuno è autorizzato ad assistere al matrimonio, in caso contrario si scatenerebbe la vendetta della kitsune, come descritto nel film Sogni di Akira Kurosawa.
Le kitsune sono molto comuni anche nelle opere contemporanee come manga e anime. L'opera che più trae ispirazione da tali figure è Naruto di Masashi Kishimoto: tra i cosiddetti cercoteri vi è la Volpe a Nove code, chiara reinterpretazione della creatura mitologica, ma anche lo stesso protagonista Naruto Uzumaki, al cui interno è sigillato lo spirito di un demone volpe, ha in comune con la kitsune alcune caratteristiche quali l'aspetto fisico, il temperamento impulsivo e avventato abbinato ad abilità da stratega e capacità di prendersi gioco dei nemici, oltre alla possibilità di mutare il proprio aspetto. In InuYasha di Rumiko Takahashi il personaggio di Shippo, uno dei principali dell'opera, ha le fattezze di un bambino con la coda da volpe, ed è capace di mutare aspetto a piacimento. Il manga Kajika di Akira Toriyama narra la storia di un ragazzo dotato di poteri soprannaturali che viene maledetto dopo aver ucciso una volpe: egli viene privato di parte dei suoi poteri e trasformato in un ragazzo-volpe, e per poter riacquisire le vere sembianze è costretto a salvare almeno mille vite umane. Altro personaggio che lega la sua figura al mito della kitsune è Shuichi Minamino, uno dei protagonisti dell'opera di Yoshihiro Togashi Yu degli spettri, dove è la reincarnazione di una kitsune di nome Yoko Kurama. Nel manga Ushio e Tora di Kazuhiro Fujita una kitsune che si fa chiamare "la maschera bianca" è il vero nemico della coppia protagonista. Altre opere giapponesi in cui si fa chiaro riferimento alla kitsune sono l'anime Digimon, in cui la creatura Renamon è ispirata alla figura della volpe a nove code, e svariati manga tra cui Kitsune hajimemashita, Kitsune no akuma to kuroi madōsho, Kitsune no tama yobai, Kitsune no yomeiri, Kitsune to aburage, Kitsune to atori, Okitsune no hanayome e Okitsune-sama de chu.È possibile trovare la kitsune anche in opere di intrattenimento come giochi da tavolo e videogiochi. In Magic: l'Adunanza, gioco di carte collezionabili, una delle razze del gioco è formata da kitsune; nella visual novel Kanon, Makoto, una delle protagoniste, è una volpe che ha assunto forma umana; nel videogioco Shadowrun una delle razze è chiamata appunto kitsune, mentre in Pokémon una delle creature, Ninetales, trae ispirazione dalla figura della volpe a nove code.
Anche autori e scrittori occidentali hanno iniziato a utilizzare la figura della kitsune nelle proprie opere, come ad esempio ne Il diario del vampiro di Lisa Jane Smith, Fragile Eternity di Melissa Marr, The Fox Woman di Kij Johnson, Spirits White as Lightning di Mercedes Lackey e The Sandman: The Dream Hunters, romanzo a fumetti di Neil Gaiman. Inoltre la kitsune appare nel film Ran (1985) di Akira Kurosawa e nel telefilm Teen Wolf (2011).
Radicate nel folclore, le kitsune compaiono in molte opere del teatro giapponese. Sono presenti in qualità di personaggi delle opere del teatro nō, kyōgen, bunraku e kabuki. Le più famose rappresentazioni sono:
Kuzunoha, protagonista dell'opera bunraku e kabuki in cinque atti chiamata Ashiya Dōman Ōuchi Kagami.
Tamamo-no Mae, protagonista dell'opera kabuki e kyōgen Tamamonomae e del dramma nō Sesshō-seki, che narrano la storia una donna volpe andata in sposa all'imperatore Toba. Quando l'imperatore si ammalò improvvisamente, ella fu accusata di averlo stregato: una volta smascherata riprese le sembianze volpine ma fu colpita a morte dall'arciere Miura Kuranosuke; quando la volpe morì si trasformò in una roccia nota come la "pietra della morte" (殺生石 sesshō-seki?), che si dice causasse la morte di ogni essere vivente con cui venisse in contatto.
Genkurō, che compare nell'opera drammatica bunraku e kabuki Yoshitsune Sembon Zakura.La figura della kitsune viene celebrata altresì nei matsuri, i festival tradizionali giapponesi: il quarto sabato di settembre, per esempio, gli abitanti di Hida-Furukawa (prefettura di Gifu) sfilano per le strade della città travestiti da volpi per celebrare il Kitsunebi Matsuri (狐火祭?), il festival del fuoco della volpe; essi si recano presso il santuario di Okura Inari e mettono in scena un matrimonio. Tale cerimonia ha lo scopo di propiziare la buona sorte e termina con un falò presso il santuario. Un festival simile si svolge nel mese di luglio a Okaya, nella prefettura di Nagano. A Kita (Tokyo) si svolge, invece, la parata delle volpi di Ōji (王子狐の行列 Ōji kitsune no gyōretsu?) durante la quale i locali, durante la vigilia di Capodanno, sfilano per le strade travestiti da volpe prima di raggiungere il santuario di Ōji Inari. Questa cerimonia trae origine da una leggenda secondo la quale le volpi di tutto il Giappone si riunirono sotto un grande albero e, travestite da esseri umani, si recarono allo stesso modo al santuario per celebrare l'ultimo giorno dell'anno.Meritano menzione anche i netsuke, piccoli borselli di legno o di avorio da abbinare agli abiti sprovvisti di tasche (come ad esempio il kimono): questi oggetti venivano intagliati in modo da assumere varie forme, tra cui quella della kitsune.
Marta Berzieri, La paura in Giappone, Yokai e altri mostri giapponesi, Caravaggio Editore, 2008, ISBN 88-95437-10-1.
 Alessandro Bongioanni; Enrico Comba, Bestie o dèi?: l'animale nel simbolismo religioso, Ananke, 1996, ISBN 88-86626-05-3.
 Antonio Marazzi, La volpe di Inari e lo spirito giapponese, Sansoni Editore, 1990, ISBN 88-383-1073-4.
Inglese(EN) Stephen Addiss, Japanese Ghosts & Demons: Art of the Supernatural, New York, G. Braziller, 1985,  pp. 132–137, ISBN 0-8076-1126-3.
(EN) Michael Ashkenazy, Handbook of Japanese Mythology, Santa Barbara, California, ABC-Clio, 2003, ISBN 1-57607-467-6.
(EN) Michael Bathgate, The Fox's Craft in Japanese Religion and Folklore: Shapeshifters, Transformations, and Duplicities, New York, Routledge, 2004, ISBN 0-415-96821-6.
(EN) Laura VanArendonk Baugh, Kitsune-Tsuki: Kitsune Tales, vol. 1, Æclipse Press, 2012, ISBN 0-9859349-0-5.
(EN) Patrick Drazen, A Gathering of Spirits: Japan's Ghost Story Tradition from Folklore and Kabuki to Anime and Manga, iUniverse, 2011, ISBN 1-4620-2943-4.
(EN) Jamie Hall, Half Human, Half Animal: Tales of Werewolves and Related Creatures, AuthorHouse, 2003, ISBN 1-4107-5809-5.
(EN) Frank Hamel, Human Animals, Kessinger Publishing, 2003, ISBN 0-7661-6700-3.
(EN) Lafcadio Hearn, Glimpses of Unfamiliar Japan, Cosimo, Inc., 2005  [1894], ISBN 1-59605-683-5.
(EN) Steven Heine, Shifting Shape, Shaping Text: Philosophy and Folklore in the Fox Koan, Honolulu, University of Hawai'i Press, 1999., ISBN 0-8248-2150-5.
(EN) T.W. Johnson, Far Eastern Fox Lore, in Asian Folklore Studies, vol. 33, nº 1, 1974,  pp. 35-68.
(EN) Kiyoshi Nozaki, Kitsune — Japan's Fox of Mystery, Romance, and Humor, Tokyo, The Hokuseidô Press, 1961, ISBN non esistente.
(EN) Karen Ann Smyers, The Fox and the Jewel: Shared and Private Meanings in Contemporary Japanese Inari Worship, Honolulu, University of Hawaii Press, 1999, ISBN 0-8248-2058-4.
(EN) Stephen Turnbull, Nagashino 1575: Slaughter at the barricades, Osprey Publishing, 2012, ISBN 1-78200-229-4.
(EN) Royall Tyler, Japanese Tales, New York, Pantheon Books, 1987, ISBN 0-394-75656-8.
(EN) Mark I. West, The Japanification of Children's Popular Culture: From Godzilla to Miyazaki, Scarecrow Press, 2008, ISBN 0-8108-6249-2.Tedesco(DE) Bodo Petersdorf, Märchenschatz der Welt - Märchen aus Japan, Augusta, Weltbild, 1994, ISBN 3-89350-611-X.
(DE) Ditte e Giovanni Bandini, Who's Who im Himmel, Monaco, Deutscher Taschenbuch Verlag, 2000, ISBN 3-423-32539-9.
(DE) Anne Birell, Chinesische Mythen, Stoccarda, Phillip Reclam jun. GmbH & Co., 2002, ISBN 3-15-010496-3.
(DE) Richard Wilhelm, Chinesische Märchen, Monaco, Eugen Diedrichs Verlag, 2000, ISBN 3-8289-0055-0.
(DE) Klaus Mailahn, Der Fuchs in Glaube und Mythos, Monaco, 2006,  pp. 169-213, ISBN 3-8258-9483-5.
(EN) Varie storie e tradizioni sulla figura della kitsune su  Foxtrot's Guide to Kitsune Lore, su cyberus.ca (archiviato dall'url originale il 13 gennaio 2012).
(EN) Kitsune, Kumiho, Huli Jing, Fox –Fox spirits in Asia, and Asian fox spirits in the West, academia.issendai.com.
(EN) Lafcadio Hearn, Glimpses of Unfimliar Japan: Kistune, academia.issendai.com.
(EN) Mark Schumacher, Oinari, A to Z Photo Dictionary of Japanese Buddhist & Shinto Deities, su onmarkproductions.com, settembre 1995.
(EN) Francis Britto, Monkeys and Foxes in Japanese Folktales, su ranea.org, 15 gennaio 2001.
Ha giocato prevalentemente nel ruolo di guardia tiratrice ed è considerato tra i migliori giocatori della storia dell'NBA. Suo padre è l'ex cestista Joe Bryant, mentre sua madre Pamela Cox è sorella dell'ex cestista Chubby Cox ritiratosi nel 1983. Ha due sorelle più grandi, Sharia e Shaya, mentre suo cugino John Cox è anch'egli cestista. Bryant è cresciuto cestisticamente in Italia, dove ha imparato i fondamentali europei, e ha militato per tutta la sua carriera NBA nei Los Angeles Lakers, squadra con cui ha conquistato 5 titoli. Bryant è stato il primo giocatore NBA a militare nella stessa squadra per 20 anni. Con la Nazionale statunitense ha partecipato ai FIBA Americas Championship 2007 e ai giochi olimpici di Pechino 2008 e di Londra 2012, vincendo la medaglia d'oro in tutte e tre le manifestazioni.Il 4 marzo 2018 ha vinto il Premio Oscar insieme al regista e animatore Glen Keane, nella categoria miglior cortometraggio d'animazione per Dear Basketball, che ha sceneggiato ispirandosi alla sua lettera di addio al basket.Rientra tra gli sportivi più conosciuti al mondo e la sua carriera è ritenuta una delle migliori nella storia dello sport professionistico.
Kobe Bryant è terzo tra i migliori marcatori nella storia dell'NBA, alle spalle di Kareem Abdul-Jabbar e Karl Malone, con 33.643 punti. È quarto, invece, per quanto riguarda i punti realizzati nei playoffs, con 5.640 (dietro a LeBron James, Michael Jordan e Kareem Abdul-Jabbar).Ha giocato solitamente come guardia tiratrice, ma all'occorrenza ha ricoperto i ruoli di playmaker e ala piccola. Dal 1999 al 2013 è stato sempre incluso in almeno uno dei tre quintetti dell'All-NBA Team, mentre dal 1998 fino al ritiro ha sempre partecipato all'NBA All-Star Game. Eccellente difensore (dote talvolta messa in secondo piano dall'altrettanto spiccata abilità offensiva), in 12 occasioni ha fatto parte di uno dei due NBA All-Defensive Team, secondo (a pari merito con Kevin Garnett) per volte in cui è stato inserito negli All-Defensive Team dietro a Tim Duncan. Si è distinto anche per la grande personalità, carisma e mentalità vincente con cui si approcciava alle partite.Ha una media di 25 punti a partita, da aggiungere a uno score di 4,7 assist, 5,3 rimbalzi e un totale di oltre 1.800 palle rubate. Era bravo anche nei clutch-time e a segnare i tiri contestati. È stato anche un abile tiratore da tre punti: ha detenuto per anni il record NBA di triple realizzate in una sola partita, 12, prima solo, poi a pari merito con Donyell Marshall e infine con Stephen Curry, che lo ha poi superato il 7 novembre 2016, realizzandone 13. Il record verrà poi battuto da Klay Thompson il 29 ottobre 2018, con 14 triple. Si è ispirato molto a Michael Jordan sia nello stile di gioco che nella mentalità, tanto che lo stesso Jordan si è complimentato con lui per la sua carriera oltre a sostenere di "avere rivisto in Bryant molto di sè stesso".Per via della sua mentalità e professionalità è stato d'ispirazione per molti cestisti: giocatori come Kevin Durant, Dwyane Wade e Derrick Rose hanno definito Bryant il Michael Jordan della loro generazione. Anche LeBron James ha ammesso di essersi ispirato a lui sostenendo di volere essere come lui a inizio carriera. Joel Embiid invece ha dichiarato che per il rientro dal suo lungo infortunio Bryant è stato un modello da seguire. Bryant è stato d'ispirazione anche per tanti altri sportivi tra cui Roger Federer, Neymar e Serena Williams.
Bryant iniziò a giocare a basket sin dai 3 anni e visse in Italia dai 6 fino ai 13 anni di età, spostandosi nelle varie città dei club per i quali giocava il padre. Tra il 1984 e il 1991 passò da Rieti a Reggio Calabria, per proseguire a Pistoia e infine a Reggio Emilia.Tornato negli USA si iscrisse all'high school, dove guadagnò fama a livello nazionale vincendo il titolo statale con la Lower Merion High School, situata in un sobborgo di Filadelfia, infrangendo al contempo il record di punti nel quadriennio liceale per la zona di Philadelphia detenuto da Wilt Chamberlain, realizzandone 2.883.
Nel 1996, non ancora diciottenne, decise di fare il grande salto tra i professionisti e si dichiarò eleggibile per il Draft NBA senza passare per il college, nonostante vi fossero state offerte per lui da parte di prestigiose università come Kentucky e Duke.Venne scelto dagli Charlotte Hornets al primo giro come numero 13 assoluto; subito dopo, però, gli Hornets cedettero ai Los Angeles Lakers i diritti su Bryant in cambio del ventottenne centro Vlade Divac, che dopo sette stagioni lasciò i gialloviola. I californiani avevano appena messo sotto contratto il centro più forte sul mercato, Shaquille O'Neal, e non avevano più bisogno di Divac. I Lakers, prima di orchestrare lo scambio, organizzarono un provino per testare le qualità del giovane Bryant (che tra l'altro sperava di essere scelto proprio dai Lakers) e ne furono conquistati. Lo scambio fu architettato da Jerry West che convinse Divac ad andare a Charlotte nonostante lui non volesse venire scambiato per un giocatore che veniva dal college, minacciando addirittura di ritirarsi.
Debuttò tra i professionisti il 13 novembre 1996 in una sfida contro i Minnesota Timberwolves, senza segnare punti. All'epoca era il debuttante più giovane nella storia dell'NBA a 18 anni e 72 giorni. Durante la prima stagione a Los Angeles Bryant partì come riserva di Eddie Jones e di Nick Van Exel; in febbraio vinse lo Slam Dunk Contest precedendo Chris Carr e Michael Finley. Il proprio minutaggio fu limitato a inizio stagione, ma aumentò nel corso di essa arrivando a tenere di media 15,5 minuti e 7,6 punti a partita. Nei playoffs Bryant mostrò di essere ancora acerbo: nella partita decisiva della serie contro gli Utah Jazz (persa 4-1) tirò corto tre volte, e il compagno di squadra Nick Van Exel criticò la scelta del coach Del Harris di aver fatto gestire all'inesperto Bryant i possessi palla decisivi. Diversa fu la reazione del suo compagno di squadra Shaquille O'Neal che prese le sue difese sostenendo che lui "sia stato l'unico che ha avuto il coraggio di prendersi quei tiri". Comunque le sue prestazioni gli valsero l'ingresso nell'All-Rookie Second Team, diventando il più giovane della storia a esserci entrato.Le critiche dovute ai tiri sbagliati contro i Jazz fortificarono Bryant che nella stagione successiva giocò di più e meglio, partendo col piede giusto segnando 23 punti contro gli Utah Jazz (contro cui un anno prima sbagliò i tiri decisivi) facendo vincere i Lakers per 104-87. Il 14 dicembre 1997 segnò il primo 30ello della sua carriera nel successo per 119-89 contro i Dallas Mavericks. Solo 3 giorni più tardi segnò 33 punti nella sconfitta per 104-83 contro i Chicago Bulls di Michael Jordan che ne segnò 36. A fine anno raddoppiò la sua media, che salì a 15,4 punti a partita. Allo stesso tempo cominciò a mostrare le sue qualità: il voto dei tifosi lo inserì nel quintetto base per l'All-Star Game di New York (record come più giovane titolare nella storia della rassegna), mentre al termine dell'annata arrivò secondo nelle votazioni come miglior 6° uomo dell'anno dietro a Danny Manning. I Lakers si presentarono meglio ai playoffs con un record di 61-21, ed eliminarono Portland (4-0) e Seattle (4-1), arrivando sino alla finale di Conference dove vennero nuovamente sconfitti da Utah per 4-0.L'anno seguente, a causa delle cessioni di Van Exel e Jones, il 20enne Bryant diventò la guardia titolare. Kurt Rambis, ex giocatore dei Lakers, sostituì il licenziato coach Del Harris. Al termine del lungo lockout che posticipò l'inizio della stagione al 5 febbraio, il 31 gennaio Bryant rinnovò il suo contratto per 6 anni a 71 milioni di dollari complessivi. Nonostante la squadra avesse faticato durante l'anno, Bryant disputò una buona annata, e il club nei playoffs eliminò al primo turno gli Houston Rockets, con Bryant che nella definitiva gara-4 mise a referto 24 punti e 8 assist in 47 minuti d'impiego con la squadra che vinse 98-88 chiudendo la serie. Il cammino della franchigia terminò al turno successivo nelle semifinali di Conference, dove venne eliminata dai San Antonio Spurs futuri campioni. A fine anno venne incluso per la prima volta nell'All-NBA Team (precisamente nel terzo).
Nell'estate 1999 Rambis fu degradato a vice-allenatore e come nuovo coach arrivò Phil Jackson, già 6 volte campione NBA con i Chicago Bulls. Nonostante Jackson avesse pensato di cederlo ai Detroit Pistons in cambio di Grant Hill, Bryant rimase in squadra e subito i Lakers vinsero il titolo nel 2000, dopo avere eliminato in ordine Sacramento Kings, Phoenix Suns e Portland Trail Blazers, contro gli Indiana Pacers. Contro i Pacers i gialloviola vinsero in 6 gare, Bryant diede il suo contributo tenendo di media 15,6 punti, e in gara-2 subì un infortunio alla caviglia; non disputò gara-3, ma giocò in gara-4 seppur dolorante e contribuì alla vittoria della squadra per 120-118 con 28 marcature. Venne anche inserito per la prima volta nell'All-Defensive Team (divenendo il più giovane a farne parte).Nel 2000-2001 Kobe si prese maggiori responsabilità iniziando a superare Shaquille O'Neal nelle gerarchie della squadra; O'Neal non gradì e tra dicembre e gennaio si susseguirono voci che accostarono i due giocatori ad altre franchigie. Dopo l'All-Star Game (in cui Bryant è stato il miglior finalizzatore dell'ovest) i due si riappacificarono, ma vi fu un altro problema per Bryant: in marzo venne riportata sul Chicago Sun-Times da Rick Telander un'indiscrezione su una presunta frase di Jackson, secondo il quale Bryant non si integrava col suo modo di giocare. Oltre a questo i Lakers si piazzarono 2º a ovest, arrivando ai playoffs tra le perplessità, che vennero spazzate in post-season in cui i lacustri vinsero tutte le 15 partite della Western Conference (3 contro i Trail Blazers, 4 contro i Kings e gli Spurs, e contro quest'ultimi fu protagonista di una prestazione da 36 punti, 9 assist e 8 rimbalzi in gara-3), per raggiungere la finale dove incontrarono i Philadelphia 76ers dell'MVP della regular season Allen Iverson, che vinse il premio nonostante Bryant avesse disputato un'ottima stagione da 28,5 punti e 5 assist di media. In finale Bryant vinse nuovamente l'anello in 5 gare.L'anno successivo Bryant vinse per la prima volta l'MVP dell'ASG, in cui segnò 31 punti. In stagione totalizzò 25,2 punti e 5,5 rimbalzi e 5,5 assist. I gialloviola nei playoffs, dopo avere eliminato agevolmente i Trail Blazers e gli Spurs (con Bryant che tenne 27 punti di media nelle 5 gare della serie, e che in gara-4 ne segnò 28 di cui 7 con la squadra sotto per 80-81), in finale di Conference riaffrontarono i Sacramento Kings dell'ex Vlade Divac e Chris Webber. Questa volta la serie fu combattuta e, dopo un 30ello di Bryant nella vittoriosa gara-1, in gara-2 Bryant giocò male anche per via di un'intossicazione alimentare e i Kings vinsero; Sacramento vinse anche gara-3, mentre in gara-4 i Lakers vinsero pareggiando la serie con 25 punti di Bryant e un tiro allo scadere di Robert Horry. La serie si protrasse fino a gara-7, con i Lakers che passarono il turno grazie anche a Bryant che realizzò 30 e 31 punti nelle ultime due gare della serie. La finale si rivelò facile in quanto i gialloviola batterono i New Jersey Nets di Jason Kidd, e questo fu il terzo three-peat per Jackson, dopo i due con i Chicago Bulls.Nel 2002-2003 Bryant disputò un grande mese di febbraio in cui tenne di media 40,6 punti in 14 partite, con una striscia di 13 partite consecutive con 35 o più punti segnati, oltre ad aver partecipato all'All-Star Game dove ne segnò 22. Terminò la stagione (per la prima volta) a 30 punti di media, superando anche O'Neal nella statistica del WS, ma nei playoffs i gialloviola non riuscirono a ripetersi in quanto vennero sconfitti dai San Antonio Spurs al secondo turno.Dopo la sconfitta coi neroargento i Lakers decisero di rinforzarsi prendendo due fuoriclasse come Karl Malone e Gary Payton, giocatori storici della NBA entrati nella fase calante della carriera che si inserirono in un team già costruito per vincere l'anello, che non erano riusciti a vincere.
I loro arrivi coincisero con lo scandalo che riguardò Bryant circa l'ipotesi di stupro e questo rovinò del tutto i rapporti con O'Neal, da sempre burrascosi, e Bryant gettò benzina sul fuoco con delle frasi con cui chiamò in causa O'Neal. Ad ogni modo, agli occhi di molti osservatori i rapporti fra i due peggiorarono negli anni anche a causa della crescita di Bryant come giocatore, a cui faceva da contraltare la fine della fase di assoluto dominio di O'Neal, con quest'ultimo accettava sempre meno l'ipotesi di dover lasciare la scena e diventare il "secondo" della coppia, permettendo a Bryant di prendere in mano la squadra nei momenti decisivi e garantendo, probabilmente, il prolungamento di una dinastia vincente a LA. Kobe si presentò visibilmente scosso per quanto avvenuto in estate, ma ciò non gli impedì di tenere (seppur con prestazioni incostanti) delle buone medie e di entrare nell'All-NBA First Team e nell'All-NBA First Defensive Team. Dopo avere regolato al primo turno gli Houston Rockets in 5 gare, nelle semifinali i lacustri reincontrano gli Spurs; Bryant fu decisivo con 42 punti segnati in gara-4 dopo essere tornato da un'udienza. La serie si chiuse per merito dello storico compagno Derek Fisher con un tiro a 0,4 secondi dalla fine di gara-6. Dopo avere eliminato in 6 gare i Minnesota Timberwolves in finale di conference, i gialloviola tornarono in finale NBA dove affrontarono i Detroit Pistons; in finale Bryant ebbe molte difficoltà, segnando 33 punti nell'unico successo del team in gara-2, ma soffrì molto l'arcigna difesa di Tayshaun Prince e Rip Hamilton (seppur tenendo di media 22,6 punti), e la squadra perse così l'anello in 5 gare. A seguito di questa sconfitta, Bryant decise di testare la free agency, ma il 15 luglio 2004 siglò un rinnovo con i Lakers per sette anni, per la cifra di 136,6 milioni di dollari. Contestualmente, venuto a conoscenza del fatto che il proprietario dei lacustri Jerry Buss era intenzionato a tenere Bryant, O'Neal chiese di essere ceduto, ponendo fine di fatto ad una squadra che aveva dominato l'inizio del millennio. Va notato che O'Neal vinse poi un titolo a Miami con gli Heat nel 2006, dove fece coppia con il nuovo astro nascente Dwyane Wade, a cui O'Neal non fece nessuna fatica a cedere la leadership del team, e fu proprio Wade ad essere meritatamente nominato MVP di quelle finali. All'addio di Shaq, si accompagnarono quelli di coach Jackson (che nell'estate 2004 pubblicò un libro dove definì Bryant "inallenabile"), Payton (che vinse poi l'anello a Miami con Shaq), Malone e di alcuni giocatori del nucleo storico dei Lakers come Derek Fisher e Rick Fox facendo ripartire tutto da Bryant, che rimase nonostante vi fosse la possibilità per lui di trasferirsi ai Clippers e ai Bulls.
Dopo una dura stagione 2004-2005 sotto coach Rudy Tomjanovich e Frank Hamblen in cui i Lakers non arrivarono ai playoffs (nonostante Bryant avesse tenuto di media 27,6 punti), Phil Jackson, nonostante le sue dure critiche a Bryant di un anno prima, tornò ad allenare i losangelini, che oltre a Bryant avevano poche sicurezze nel roster (sostanzialmente, quel che rimane della contropartita per la cessione di O'Neal, ovvero Lamar Odom). Il 20 dicembre 2005, segnò 62 punti in tre quarti di gioco contro i Dallas Mavericks, di cui 30 nel solo terzo quarto. Al momento di andare in panchina, senza più rientrare per l'ultimo quarto di gioco, Bryant aveva segnato appunto 62 punti contro i 61 dell'intera compagine avversaria, cosa mai accaduta in precedenza dopo tre quarti di gioco.
Il 22 gennaio 2006 stabilì il secondo miglior punteggio di tutti i tempi in una singola partita nella storia NBA, segnando 81 punti contro i Toronto Raptors, guidando i Lakers alla vittoria per 122-104. Significativo il fatto che i Lakers stessero perdendo di 18 punti nel terzo quarto: ciò valorizza ancor di più la prestazione di Bryant, ottenuta per far vincere la propria squadra; Bryant fece 21/33 da due punti, 7/13 da tre e 18/20 ai tiri liberi, ai quali vanno aggiunti 6 rimbalzi, 2 assist, 3 palle recuperate e 1 stoppata, 14 punti nel primo quarto, 12 nel secondo e due realizzazioni di 27 e 28 punti nei due quarti finali. La sua prestazione è seconda solo ai 100 punti messi a segno da Wilt Chamberlain il 2 marzo 1962 con i Philadelphia Warriors contro i New York Knicks. Fu anche grazie a questa prestazione che tenne di media nel mese 43,4 punti a gara, migliore nella storia per un giocatore dei Lakers. Chiuse la stagione con la massima media della sua carriera di 35,4 punti a partita, risultando essere il migliore marcatore della lega portando i Lakers ai playoffs da settimi, rientrando nella top 10 per punti a partita segnati in una stagione, secondo solo a Michael Jordan, Elgin Baylor e a Wilt Chamberlain, e fu il settimo giocatore in assoluto per marcature in una stagione (2.832). A fine stagione, nonostante i gialloviola si piazzarono settimi a ovest, Bryant arrivò quarto nelle votazioni per l'MVP della stagione regolare, vinto da Steve Nash. Fu proprio contro i Suns di Nash che i gialloviola si scontrarono ai playoffs; Bryant disputò una grande serie segnando il tiro decisivo a 2 centesimi di secondo dalla fine della partita in gara-4, mentre in gara-6 segnò 50 delle 118 marcature dei gialloviola. Tuttavia la sua prestazione fu vanificata in quanto i Suns di punti ne segnarono 126 portando la serie sul 3-3, e nella decisiva gara-7 non bastarono 24 realizzazioni di Bryant in quanto i Suns vinsero con un netto 121-90 eliminando i californiani.Nel luglio 2006 venne operato a un ginocchio, pertanto fu costretto a saltare i mondiali di pallacanestro che si tennero in Giappone tra agosto e settembre. Il 22 marzo 2007 diventò il quarto giocatore nella storia a segnare almeno 50 punti in 3 partite consecutive (con Wilt Chamberlain, Michael Jordan ed Elgin Baylor), il primo a riuscirci dal 1987, quando ci riuscì Jordan. Superò anche questo record due giorni dopo, segnando altri 50 punti che lo portarono a essere il secondo giocatore NBA dopo Wilt a fare un poker over 50 (65-50-60-50, in ordine contro Trail Blazers, Timberwolves, Grizzlies e New Orleans Hornets). La partita successiva segnò 43 punti. Le sue prestazioni fra l'altro valsero un record vittorie-sconfitte di 4-0 alla squadra (dopo un periodo molto negativo per la squadra con una serie di 6 sconfitte consecutive). Tuttavia in stagione si rese protagonista di brutti episodi che lo portarono a più squalifiche: il 28 gennaio 2007 tirò una gomitata a Manu Ginóbili, reo di averlo stoppato e venne sospeso per una partita. In marzo invece fu protagonista di 2 episodi simili in cui le vittime furono Marko Jarić e Kyle Korver, venendo sospeso in entrambi i casi per una partita. La mancata acquisizione di Jason Kidd per non privarsi del giovane ma acerbo centro Andrew Bynum fece montare Bryant su tutte le furie, tanto che nel marzo 2007 Bryant richiese nuovamente la cessione. In più Bryant non aveva un buon rapporto con Bynum, visto che lui spinse per mandarlo via. A fine stagione fu nuovamente il miglior realizzatore della lega con 31,6 punti portando i Lakers ai playoffs ancora da settimi; ma in post-season i californiani reincontrarono i Suns, e questa volta, nonostante i 32,8 punti di media di Bryant, uscirono a gara-5.
Il ritorno alle Finals, gli ultimi due titoli e il declino della squadra (2007-2013)
Nella stagione 2007-2008, nonostante i suoi malumori e le voci di trade con i Minnesota Timberwolves (da cui i Lakers volevano prendere Kevin Garnett in cambio, ma non si concretizzò in quanto Garnett andò ai Boston Celtics durante il Draft 2007) e i Chicago Bulls (che avrebbero ceduto Luol Deng per avere il Mamba in novembre), Bryant rimase e, oltre ad avere cambiato numero (da 8 a 24), fu tra gli artefici della bella stagione della squadra, vincendo il premio di MVP della regular season, riuscendoci dopo 12 anni di carriera NBA tenendo di media 28,3 punti. I Lakers, grazie anche all'innesto di Pau Gasol arrivato nel febbraio 2008, tornarono alle finali per la prima volta dalla sconfitta del 2004, ma vennero sconfitti dai Boston Celtics 4-2.La stagione 2008-09 confermò i Lakers come una delle migliori squadre, e nella regular season ottennero il 2° record assoluto una partita solamente dietro i Cleveland Cavaliers. La stagione partì molto bene sia per lui che per la squadra che vinse 17 delle prime 19 partite, in cui tenne 24,7 punti di media. Il 2 febbraio 2009 realizzò una prestazione da incorniciare al Madison Square Garden contro i New York Knicks mettendo a referto 61 punti che rappresentarono il record nella lunga storia dello stadio della Grande Mela, prima che Carmelo Anthony ne realizzasse 62 proprio con i Knicks il 25 gennaio 2014; il precedente record di punti apparteneva a Bernard King che il giorno di Natale dell'84 ne totalizzò 60. Diventò anche co-MVP dell'ASG 2009 a pari merito con l'ex-compagno di squadra Shaquille O'Neal, riproponendo per una gara la coppia del three-peat vista tra il 2000 e il 2002 con Phil Jackson in panchina. Al termine della stagione regolare i lacustri si piazzarono al primo posto a ovest grazie anche al suo contributo. Il 14 giugno 2009 vinse per la prima volta il premio di MVP delle finali, giocate dai Lakers contro i sorprendenti Orlando Magic (4-1 il risultato finale della serie), diventando il primo giocatore dai tempi di Jerry West nel 1969 a mantenere una media di almeno 32,4 punti e 7,4 assist in una serie e il primo dopo Michael Jordan ad avere una media di almeno 30 punti, 5 rimbalzi e 5 assist per una squadra che abbia vinto il titolo. I suoi 162 punti totali lo videro al 4º posto assoluto della storia per un singolo giocatore in una serie di finale di 5 partite giocate. In tutti i playoffs tenne invece di media 30,2 punti.
La successiva stagione si aprì subito con un Bryant che segnò 40 punti in 4 delle prime 11 partite quando Gasol era assente per infortunio. Il 17 novembre 2009 contro i Detroit Pistons Bryant mise a referto proprio 40 punti: fu la centesima volta nella sua carriera che ne realizzò almeno 40; meglio di lui hanno fatto Michael Jordan, 173 volte sopra i 40, e Wilt Chamberlain, 271 volte. Il 1º febbraio 2010, Bryant diventò il miglior marcatore dei Los Angeles Lakers con 25.208 marcature in carriera, sorpassando Jerry West. Durante l'annata solidificò il proprio rapporto con coach Jackson elogiandone le capacità gestionali. In stagione ebbe comunque dei problemi fisici: in dicembre rimediò una frattura dell'indice, mentre in febbraio ebbe un problema alla caviglia che lo costrinse a stare fermo contro la sua volontà. Il 2 aprile firmò un rinnovo triennale da 87 milioni di dollari complessivi. Nei playoffs i Lakers arrivarono alle finali dove riaffrontarono i Celtics dopo aver battuto OKC per 4-2, Utah per 4-0 e Phoenix per 4-2; in quest'ultima serie segnò un tiro decisivo a 35 secondi dalla fine in gara-6 nonostante un'ottima marcatura di Grant Hill. La finale, dopo gara-5, vide i Celtics in vantaggio per 3-2 e si decise a gara-7 con la squadra losangelina che batté Boston per 83-79. Bryant vinse così il suo quinto titolo in carriera, insieme al secondo trofeo di MVP delle finali, in cui tenne di media 28,6 punti. In gara-7 segnò 23 punti, seppur con un 6-24 dal campo di percentuale (e 0 tiri da 3 segnati su 6).Durante l'annata 2010-2011 Bryant entrò nella top ten dei migliori realizzatori NBA di sempre. Il 20 febbraio 2011 durante l'All Star Game, giocato proprio a Los Angeles, conquistò il suo quarto titolo di MVP della gara delle stelle, grazie ad una prestazione da 37 punti e 14 rimbalzi in 29 minuti di gioco; lo stesso giorno diventò il primo giocatore ancora in attività ad entrare a far parte della Hollywood Walk of Fame di Los Angeles e secondo giocatore di sempre dietro a Magic Johnson. In quella stagione i Lakers figurarono nuovamente tra i favoriti per la vittoria finale e tutti si aspettavano la finale contro i nuovi Miami Heat di LeBron James, Dwyane Wade e Chris Bosh. Chiusa una buona regular season al 2º posto ad ovest dietro i San Antonio Spurs (a cui contribuì con 25,3 punti di media), i Lakers nei playoffs superarono 4-2 i New Orleans Hornets dopo aver perso gara-1 in casa, ma in semifinale vennero spazzati via 4-0 dai futuri campioni NBA dei Dallas Mavericks.A fronte di quest'eliminazione i Lakers tentarono di rivoluzionare la squadra: il lockout posticipò l'inizio della stagione 2011-2012 a dicembre, ma prima dell'inizio i gialloviola tentarono di prendere Chris Paul da New Orleans in una trade a 3 squadre che avrebbe portato CP3 a LA, con la franchigia losangelina che avrebbe ceduto due suoi pilastri come Pau Gasol agli Houston Rockets e Lamar Odom in Louisiana; tuttavia la trattativa venne annullata da l'allora commissioner dell'NBA David Stern per "ragioni cestistiche". Bryant si arrabbiò molto per questa vicenda, così come per la trade che portò Lamar Odom ai Dallas Mavericks, con il giocatore che chiese la cessione perché deluso dal comportamento della dirigenza gialloviola che tentò di cederlo. Nel corso del lockout per Bryant ci fu la possibilità di venire alla Virtus Bologna, che tuttavia non si concretizzò. La sua stagione partì bene, e in gennaio segnò oltre 40 punti in 4 gare consecutive. La sua stagione, seppur condizionata dalle voci sul divorzio dalla moglie, fu buona in quanto raggiunse dei traguardi prestigiosi: il 6 febbraio 2012 diventò il 5º miglior marcatore della storia NBA, superando in classifica Shaquille O'Neal, mentre all'All-Star Game (dove giocò nel quintetto base) segnò 28 punti superando Michael Jordan come miglior realizzatore di sempre all'All-Star Game. Concluse anzitempo l'annata con una media di 27,9 punti, saltando 7 gare per una contusione allo stinco in aprile prima della post-season, contribuendo così alla qualificazione ai playoffs dei Lakers. Anche questa stagione si chiuse con un'eliminazione alle semifinali di conference contro gli Oklahoma City Thunder di Kevin Durant e Russell Westbrook, nonostante Bryant avesse segnato avesse segnato 116 punti (36+38+42) nelle ultime 3 partite della serie chiusasi a gara-5; Kobe vide sfumare la possibilità di vincere il 6º titolo suo obiettivo dichiarato così da poter eguagliare Michael Jordan.
La stagione 2012-2013 si aprì con grandi aspettative per i lacustri: arrivarono a LA le stelle Dwight Howard e Steve Nash per aiutare Kobe a vincere il 6° anello. Tuttavia le cose non procedettero come previsto e la squadra non girò tanto che dopo 5 partite Mike Brown venne esonerato per fare spazio a Mike D'Antoni, con cui Bryant non ebbe un bel rapporto. In stagione Bryant dovette giocare molti più minuti del previsto nonostante avesse problemi fisici e la squadra faticasse a integrarsi col gioco di D'Antoni. Il 30 marzo 2013 raggiunse i 31 423 punti, superando Wilt Chamberlain. Da marzo in poi, nonostante i problemi fisici, iniziò a giocare oltre 40 minuti per consentire al team di raggiungere i playoffs. Il 12 aprile 2013 pagò gli sforzi profusi contro Golden State in quanto subì un grave infortunio al tendine di Achille, a seguito di un contrasto falloso con Harrison Barnes, che lo costrinse a chiudere anzitempo la stagione e che mise a rischio la sua carriera; tra l'altro Bryant, seppur da infortunato, segnò i 2 tiri liberi successivi e uscì dal campo sulle sue gambe senza l'ausilio della barella. Nei playoffs, col Black Mamba assente, la squadra venne eliminata per 4-0 al primo turno dai San Antonio Spurs futuri finalisti. Bryant disputò comunque un'ottima annata che in seguito definì la migliore della sua carriera.
Il grave infortunio condizionò Bryant nella stagione 2013-2014 in quanto giocò solamente 6 partite. La stagione successiva ne giocò 31, venendo nuovamente limitato dagli infortuni e giocò la sua ultima partita il 21 gennaio 2015 contro i New Orleans Pelicans, in cui Bryant tentò di rimanere in campo nonostante un forte dolore alle cuffie rotatori. Il 14 dicembre raggiunse quota 32 293 punti, superando Michael Jordan nella classifica dei realizzatori all-time, piazzandosi al 3º posto dopo Kareem Abdul-Jabbar e Karl Malone.Nonostante i problemi fisici, l'anno successivo Bryant fu disponibile sin da subito: con 25 milioni di stipendio fu il giocatore più pagato della lega, ma le sue prestazioni furono negative, onde per cui il 2 novembre lui stesso fece autocritica a riguardo. A fronte di ciò il 29 novembre 2015, tramite una lettera dedicata alla pallacanestro rilasciata a The Player's Tribune, annunciò il suo ritiro dall'attività agonistica al termine della stagione 2015-2016.Il suo ultimo anno fu un farewell tour in quanto in ogni arena gli vennero tributati applausi e apprezzamenti, persino in quelle di squadre rivali come i Boston Celtics. All'All-Star Game del 14 febbraio 2016 ci arrivò come giocatore più votato, e disputò 26 minuti nonostante lui avesse chiesto all'allenatore dell'ovest Gregg Popovich di giocarne solo 10, segnando 10 punti. Il 13 aprile 2016 giocò la sua ultima partita in NBA concludendo con 60 punti (miglior prestazione realizzativa per un singolo giocatore nell'anno 2015-2016) nella vittoria contro gli Utah Jazz, tirando con il 44% dal campo e stabilendo un nuovo record per punti segnati nell'ultima partita in carriera.Il 18 dicembre 2017 i Lakers, in suo onore, hanno ritirato sia la maglia n°8 che la n°24 con una cerimonia allo Staples Center presieduta da Magic Johnson. In questo modo è diventato il primo giocatore nella storia dell'NBA a vedere 2 numeri di maglia ritirati dalla stessa squadra.
Dopo avere rifiutato le convocazioni alle Olimpiadi 2000 e 2004 (la seconda per problemi giudiziari) e ai Mondiali 2002, saltò i Mondiali 2006 per infortunio. La carriera in nazionale di Bryant ebbe inizio nel 2007 in un'amichevole tra i giocatori della Nazionale statunitense in preparazione ai FIBA Americas Championship 2007 di Las Vegas. Durante la competizione Bryant andò più volte in doppia cifra (segnando 3 ventelli) e segnò anche il suo massimo di punti con il Team USA in occasione della sfida con l'Argentina vinta per 91-76 mettendone a segno 27. Contro gli stessi argentini gli USA vinsero la finale per 118-81, con Bryant che realizzò solo 5 punti. Nella manifestazione tenne di media 15,3 punti, non andando in doppia cifra solo in 2 occasioni nel corso della competizione.
Nel 2008, sotto la guida dell'allenatore di Duke Mike Krzyzewski, disputò i Giochi Olimpici 2008 nonostante dei problemi al mignolo. Anche questa volta Bryant vinse la medaglia d'oro, segnando 20 punti (di cui 13 nel secondo tempo) nella combattuta finale contro la Spagna. Nel torneo tenne di media 15 punti, realizzandone 25 nella vittoria per 116-85 contro l'Australia.
Successivamente disputò anche i Giochi Olimpici 2012. Dopo un inizio in sordina con 9,4 punti di media, dai 20 punti (la maggior parte dei quali segnati nel 4° quarto) nei quarti contro l'Australia andò in doppia cifra prima nella semifinale con 13 punti contro l'Argentina e poi con 17 nella vittoriosa finale (107-100) contro la Spagna, ottenendo la terza medaglia d'oro. Al termine della manifestazione, in cui tenne di media 12 punti, annunciò il proprio ritiro dalla nazionale. Nel 2016 s'intravide per lui la possibilità di concludere la carriera con un terzo oro olimpico; tuttavia declinò l'invito.Con la nazionale disputò complessivamente 37 incontri, di cui 16 alle Olimpiadi e 10 ai FIBA Americas Championship, mettendo a referto in totale 504 punti (con una media di 13,6 punti a partita).
La lettera con cui annunciò il proprio ritiro al basket nel 2015 fu convertita in un cortometraggio animato intitolato Dear Basketball (che era l'incipit della lettera originale) nel 2017 diretto da Glen Keane. Nel gennaio 2018 venne annunciato che la lettera sarebbe stata candidata all'Oscar come miglior cortometraggio d'animazione; il 4 marzo 2018 la pellicola vinse la statuetta, rendendo Kobe il primo sportivo in assoluto a vincere tale premio. Durante i playoffs 2018 condusse il programma Detail in cui analizzava le partite della post-season. Il 17 ottobre dello stesso anno venne annunciata la seconda edizione del programma a cui si aggiunse l'ex giocatore NFL Peyton Manning.Il 12 novembre 2018 pubblicò un libro intitolato The Mamba Mentality - Il mio basket, in cui parla della sua carriera oltre che di avversari da lui affrontati. Collaborarono alla stesura del libro il suo ex allenatore Phil Jackson, che scrisse l'introduzione, oltre che l'ex compagno di squadra Pau Gasol che scrisse la prefazione. Il 15 marzo 2019 effettuò i sorteggi dei gironi per i Mondiali in Cina (di cui è ambasciatore globale insieme agli ex cestisti Dirk Nowitzki e Yao Ming).Il 20 aprile, insieme a Wesley King, pubblicò un altro libro, intitolato The Wizenard Series: Training Camp. Nel corso delle estati svolse degli allenamenti con cestisti NBA come Giannīs Antetokounmpo, Russell Westbrook e Kawhi Leonard.
Il suo primo nome, Kobe, fa riferimento alla pregiata qualità di carne bovina, quella che i suoi genitori mangiarono in un ristorante poco prima della sua nascita.Parla fluentemente l'italiano (oltre che lo spagnolo), avendo vissuto in Italia tra i 6 e i 13 anni, al seguito del padre che aveva lasciato l'NBA per trasferirsi prima a Rieti poi alla Viola Reggio Calabria, all'Olimpia Basket Pistoia e alla Pallacanestro Reggiana.A 22 anni, il 18 aprile 2001, si sposò con Vanessa Laine. Il rapporto tra i coniugi non è sempre stato idilliaco, oltre che per l'accusa di stupro del 2003 per il fatto che nel dicembre 2011 Vanessa chiese il divorzio stanca dei tradimenti del cestista; tuttavia il 12 gennaio 2013 la procedura venne annullata e i due si riconciliarono. Bryant e Vanessa hanno quattro figlie: Natalia Diamante, nata il 19 gennaio 2003, Gianna Maria-Onore, nata il 1º maggio 2006, Bianka Bella, nata il 5 dicembre 2016, e Capri Kobe, nata il 20 giugno 2019.Secondo quanto riportato dalla rivista Forbes, fu il 10º sportivo più pagato del mondo nel 2014, con un guadagno di 49,5 milioni di dollari.
Soprannominato Black Mamba, nel 2009 firmò un accordo con Nubeo per la commercializzazione di orologi di lusso siglati "Black Mamba da collezione". Dopo essere stato sotto contratto con Adidas, con la Nike creò una linea di scarpe da basket: le Nike Kobe.
Protagonista di diversi spot pubblicitari per Nike, apparve inoltre in un commercial per il videogioco Call of Duty: Black Ops.
Il 4 luglio 2003 Bryant venne arrestato: una diciannovenne allora dipendente dell'Hotel Cordillera di Edwards, in Colorado, lo accusò di averla violentata. Bryant confessò di aver avuto un rapporto sessuale con la ragazza, ma negò la violenza affermando che il rapporto fu consensuale. Al fatto, avvenuto il 30 giugno, e all'arresto, seguì l'immediato rilascio del cestista dopo il pagamento di una cauzione di 25.000 dollari. Il 6 agosto 2003 cominciò una serie di udienze conclusasi il 27 agosto 2004 con un processo che vide il ritiro delle accuse da parte dei legali della ragazza, i quali decisero comunque di mandare avanti una causa civile. Tra l'altro lo stesso anno, per via dello stress derivante dalla vicenda, sua moglie Vanessa abortì.In quel periodo Bryant perse alcuni dei suoi contratti, fra cui quello con la Nutella. Contemporaneamente il suo sponsor tecnico personale, la Adidas, non gli rinnovò l'accordo e Bryant fu messo sotto contratto per 8 milioni di dollari da parte della Nike.
Nel dicembre 2004 Karl Malone si rivolse alla moglie di Bryant Vanessa dicendole: "Sono a caccia di una bella messicana". Bryant, dopo avere saputo dalla moglie quanto accaduto, ruppe la propria amicizia con Malone. Negli anni il rapporto tra i due è rimasto teso, tanto che Malone nel 2015 invitò pubblicamente Bryant a sfidarlo.
Oltre ad avere vinto l'Oscar per Dear Basketball, il cestista fece alcune apparizioni sia cinematografiche che televisive: la prima fu nel 1996 nella serie TV Moesha. Nel 2008 Spike Lee realizzò un film-documentario dedicato a lui intitolato Kobe Doin' Work. Nel 2010 invece apparve in un episodio della serie Modern Family, mentre nel 2012 entrò nel cast del film Io sono Bruce Lee sull'omonimo ex attore cinese.
Dal 2009 è a capo della Kobe Bryant China Fund per favorire l'educazione scolastica e sportiva dei ragazzi in Cina. Nel 2011 fondò invece con sua moglie Vanessa la Kobe & Vanessa Bryant Family Foundation, con cui si impegna nel sociale verso i più giovani abitanti di Los Angeles in difficoltà economico-sociali. È anche ambasciatore ufficiale dell'After-School All-Stars, organizzazione non-profit che provvede al doposcuola dei ragazzi di tredici stati degli Stati Uniti, e in generale fu protagonista di tante altre iniziative benefiche, come quando donò 1 milione di dollari per aiutare i soldati a integrarsi nella vita civile dopo la guerra.
Olimpiadi: 2 oriStati Uniti: 2008, 2012FIBA Americas Championship: 1 oroStati Uniti: 2007
MVP della regular season: 12007-2008MVP delle finali: 22009, 2010Miglior marcatore della stagione: 22005-2006, 2006-2007All-NBA First Team: 112001-2002, 2002-2003, 2003-2004, 2005-2006, 2006-2007, 2007-2008, 2008-2009, 2009-2010, 2010-2011, 2011-2012, 2012-2013All-NBA Second Team: 21999-2000, 2000-2001All-NBA Third Team: 21998-1999, 2004-2005NBA All-Defensive First Team: 91999-2000, 2002-2003, 2003-2004, 2005-2006, 2006-2007, 2007-2008, 2008-2009, 2009-2010, 2010-2011NBA All-Defensive Second Team: 32000-2001, 2001-2002, 2011-2012MVP dell'All-Star Game: 42002, 2007, 2009 (a pari merito con Shaquille O'Neal), 2011NBA All-Star: 181998, 2000, 2001, 2002, 2003, 2004, 2005, 2006, 2007, 2008, 2009, 2010, 2011, 2012, 2013, 2014, 2015, 2016NBA Slam Dunk Contest: 11997
Più giovane giocatore dell'All Star Game (19 anni e 175 giorni) l'8 febbraio 1998.
Più giovane giocatore ad essere stato scelto nel NBA All-Rookie Team (1996-97).
Più giovane giocatore ad avere vinto lo Slam Dunk Contest: (18 anni e 175 giorni) l'8 febbraio 1997.
Maggior numero di rimbalzi offensivi: 10 in una gara dell'All Star Game, nel 2011.
Maggior numero di recuperi negli All Star Game: 37 (a pari merito con Michael Jordan).
Uno dei due giocatori della storia ad aver segnato 50 o più punti in 4 gare consecutive (l'altro è Wilt Chamberlain che è il primo essendo arrivato a 7 gare consecutive).
Più tiri liberi segnati in un quarto: 14 (20 dicembre 2005 vs. Dallas Mavericks).
Unico giocatore nella storia NBA a segnare almeno 600 punti nella postseason per tre anni consecutivi (2008, 2009, 2010).
Unico giocatore nella storia NBA ad aver segnato 60 punti nella sua ultima partita da professionista (13 aprile 2016 vs. Utah Jazz).
PuntiMiglior realizzatore di sempre dei Los Angeles Lakers avendo superato Jerry West (2 febbraio 2010 vs. Memphis Grizzlies)
Miglior record di punti segnati nei playoff con la franchigia californiana che era di 4.457 e apparteneva a Jerry West (22 aprile 2010 vs. Oklahoma City Thunder)
Più punti in una partita: 81 (22 gennaio 2006 vs. Toronto Raptors, seconda prestazione NBA di sempre dopo i 100 di Wilt Chamberlain)
Più punti segnati in un overtime di play-off: 12 (4 maggio 2006 vs. Phoenix Suns)
Più partite con 40 o più punti in carriera: 121 (terzo all time dopo Wilt Chamberlain con 271 e Michael Jordan con 173)
Più partite consecutive con 35 o più punti segnati: 13 (febbraio 2003, secondo assoluto dopo le serie di Wilt Chamberlain)
Più partite consecutive con 20 o più punti segnati: 62 (dicembre 2005 - aprile 2006)Canestri realizzatiPiù canestri realizzati in un tempo: 18 (22 gennaio 2006 vs. Toronto Raptors)
Più canestri realizzati in un quarto: 11 (2 febbraio 1999 vs. Seattle SuperSonics)Tiri liberi realizzatiPiù tiri liberi realizzati in una partita: 23 (due volte)
Più tiri liberi realizzati in un tempo: 17 (30 gennaio 2001 vs. Cleveland Cavaliers)
Più tiri liberi realizzati in un quarto: 14 (20 dicembre 2005 vs. Dallas Mavericks)
Più tiri liberi realizzati in un quarto in una partita di play-off: 11 (8 maggio 1997 vs. Utah Jazz)
Più tiri liberi realizzati consecutivamente: 62 (gennaio 2006)Tiri da 3 realizzatiPiù tiri da 3 realizzati in una partita: 12 (7 gennaio 2003 contro i Seattle SuperSonics)
Più tiri da 3 realizzati in un tempo: 8 (28 marzo 2003 contro i Washington Wizards)
Più tiri da 3 realizzati in un quarto: 6 (7 gennaio 2003 contro i Seattle SuperSonics)
Più tiri da 3 realizzati consecutivamente: 9 (7 gennaio 2003 contro i Seattle SuperSonics)Palle rubatePiù palle rubate in un tempo: 6
Più palle rubate in un quarto in una partita di play-off: 3 (17 maggio 1999 vs. San Antonio Spurs)
Kobe Bryant, The mamba mentality. Il mio basket, Rizzoli, 2018, ISBN 978-88-586-9537-1.
 Wesley King e Kobe Bryant, The Wizenard Series: Training Camp, Granity Studios, 2019, ISBN 978-1-949520-01-9.
Fabrizio Fabbri e Edoardo Caianiello, Il Morso del Mamba, seconda, Ultra Libri, 2016, ISBN 978-88-6776-453-2.
(EN) Roland Lazenby, Showboat, la vita di Kobe Bryant, traduzione di Giulia Vianello, 66th and 2nd, 2016, ISBN 978-88-98970-90-2.
(EN) Shea Serrano, Basket (e altre storie), traduzione di S. Lombardi, illustrazioni di A. Torres, Mondadori Electa, 2018, ISBN 978-88-918-1790-7.
(EN) Kobe Bryant, su archive.fiba.com, Federazione Internazionale Pallacanestro. 
(EN) Kobe Bryant, su teamusa.org, United States Olympic Committee (Comitato Olimpico degli Stati Uniti). 
