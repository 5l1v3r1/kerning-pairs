
Nei mammiferi, la vagina (dal latino vagina, letteralmente "fodero" o "guaina") è la parte elastica e muscolare del tratto genitale femminile ed è costituita da un canale fibromuscolare molto elastico che serve da supporto al collo dell’utero e all'uretra. Negli esseri umani, si estende dalla vulva alla cervice. Normalmente, l'apertura vaginale esterna è parzialmente coperta da una membrana chiamata imene. Si tratta dell'organo femminile interessato nel rapporto sessuale e, come canale ultimo, nel parto. Essa canalizza anche il flusso mestruale (mestruazioni), che si ha negli esseri umani e nei primati come parte del ciclo mestruale mensile.
Sebbene la ricerca sulla vagina sia particolarmente carente per diversi animali, la sua posizione, struttura e dimensioni sono documentate come variabili tra le specie. Le femmine dei mammiferi hanno solitamente due aperture esterne nella vulva, l'apertura uretrale per il tratto urinario e l'apertura vaginale per il tratto genitale. Ciò si differenzia dai mammiferi maschi che solitamente hanno una singola apertura uretrale sia per la minzione che per la riproduzione. L'apertura vaginale è molto più grande della vicina apertura uretrale ed entrambe, nelle femmine umane, sono protette dalle labbra. Negli anfibi, negli uccelli, nei rettili e nei monotremi, la cloaca è l'unica apertura esterna per il tratto gastrointestinale, il tratto urinario e il tratto riproduttivo. Anche gli insetti femmina ed altri invertebrati hanno una vagina, che è la parte terminale dell'ovidotto.Per favorire una penetrazione della vagina durante il rapporto sessuale o altre attività sessuali, l'umidità vaginale aumenta durante l'eccitazione in tutte le femmine dei mammiferi, fornendo così una lubrificazione vaginale, che riduce l'attrito. Infatti, la struttura delle pareti vaginali crea un certo attrito con il pene durante il rapporto e questo comunque contribuisce allo stimolo verso l'eiaculazione, consentendo la fecondazione. Le attività sessuali, sia eterosessuale che omosessuali, possono provocare nelle donne infezioni sessualmente trasmissibili (STI), il cui rischio può essere ridotto con ricorrendo a pratiche sessuali sicure. ulteriori problemi di salute possono interessare anche la vagina umana.
La vagina e la vulva hanno suscitato forti reazioni nelle società nel corso della storia, comprese percezioni e linguaggio negativi, tabù culturali e il loro uso come simboli per la sessualità femminile, per la spiritualità o la rigenerazione della vita. Nel linguaggio comune, la parola vagina è spesso usata per riferirsi alla vulva o ai genitali femminili in generale. In una precisa definizione anatomica, tuttavia, con il termine vagina ci si riferisce esclusivamente alla specifica struttura interna, e comprendere la distinzione può migliorare la conoscenza dei genitali femminili e aiutare nella comunicazione sanitaria.
La vagina è un canale elastico che si estende dalla cervice uterina (porzione anatomica più profonda) alla vulva (porzione anatomica superficiale), la quale ha una lunghezza da 6 a 8 cm nella parte anteriore e di 8–9 cm nella parte posteriore, dilatandosi/espandendosi in lunghezza e larghezza durante l'eccitazione sessuale. La parte della vagina che circonda la cervice è chiamata fornice. L'apertura della vagina si trova nel triangolo urogenitale, quest'ultimo posto anteriormente al perineo e comprende nte anche l'apertura uretrale e le parti associate dei genitali esterni. Il canale vaginale si estende verso l'alto e all'indietro, tra l'uretra nella parte anteriore e il retto nella parte posteriore. Vicino alla vagina superiore, la cervice sporge nella sulla sua superficie frontale con un angolo di circa 90°. Le aperture vaginali e uretrali sono protette dalle labbra.Quando la donna mantiene la stazione eretta, il condotto vaginale traccia (rispetto alla regione pelvica) una curva geometrica di orientamento superiore-posteriore che forma un angolo leggermente minore di 45 gradi con l'utero. L'apertura vaginale si trova verso l'estremità caudale della vulva, dietro l'apertura dell'uretra. Il quarto superiore della vagina è separato dal retto per mezzo del cavo rettouterino. Sopra la vagina sta il monte di Venere.
La vagina, come l'interno della vulva, è di colore rosa vivo tendente al rosso, particolare comune alle membrane mucose interne (in condizione fisiologica) della maggior parte dei mammiferi. Quando non è sessualmente eccitata, si presenta come un tubo collassato, con le pareti anteriori e posteriori che combaciano. Le pareti laterali, in particolare la loro area centrale, sono relativamente più rigide. Per questo motivo, la vagina collassata ha una sezione trasversale a forma di H. Posteriormente, la vagina interna è separata dal retto dalla sacca rectouterica, la vagina media da tessuto connettivo lasso e la vagina inferiore dal corpo perineale. Dove il lume vaginale circonda la cervice dell'utero, esso è diviso in quattro regioni continue, o fornici vaginali; questi sono i fornici anteriori, posteriori, laterale di destra e laterali di sinistra. Il fornice posteriore è più profondo del fornice anteriore.I solchi prodotti dalla ripiegatura della parete nel terzo esterno della vagina sono detti pieghe vaginali. Si tratta di rughe costituite da tessuto epiteliale che hanno lo scopo di offrire alla vagina un'estesa area superficiale che ne favorisce l'estensione e l'allungamento.
La dilatazione è agevolata, oltre che da dette pieghe che ne aumentano l'espandibilità, pure dalla particolare lubrificazione, che avviene tramite le ghiandole di Bartolino. La membrana della parete vaginale mantiene una determinata umidità, anche se non contiene alcuna ghiandola.
Prima e durante l'ovulazione, vengono prodotte diverse varianti di muco della cervice, che fornisce un ambiente favorevole alcalino nel canale vaginale per massimizzare le possibilità di sopravvivenza per gli spermatozoi.
La vagina [ sostenuta dai suoi muscoli e dai legamenti superiori, medi e inferiori. Il terzo superiore sono i muscoli elevatori e i legamenti transcervicali, pubocervicali e sacrocervicali. È supportata nelle parti superiori dai legamenti cardinali e dal parametrium. Il terzo medio della vagina coinvolge il diaframma urogenitale. È sostenuto dall'muscolo elevatore e dalla porzione inferiore dei legamenti cardinali. The lower third is supported by the perineal body, Il terzo inferiore è supportato dal corpo perineale, o dal diaframma urogenitale e pelvico. Il terzo legamento inferiore può anche essere descritto come sostenuto dal corpo perineale e dalla parte pubovaginale del muscolo elevatore.
La vagina, nella donna vergine, è (di norma, ma non immancabilmente) coperta in parte dall'imene: una membrana di tessuto connettivo che può essere infranta oltre che da un rapporto sessuale, anche da alcuni tipi di esercizi, come le passeggiate a cavallo o la ginnastica, ed altresì da un esame pelvico incauto. Per converso, non necessariamente il coito determina una lacerazione dell'imene: ne consegue che la deflorazione non è un criterio affidabile per la determinazione del primo rapporto completo (specie nell'ipotesi di cosiddetto imene compiacente).
Il canale vaginale è rivestito da una membrana mucosa costituita superficialmente da un epitelio pavimentoso pluristratificato: numerosi strati di cellule che, specialmente nello strato più esterno assumono una forma appiattita, più sviluppata in lunghezza. La parete vaginale è costituita da tre stati. Quello più interno è costituita da epitelio squamoso non cheratinizzato, con una lamina propria (uno strato sottile di tessuto connettivo) al di sotto di esso. Superiormente vi è uno strato muscolare liscio con fasci di fibre che corrono longitudinalmente. Infine, all'esterno si trova uno strato di tessuto connettivo chiamato adventitia. Alcuni testi, tuttavia, elencano quattro strati contando separatamente i due sottostrati della mucosa (epitelio e lamina propria).Lo strato muscolare liscio all'interno della vagina possiede una debole forza contrattiva che può creare una certa pressione nel lume della vagina e permettendo alcune delle forze di contrattazione più importanti, come durante il travaglio.La lamina è ricca di vasi sanguigni e linfatici. Lo strato muscolare è composto da fibre muscolari lisce, con uno strato esterno di muscolo longitudinale, uno strato interno di muscolo circolare e una fibra muscolare obliqua in mezzo. Lo strato esterno, l'adventitia, è uno strato sottile e denso di tessuto connettivo ed è associato a tessuto connettivo lasso contenente vasi sanguigni, vasi linfatici e fibre nervose che si trovano tra gli organi pelvici. La mucosa vaginale è assente dalle ghiandole e forma pieghe (creste trasversali o rugae), che sono più prominenti nel terzo esterno della vagina; la loro funzione è di fornire alla vagina un'area di superficie aumentata per l'estensione e l'allungamento.L'epitelio dell'ectocervice (la porzione uterina del collo dell'utero che si estende nella vagina) è un'estensione dell'epitelio vaginale. L'epitelio vaginale è costituito da strati di cellule, tra cui cellule basali, cellule parabasali, cellule piatte squamose superficiali e cellule intermedie. Lo strato basale dell'epitelio è il più mitoticamente attivo e quindi in grado di riprodurre nuove cellule. Le cellule superficiali vengono costantemente sostituite dalle cellule basali. L'estrogeno induce le cellule intermedie e superficiali a riempirsi di glicogeno. Le cellule dallo strato basale inferiore passano dall'attività metabolica attiva alla morte (apoptosi). In questi strati intermedi di epiteli, le cellule iniziano a perdere i loro mitocondri e altri organelli. Le cellule mantengono un alto livello di glicogeno rispetto ad altri tessuti epiteliali nel corpo.Sotto l'influenza degli estrogeni materni, la vagina di una neonata è rivestita da un epitelio squamoso stratificato denso (o mucosa) per un tempo che varia da due a quattro settimane dopo la nascita. Da allora fino alla pubertà, l'epitelio rimane sottile con solo pochi strati di cellule cuboidali prive di glicogeno; inoltre si presenta con poche rughe e di colore rossastro. Quando inizia la pubertà, la mucosa si ispessisce e di nuovo diventa epitelio squamoso stratificato con cellule contenenti glicogeno, sotto l'influenza dei livelli di estrogeni in aumento. Infine, l'epitelio si assottiglia dalla menopausa in poi e alla fine cessa di contenere il glicogeno, per via della mancanza di estrogeni.Le cellule squamose appiattite sono più resistenti sia all'abrasione che all'infezione. La permeabilità dell'epitelio consente una risposta efficace dal sistema immunitario poiché gli anticorpi e altri componenti immunitari possono facilmente raggiungere la superficie. L'epitelio vaginale si differenzia dal tessuto simile della te. L'epidermide della cute è relativamente resistente all'acqua poiche contiene alti livelli di lipidi, mentre l'epitelio vaginale contiene ne contiene di inferiori. Ciò consente il passaggio di acqua e sostanze idrosolubili attraverso il tessuto.La cheratinizzazione si verifica quando l'epitelio è esposto all'atmosfera esterna secca. In circostanze anormali, come nel prolasso degli organi pelvici, la mucosa può essere esposta all'aria, diventando secca e cheratinizzata.
La vagina riceve il sangue principalmente attraverso l'arteria vaginale, che emerge da un ramo dell'arteria iliaca interna, o dall'arteria uterina. Le arterie vaginali si anastomizzano (si uniscono) lungo il lato della vagina con il ramo cervicale dell'arteria uterina; questo forma l'arteria azygos che si trova sulla linea mediana della vagina anteriore e posteriore. Altre arterie che perfondono la vagina includono l'arteria rettale media e l'arteria pudenda interna,] tutti i rami dell'arteria iliaca interna. Tre gruppi di vasi linfatici accompagnano queste arterie; il gruppo superiore accompagna i rami vaginali dell'arteria uterina, il gruppo intermedio accompagna le arterie vaginali e il gruppo inferiore, drena la linfa dall'area al di fuori dell'imene, verso i linfonodi inguinali. Il 95% dei canali linfatici della vagina si trovano entro 3 mm dalla superficie della vagina.Due vene principali drenano il sangue dalla vagina, una a sinistra e una a destra. Queste formano una rete di vene più piccole, il plesso venoso vaginale, ai lati della vagina, che si collega al plesso venoso uterino, a quello vescicale e a quello del retto. Questi alla fine si riversano nelle vene iliache interne.L'innervamento della vagina superiore è fornito dalle aree simpatica e parasimpatica del plesso pelvico. La vagina inferiore è innervata dal nervo pudendo.
Una zona erogena, comunemente chiamata punto G, è ubicata nella parete anteriore della vagina, a circa cinque cm più addentro del suo ingresso. Alcune donne provano intenso piacere se il loro punto G è stimolato convenientemente durante l'amplesso. Un orgasmo scaturente dal punto G potrebbe essere la causa dell'eiaculazione femminile, il che porta alcuni medici e ricercatori a ritenere che il piacere connesso al punto G provenga dalle ghiandole di Skene (v. ghiandole esocrine), un omologo femminile della prostata, piuttosto che da un qualche particolare punto sulla parete vaginale. Alcuni ricercatori, peraltro, negano radicalmente l'esistenza del punto G.
Il piatto vaginale è il precursore della vagina. Durante lo sviluppo, essa inizia la sua crescita quando le estremità fuse dei dotti paramesonefrici (chimati anche dotti Mülleriani) penetrano nella parete posteriore del seno urogenitale. Quando il piatto cresce, separa chiaramente la cervice e il seno urogenitale; le cellule centrali del piatto formano il lume vaginale. Questo avviene dalla ventesima alla ventiquattresima settimana di sviluppo. Se il lume non si forma, o è incompleto, membrane note come setti vaginali possono formarsi attraverso o attorno al foglietto causando l'ostruzione del tratto di efflusso più tardi nella vita.Durante il differenziamento sessuale, senza testosterone, il seno urogenitale persiste come vestibolo della vagina. Le due pieghe urogenitali del tubercolo genitale formano le piccole labbra, mentre il gonfiore labioscrotale formerà le grandi labbra.Vi sono opinioni contrastanti sull'origine embriologica della vagina. La tesi maggioritaria risale alla descrizione di Koff del 1933 in cui si afferma che i due terzi superiori della vagina originano dalla porzione caudale dei condotti Mülleriani, mentre la porzione inferiore della vagina si sviluppa dal seno urogenitale. Altre tesi sono quelle del 1957, in cui Bulmer descrive l'epitelio vaginale come proveniente esclusivamente dal seno dell'epitelio urogenitale e quella del 1970 di Witschi in cui viene riesaminata la tesi di Koff in cui conclude che i bulbi sino-vaginali hanno la stessa origine della porzione inferiore del dotto di Wolff.La teoria di Witschi è stata condivisa da Acién et al., da Bok e da Drews. Robboy et al. rivederono le teorie di Koff e Bulmer sostenendo la descrizione di quest'ultimo alla luce delle loro ricerche. I dubbi derivano dalla complessità dei tessuti correlati e la mancanza di un modello animale simile. Per questo motivo, lo studio dello sviluppo vaginale umano è in corso e può aiutare a risolvere le diverse visioni.
Le secrezioni vaginali provengono principalmente dall'utero, dalla cervice e dall'epitelio vaginale, oltre alla minuscola lubrificazione prodotta dalle ghiandole di Bartolini in caso di eccitazione sessuale. Per renderla umida sono necessarie ben poche secrezioni che comunque possono aumentare durante l'eccitazione sessuale, a metà o poco prima delle mestruazioni o durante la gravidanza. La vagina costituisce una via attraverso la quale il sangue mestruale e parti di tessuto organico lasciano il corpo.
Le mestruazioni sono lo scarico regolare di sangue e tessuto mucoso dal rivestimento interno dell'utero attraverso la vagina. La mucosa vaginale varia per spessore e composizione durante il ciclo mestruale, che è il fisiologico mutamento del sistema riproduttivo femminile (in particolare dell'utero e delle ovaie) che rende possibile la gravidanza. Queste escrezioni possono essere assorbite o trattenute per mezzo di tamponi, coppe mestruali, assorbenti igienici.Le ghiandole di Bartolini, localizzate vicino all'apertura vaginale, erano originariamente considerate la fonte primaria per la lubrificazione vaginale, ma ulteriori studi hanno dimostrato che forniscono solo poche gocce di muco.. La lubrificazione vaginale è principalmente fornita da infiltrazioni di plasma, note come trasudato, dalle pareti vaginali. Questo inizialmente si forma come goccioline simili a sudore, ed è causato da una maggiore pressione del fluido nel tessuto della vagina (vasocongestione), con conseguente rilascio di plasma capillari attraverso l'epitelio vaginale.Prima e durante l'ovulazione, le ghiandole poste all'interno della cervice secernono diversi tipi di muco in grado di fornire un ambiente alcalino e fertile nel canale vaginale, dunque favorevole alla sopravvivenza dello sperma. Successivamente alla menopausa, la lubrificazione vaginale diminuisce naturalmente.
La concentrazione di terminazioni nervose che giacciono intorno all'entrata della vagina può causare sensazioni piacevoli durante l'attività sessuale, qualora avvenga un tipo di stimolazione gradito alla specifica donna.Durante l'eccitazione sessuale, specie se vi è stimolazione del clitoride, le pareti della vagina si auto-lubrificano. Ciò riduce l'attrito che può manifestarsi in conseguenza delle varie attività sessuali; tuttavia esistono pratiche (dette di "Sesso asciutto") per limitare o evitare la lubrificazione in corso di coito. In passato si riteneva che le ghiandole di Bartolino fossero responsabili della lubrificazione vaginale. I lavori di Masters & Johnson rilevarono invece che è la stessa parete vaginale ad emettere goccioline di liquido che, dapprima isolate, successivamente formano un velo continuo e lucente su tutta la parete. La risposta vaginale è la stessa qualunque sia il tipo di stimolazione sessuale (clitoridea, mammaria, orale, ecc) ma la quantità di liquido può essere maggiore o minore a seconda dell'intensità e della durata dello stimolo. La lubrificazione si verifica anche in post-menopausa, ma la quantità di liquido secreto è fortemente inadeguata.
Alcuni studi hanno rilevato che porzioni del clitoride si estendono nella vulva e nella vagina.Con l'eccitazione, la vagina si allunga velocemente di un valore medio di 8,5 cm, ma può continuare ad allungarsi per reazione ad una pressione. Quando la donna raggiunge la massima eccitazione, la vagina si gonfia come una tenda (gli ultimi ²⁄₃ si espandono in lunghezza e larghezza) mentre la cervice si ritrae. Le pareti della vagina sono composte di morbide pieghe elastiche di pelle membranoso-mucosa che si allungano o contraggono (con il concorso dei muscoli pelvici) per adeguarsi alla misura del pene.
Durante il parto, la vagina fornisce il canale attraverso cui il feto abbandona l'utero per affacciarsi alla vita indipendente al di fuori del grembo materno. In questa fase, la vagina è chiamata anche "canale del parto". Quando si avvicina il travaglio (un processo fisiologico che precede il parto), possono verificarsi diversi segni, tra cui perdite vaginali e la rottura delle membrane (rottura dell'acqua) che può provocare la fuoriuscita di liquido amniotico o un flusso irregolare o piccolo di liquido dalla vagina. La rottura dell'acqua avviene più comunemente durante il travaglio; tuttavia, può verificarsi anche prima (una condizione nota come rottura prematura delle membrane) e ciò accade nel 10% dei casi. Anche le contrazioni di Braxton Hicks sono un segno di avvicinamento al travaglio, ma non tutte le gravide le sperimentano. Tra le donne che partoriscono per la prima volta, le contrazioni di Braxton Hicks vengono scambiate per contrazioni effettive e, di solito, sono molto forti nei giorni precedenti al travaglio.Mentre il corpo si prepara al parto, la cervice si ammorbidisce, si assottiglia, si muove in avanti ed inizia ad aprirsi. Ciò consente al feto di spostarsi o "cadere" nel bacino. Quando il feto arriva nella pelvi, può verificarsi dolore al nervo sciatico, aumento delle perdite vaginali e aumento della frequenza urinaria. Questi sintomi si riscontrano con maggior probabilità durante il travaglio nelle donne che hanno già partorito precedentemente, ma possono riscontrarsi da dieci a quattordici giorni prima del travaglio in donne che provano il travaglio per la prima volta.Quando iniziano le contrazioni, il feto inizia a perdere il sostegno della cervice la quale si dilata raggiungendo un diametro superiore ai 10 cm per accogliere la testa del feto che si sposta dall'utero alla vagina. L'elasticità della vagina gli consente di allungarsi di molte volte il suo diametro normale, al fine di far passare il bambino.Le nascite vaginali sono più comuni ma, se esiste il rischio di complicanze, può essere eseguito un taglio cesareo. Subito dopo la nascita, la mucosa vaginale presenta un accumulo anormale di liquido ed è sottile. Trascorse circa tre settimane, una volta che le ovaie hanno ripreso la normale funzione e la produzione di estrogeni viene ripristinata, torna ad ispessirsi. L'apertura vaginale si spalanca si rilassa fino a quando non ritorna approssimativamente al suo stato di pre-gravidanza; un processo che impiega circa da sei a otto settimane dopo il parto, noto come "periodo postparto"; tuttavia, la vagina continuerà ad essere di dimensioni maggiori rispetto a prima.Dopo il parto, si presenta una fase di scarico vaginale, chiamata lochia, che può variare in modo significativo nella quantità di perdita e nella sua durata, ma può andare avanti anche per circa sei settimane.
La flora vaginale è un ecosistema complesso che cambia durante la vita, dalla nascita alla menopausa. Essa risiede nello strato più esterno dell'epitelio vaginale. Questo microbioma è costituito da specie e generi che tipicamente non causano sintomi o infezioni nelle donne con un normale sistema immunitario. Il microbioma vaginale è dominato dalle specie Lactobacillus. Queste specie metabolizzano il glicogeno, trasformandolo in zucchero. I lattobacilli metabolizzano poi lo zucchero in glucosio e acido lattico. Sotto l'influenza degli ormoni, come l'estrogeno, il progesterone e l'ormone follicolo-stimolante (FSH), l'ecosistema vaginale subisce cambiamenti ciclici o periodici.Il bacillo di Döderlein è ospite in condizioni di normalità della vagina sana e contribuisce a mantenere il pH dell'ambiente vaginale nella donna sana intorno a 3,5-4,5 attraverso la scissione del glicogeno in acido lattico e biossido di carbonio. Il mantenimento di tale pH acido è di fondamentale importanza per la difesa della vagina dai germi provenienti dall'esterno (autodepurazione della vagina).
Nei mammiferi la secrezione di molecole odorifere (urea, acido lattico, acido acetico, composti alifatici a catena corta) nell'area genitale è importante per comunicare la ricettività sessuale della femmina.
Nella donna, la produzione di acido lattico e acido acetico è sempre presente; la produzione di composti alifatici è invece variabile da soggetto a soggetto e l'odore che ne deriva (generalmente attribuibile all'acido butanoico), a seconda della loro concentrazione nei fluidi vaginali, dà luogo a giudizi di varia gradevolezza e può costituire ugualmente un richiamo sessuale.
La salute della vagina, e dell'intero sistema riproduttivo femminile, può essere valutata durante un esame pelvico. Tale esame può includere anche l'esecuzione di un Pap test. Negli Stati Uniti, lo screening del Pap test è raccomandato per tutte le donne, a partire dai 21 anni fino ai 65 anni di età. Tuttavia, altri paesi non lo consigliano a coloro che non sono sessualmente attive. L'esame pelvico di routine per le donne asintomatiche e non in stato di gravidanza può essere più dannoso che benefico. Un reperto normale durante l'esame pelvico di una donna gravida è una sfumatura bluastra sulla parete vaginale.Gli esami pelvici sono più spesso eseguiti quando vi sono sintomi inspiegabili riguardo a perdite, dolore, sanguinamento inaspettato o problemi urinari. Durante l'esame, l'apertura vaginale viene valutata riguardo alla sua posizione, simmetria, presenza dell'imene e forma. La vagina viene valutata internamente prima inserendo le dita opportunamente ricoperte da guanti, prima di inserire lo speculum, al fine di apprezzare eventuali debolezze, grumi o noduli. L'infiammazione e le perdite vengono annotate se presenti. Durante questo periodo, le ghiandole di Skene e di Bartolini vengono palpate per identificare eventuali anomalie di queste strutture. Dopo aver completato l'esame digitale della vagina, lo speculum, uno strumento per visualizzare le strutture interne, viene solitamente inserito nella porzione visibile della cervice.In occasione di una aggressione sessuale o di altri abusi sessuali possono verificarsi traumi alla parete vaginale. Questi possono essere lacerazioni, lividi, infiammazioni e abrasioni. L'assalto sessuale con oggetti può danneggiare la vagina e una radiografia può rivelare la presenza di oggetti estranei. Se viene dato il consenso, un esame pelvico può far parte della valutazione conseguente ad una aggressione sessuale. Gli esami pelvici vengono eseguiti anche durante la gravidanza, con una maggior frequenza nelle situazione ad alto rischio.
La somministrazione intravaginale è una via di somministrazione in cui un farmaco viene inserito nella vagina in forma di crema o compressa. Farmacologicamente, ciò ha il potenziale vantaggio di aver un forte impatto terapeutico prevalentemente nelle patologie che coincolgono la vagina o le strutture vicine (come la porzione vaginale della cervice) con effetti avversi sistemici limitati rispetto ad altre vie di somministrazione. I farmaci usati per tali via sono generalmente estrogeni, agenti anticoncezionali, propranololo e gli antifungini. Anche gli anelli vaginali possono essere utilizzati per somministrare farmaci, compresi gli anelli contraccettivi vaginali. Questi vengono inseriti nella vagina rilasciano livelli continui, a basse dosi e costanti, di principio attivo, sia in loco che in tutto il corpo.
La presenza di gonfiori insoliti sulla parete o sulla base della vagina è sempre anormale.
La cisti, alla palpazione assimilabile ad un pisello, si forma in conseguenza di un'occlusione delle ghiandole che normalmente apportano i loro umori all'orifizio vaginale. Questa condizione viene trattata facilmente, con un atto di chirurgia minore, o farmacologicamente con nitrato d'argento.
L'herpes può essere una causa meno comune di piccoli gonfiori o vesciche. In questo caso la sintomatologia è caratterizzata dalla diffusione in più punti e dalla presenza di vivo dolore, con un fluido chiaro che tende a risolversi in piccole croste. Possono essere associate a protuberanza generalizzata, e sono molto tenere.
I gonfiori associati a tumori della parete vaginale sono assai rari e l'età media di esordio è settant'anni. La forma tumorale più comune è il carcinoma dell'epitelio pavimentoso, poi il cancro delle ghiandole (adenocarcinoma) ed infine (estremamente raro) il melanoma.
Le perdite vaginali sono in massima parte fisiologiche, e comprendono sangue mestruale (dall'utero), il caso più frequente, ed un fluido chiaro che può essere correlato ad eccitazione sessuale o può derivare da altre secrezioni della cervice uterina. Fra le cause non infettive si annoverano le dermatiti e le perdite da corpo estraneo, come nel caso di tamponi "igienici", o (nelle bambine) a seguito dell'inserimento in vagina degli oggetti più disparati, sostanzialmente per curiosità.
Perdite non connesse a pratiche sessuali si verificano per vaginiti batteriche o per candidosi genitale.
Il gruppo finale di perdite è correlato a malattie sessualmente trasmissibili: gonorrea, clamidia e trichomonas vaginalis. Le perdite da candida sono leggermente maleodoranti e bianche; quelle da trichomonas hanno un odore più intenso e sono verdastre; quelle da corpo estraneo assomigliano a quelle da gonorrea (grigiastre o gialle) e purulente (simili a pus).
Tutte le ulcerazioni comportano un cedimento della sottile membrana in cui consiste la parete vaginale. I fenomeni più comuni sono piccole abrasioni/ulcerazioni provocate da trauma. Ancorché dette lesioni possano essere effetto di violenza sessuale, in realtà (e per fortuna) il più delle volte dipendono da eccessivo strofinamento contro indumenti, o da maldestro inserimento di tamponi sanitari.
La tipica ulcerazione da sifilide non provoca dolore e presenta margini in rilievo. Spesso non sono neppure rilevate, poiché per lo più si verificano all'interno della vagina. Le ulcerazioni da herpes sono molto morbide, e possono determinare rigonfiamenti che ostacolano il deflusso dell'urina. Nei Paesi in via di sviluppo, un gruppo di malattie parassitarie come la leishmaniosi umana può essere un'altra causa di ulcerazioni sessuali; si tratta invece di evento inconsueto in Occidente. Tutti questi disturbi vulvo-vaginali sono trattati agevolmente e possono essere guariti senza difficoltà particolari dalla medicina. Spesso solo una qualche forma di vergogna o (ingiustificato) pudore impedisce alle pazienti di giovarsi dei rimedi disponibili.
La vagina, compresa l'apertura vaginale, può essere alterata a seguito di interventi chirurgici quali l'episiotomia, la vaginectomia, la vaginoplastica o la labioplastica. Le donne che subiscono una vaginoplastica sono solitamente più anziane e hanno avuto una o più gravidanze portate a termine nella vita. L'esecuzione di Un esame approfondito della vagina prima di una vaginoplastica è una pratica standard, così come un consulto da parte di un uroginecologo per diagnosticare eventuali possibili disturbi vaginali. Per quanto riguarda la labioplastica, la procedura è solitamente rapida e senza particolari controindicazioni; Le complicanze sono minori e rare e possono essere comunque corrette. Qualsiasi cicatrice derivante dall'intervento è minima e non sono stati identificati problemi a lungo termine.L'episiotomia viene eseguita durante la seconda fase del travaglio praticando un'incisione chirurgica per allargare l'apertura vaginale affinché il bambino possa attraversarla più facilmente. Anche se il suo uso di routine non è più raccomandato, è una delle procedure mediche più comuni eseguite sulle donne. L'incisione viene effettuata attraverso la pelle, l'epitelio vaginale, il grasso sottocutaneo, il corpo perineale e il muscolo perineale trasversale superficiale, estendendo il taglio dalla vagina all'ano. L'episiotomia può risultare dolorosa dopo il parto. Le donne spesso riferiscono dolore durante i rapporti sessuali fino a tre mesi dopo la riparazione della lacerazione o dopo un'episiotomia. Alcune tecniche chirurgiche provocano meno dolore di altre. I due tipi di episiotomia eseguite sono l'incisione mediana e l'incisione medio-laterale. L'incisione mediana è un taglio perpendicolare tra la vagina e l'ano ed è la più comune. Il taglio medio-laterale richiede più tempo per guarire rispetto al taglio mediano.La vaginectomia è un intervento chirurgico finalizzato alla totale o parziale rimozione della vagina e viene solitamente eseguita come trattamento di una neoplasia. La rimozione di alcuni o tutti gli organi riproduttivi e i genitali esterni, può causare danni ai nervi e lasciare cicatrici o aderenze. Può anche essere compromessa la funzionalità sessuale, come nel caso di alcuni interventi chirurgici per il trattamento del tumore alla cervice uterina. Questi interventi chirurgici possono influire sul dolore, l'elasticità, la lubrificazione vaginale e l'eccitazione sessuale. Questo spesso si risolve dopo un anno, ma potrebbe richiedere anche più tempo.Le donne, specialmente quelle più anziane e quelle che hanno partorito più volte, possono scegliere di correggere chirurgicamente la lassità vaginale. Questo intervento è stato descritto come restringimento o ringiovanimento vaginale. Sebbene una donna possa sperimentare un miglioramento dell'immagine di sé e del piacere sessuale con tale intervento, vi sono rischi associati alla procedura, tra cui infezioni, restringimento dell'apertura vaginale, irrigidimento insufficiente, diminuzione della funzione sessuale (come dolore durante il rapporto sessuale) e formazione di una fistola rettovaginaleLa chirurgia sulla vagina può essere elettiva o estetica. Le donne che cercano la chirurgia estetica possono avere condizioni congenite, disagio fisico o desiderio di modificare l'aspetto dei loro genitali. Sono disponibili diversi interventi chirurgici di riassegnazione del sesso per le persone transgender. Sebbene non tutte le condizioni intersessuali richiedano un trattamento chirurgico, alcuni scelgono la chirurgia genitale per correggere le condizioni anatomiche atipiche.
Le infezioni o le malattie vaginali comprendono infezioni da lievito, vaginiti, malattie sessualmente trasmissibili e neoplasie. Il Lactobacillus gasseri e altre specie di Lactobacillus, presenti nella flora vaginale, forniscono una certa protezione dalle infezioni mediante la loro secrezione di batteriocine e perossido di idrogeno. La vagina sana di una donna in età fertile è acida, con un pH normalmente compreso tra 3,8 e 4,5. Il pH basso rende pribitiva la crescita di molti ceppi di microbi patogeni. L'equilibrio acido della vagina può essere influenzato dalla gravidanza, dalle mestruazioni, dal diabete o da altre malattie, dall'assunzione di pillole anticoncezionali, di alcuni antibiotici, cattiva alimentazione e stress (ad esempio a seguito di una mancanza di sonno). Qualsiasi di queste modifiche all'equilibrio acido della vagina può contribuire all'infezione da lievito. Un pH elevato (superiore a 4,5) del fluido vaginale può essere causato da una proliferazione eccessiva di batteri, come avviene nella vaginosi batterica, o nella trichomoniasi vaginale da infezione parassitaria, entrambe con vaginite come sintomo. La flora vaginale popolata da numerosi batteri caratteristici della vaginosi batterica aumenta il rischio di esiti avversi della gravidanza. Durante un esame pelvico, possono essere prelevati campioni di liquidi vaginali per lo screening di infezioni trasmesse sessualmente o di altre infezioni.La vagina è auto-detergente e pertanto di norma non ha bisogno di speciali trattamenti di sorta. I medici generalmente sconsigliano la pratica dell'irrigazione vaginale (enteroclisma). Dato che una vagina sana è colonizzata da una flora di microrganismi reciprocamente simbiotici che proteggono il corpo-ospitante da microbi che potrebbero provocare malattie, qualunque tentativo di alterare questo equilibrio può causare svariati esiti indesiderabili, come (a solo titolo di esempio) perdite anormali e candidosi. Poiché la flora vaginale protegge dalle malattie, una alterazione di questo equilibrio può portare ad infezioni e a secrezioni anomale. Le secrezioni possono indicare un'infezione vaginale, così come irritazione o bruciore. Perdite vaginali anomale possono essere causate da infezioni sessualmente trasmissibili, diabete, utilizzo di saponi profumati, bagnoschiuma, pillole anticoncezionali, infezione da lievito (comunemente a causa dell'uso di antibiotici) o un'altra forma di vaginite. Mentre la vaginite è un'infiammazione della vagina, ed è attribuita a infezioni, problemi ormonali o irritanti, il vaginismo è un involontario irrigidimento dei muscoli vaginali durante la penetrazione vaginale causato da un riflesso o da una malattia. Le secrezioni vaginali dovute all'infezione da lievito sono solitamente dense, di colore cremoso e inodore, mentre quette dovute alla vaginosi batterica sono di colore grigio-bianco; quelle dovute alla trichomoniasi vaginale generalmente appaiono di colore grigio, di consistenza sottile e con un odore di pesce. Nel 25% dei casi di trichomoniasi vaginale le secrezioni sono di colore giallo-verde.L'HIV/AIDS, il papillomavirus umano (HPV), l'herpes genitale e la trichomoniasi vaginale sono alcune malattie sessualmente trasmissibili che possono interessare la vagina; per evitare la loro trasmissione le istituzioni sanitarie raccomandano pratiche di sesso sicuro (metodi di barriera). Il sesso sicuro implica comunemente l'uso del preservativo e talvolta di quello femminile (che garantisce alle donne un maggiore controllo). Entrambi i tipi possono aiutare ad evitare la gravidanza impedendo allo sperma di entrare in contatto con la vagina. Tuttavia, non vi sono certezze che il preservativo femminile sia sicuo quanto quello maschile nella prevenzione delle infezioni ma certamente è inferiore nell'efficacia nel prevenire la gravidanza, probabilmente per il fatto che quello femminile si adatta anatomicamente meno strettamente rispetto a quello maschile o perché può scivolare nella vagina e versare lo sperma.I linfonodi vaginali spesso intrappolano le cellule cancerose che hanno origine nella vagina. Questi linfonodi possono essere valutati per la presenza di malattia. La rimozione chirurgica selettiva (piuttosto che la rimozione totale e più invasiva) dei linfonodi vaginali riduce il rischio di complicanze che possono accompagnare interventi chirurgici più radicali. Questi linfonodi selettivi agiscono come linfonodi sentinella. Invece di un intervento chirurgico, i linfonodi interessati sono talvolta trattati con la radioterapia somministrata ai linfonodi inguinali o pelvici del paziente o ad entrambi..
Il tumore della vagina e il tumore della vulva sono molto rari e colpiscono principalmente le donne anziane. Il tumore della cervice (che è relativamente comune) aumenta il rischio di tumore della vagina, motivo per cui esiste una significativa possibilità che il cancro vaginale si verifichi contemporaneamente o dopo il cancro del collo dell'utero. Il tumore della cervice può essere prevenuto con lo screening mediante pap test e con i vaccini anti HPV, seppur questi coprano solo i tipi 16 e 18 di HPV che causano il 70% dei tumori del collo dell'utero. Alcuni sintomi del tumore della cervice e della vagina sono dispareunia e sanguinamento vaginale anormale o perdite vaginali, specialmente dopo un rapporto sessuale o la menopausa. Tuttavia, la maggior parte dei tumori della cervice appaiono asintomatici (non presentano sintomi). La brachiterapia vaginale intracavitaria (VBT) viene utilizzata per il trattamento del carcinoma endometriale, vaginale e cervicale. Un applicatore viene inserito nella vagina per consentire la somministrazione di isotopi emettenti radiazioni ionizzanti il più vicino possibile al sito del tumore. Rispetto alla radioterapia con fasci esterni, con la brachiterapia vaginale intracavitaria i tassi di sopravvivenza aumentano. Utilizzando la cavità vaginale per posizionare l'emettitore di isotopi il più vicino possibile alla crescita cancerosa, gli effetti sistemici nocivi della radioterapia sono ridotti e i tassi di guarigione appaiono più alti. Non è ben chiaro se il trattamento del cancro del collo dell'utero con la radioterapia aumenta il rischio incorrere in un cancro vaginale.
Le anomalie vaginali sono difetti congeniti che comportano l'avere una vagina anormale o non averla proprio. La più comune anomalia vaginale ostruttiva è l'imene imperforato, una condizione in cui l'imene ostacola il flusso mestruale o le altre secrezioni vaginali. Un'altra anomalia vaginale è il setto vaginale trasversale, che blocca parzialmente o completamente il canale vaginale. Prima di porre rimedio è necessario determinare la precisa causa di un'ostruzione, poiché la chirurgia correttiva differisce a seconda della causa. In alcuni casi, come l'agenesia vaginale isolata, i genitali esterni possono apparire normali.Aperture anormali note come fistole possono causare l'ingresso di urina o feci nella vagina, con conseguente incontinenza. La vagina è suscettibile alla formazione di fistole a causa della sua vicinanza al tratto urinario e gastrointestinale. Le cause specifiche sono molteplici e comprendono un travaglio ostruito, l'isterectomia, un tumore maligno, le radioterapia, l'episiotomia e i disturbi intestinali. Un piccolo numero di casi di fistole vaginali sono congenite. Vari metodi chirurgici sono impiegati per riparare le fistole. Le fistole non trattate possono provocare disabilità significative e avere un profondo impatto sulla qualità della vita.L'eviscerazione vaginale è una complicanza grave di un'isterectomia vaginale e si verifica quando la cuffia vaginale si rompe, permettendo all'intestino tenue di sporgere dalla vagina.La vagina può essere influenzata anche dalla presenza di cisti. Vari tipi di cisti vaginali possono svilupparsi sulla superficie dell'epitelio vaginale o negli strati più profondi della vagina e possono crescere fino a 7 centimetri. Spesso vengono scoperte incidentalmente durante un esame pelvico di routine. Le cisti vaginali possono imitare altre strutture che sporgono dalla vagina come un rettocele e un cistocele. Le cisti che possono essere presenti includono cisti mulleriane, cisti dei dotti di Gartner e cisti epidermoidi. Una cisti vaginale è più probabile che si sviluppi nelle donne di età compresa tra i 30 e i 40 anni. Si stima che 1 donna su 200 abbia una cisti vaginale. La cisti di Bartolini è di origine vulvaria piuttosto che vaginale, ma si presenta come un nodulo all'apertura vaginale.] È più comune nelle donne più giovani e di solito è senza sintomi, ma può causare dolore se si forma un ascesso, bloccare l'ingresso al vestibolo vulvare se grande, e impedire la deambulazione o causare rapporti sessuali dolorosi.
Per la sua naturale attrattiva, oltre che per l'ancestrale potere evocativo quale porta della vita, la vagina (o meglio, la vulva) ha assunto un ruolo di protagonista anche in diverse opere d'arte di età contemporanea, tra cui:
L'origine du monde, dipinto di Gustave Courbet custodito al Museo d'Orsay (Parigi).
la Foglia di vite femmina (Feuille de vigne femelle, 1950, custodito alla Tate Gallery di Londra); opera di Marcel Duchamp.
l'opera teatrale di Eve Ensler I monologhi della vagina.Altri animaliVedi anche: organo sessuale § Mammiferi e sistema riproduttivo
La vagina è una struttura presente in tutti gli animali in cui la femmina viene fecondata internamente, piuttosto che dall'inseminazione traumatica usata da alcuni invertebrati. La forma della vagina varia tra i diversi animali. Nei mammiferi placentari e nei marsupiali, la vagina conduce dall'utero all'esterno del corpo femminile. Le femmine dei marsupiali possiedono due vagine laterali, che portano a separare l'utero, ma entrambe si aprono esternamente attraverso lo stesso orifizio; un terzo canale, noto come vagina mediana e che può essere transitorio o permanente, viene utilizzato per il parto. La iena maculata non ha un'apertura vaginale esterna. Invece, la vagina esce attraverso il clitoride, permettendo alle femmine di urinare, copulare e partorire attraverso il clitoride. La vagina della femmina del coyote si contrae durante l'accoppiamento, formando un legame copulatore.Gli uccelli, i monotremi e alcuni rettili hanno una parte dell'ovidotto che conduce alla cloaca. I polli hanno una vagina che si apre dall'apice verticale della cloaca, estendendosi verso l'alto dall'apertura e diventando la ghiandola dell'uovo. Alcuni pesci senza mandibola sono privi sia di ovidotto che di vagina, l'uovo invece viaggia direttamente attraverso la cavità del corpo (e viene fertilizzato esternamente come nella maggior parte dei pesci e degli anfibi). Negli insetti e in altri invertebrati, la vagina può essere una parte dell'ovidotto. Le femmine di alcune specie di uccelli acquatici hanno sviluppato strutture vaginali particolari per proteggersi dalla coercizione sessuale.
Trattato di anatomia patologica clinica, Di Mario Raso, Pubblicato da PICCIN, 1981, ISBN 88-212-0927-X, 9788821209277
Chirurgia vaginale. Anatomia chirurgica e tecniche operatorie, Di Gunther Reiffenstuhl, Werner Platzer, Paul G. Knapstein, Collaboratore E. Baraggino, Pubblicato da UTET, 1996, ISBN 88-02-05068-6, 9788802050683
Archivio italiano di anatomia e di embriologia, Di Società italiana di anatomia, Consiglio nazionale delle ricerche (Italy), Pubblicato da Sansoni Editore, 1902
La donna e la bambina. Psicoanalisi della femminilità, Di Antonio Imbasciati, Pubblicato da FrancoAngeli, 1996, ISBN 88-204-9627-5, 9788820496272
Atlante di anatomia, Di Adriana Rigutti, A A Ghermana, O A Cetverikova, Pubblicato da Giunti, 2000, ISBN 88-09-01793-5, 9788809017931
 Zaccaria Fumagalli e Carlo Cavallotti, Anatomia umana normale, Piccin, 1983, ISBN 88-299-0131-8.
 Vagina, su thes.bncf.firenze.sbn.it, Biblioteca Nazionale Centrale di Firenze. 
 Glossario di Sessuologia clinica, su sexology.interfree.it. URL consultato il 10 gennaio 2009 (archiviato dall'url originale il 1º febbraio 2009).
 Fotografato il «punto G» su parete vagina Corriere della Sera, su corriere.it.

Il vaiolo è stata una malattia infettiva causata da due varianti del virus Variola, la Variola maior e la Variola minor. La malattia è anche conosciuta con i termini latini variola o variola vera (dal tardo latino variŏla, derivato da varius, a significare vario, chiazzato), mentre il termine inglese smallpox venne coniato nel Regno Unito nel XV secolo per distinguerla dalla sifilide, denominata great pox.
Il virus del vaiolo si localizza a livello della piccola circolazione della cute, del cavo orale e della faringe. A livello cutaneo si manifesta con un'eruzione maculo-papulare e, successivamente, con vescicole sollevate piene di liquido. La Variola maior è causa di manifestazioni cliniche più rilevanti ed è caratterizzata da una mortalità del 30-35%. Le complicanze a lungo termine includono cicatrici caratteristiche, soprattutto al volto, nel 65–85% di coloro che riescono a sopravvivere; possono inoltre manifestarsi, seppure con una minore prevalenza stimabile nel 2-5% dei casi, cecità, come conseguenza di ulcere corneali e successivi esiti cicatriziali, e deformità degli arti, a causa di episodi di artrite e osteomielite. La Variola minor causa una forma di malattia più lieve, nota anche come alastrim, che può condurre al decesso nell'1% dei casi.
Si ritiene che il vaiolo sia emerso nella popolazione umana circa nel X millennio a.C. e la prima prova fisica si può far risalire al rash pustoloso rilevato sulla mummia del faraone Ramses V. Si è stimato che la malattia abbia ucciso circa 400.000 europei ogni anno durante il XVIII secolo e sia stato responsabile di un terzo di tutti i casi di cecità. Di tutte le persone infettate morirono circa il 20-60% degli adulti e l'80% dei bambini. Si ritiene che il vaiolo sia stata la causa di 300-500 milioni di decessi durante il XX secolo. Solo nel 1967, secondo i dati dell'Organizzazione mondiale della sanità, 15 milioni di persone contrassero la malattia e di questi 2 milioni morirono. Dopo una massiccia campagna di vaccinazione portata avanti dal XIX secolo e condotta con un imponente sforzo congiunto tra il 1958 e il 1977, l'OMS ha dichiarato nel 1979 la malattia eradicata, dopo che l'ultimo caso di vaiolo contratto in natura, causato da Variola minor, era stato diagnosticato in Somalia il 26 ottobre 1977. Si è trattato dell'unica malattia eradicata nella storia dell'umanità fino al 2011, quando la peste bovina ha subito lo stesso destino.
Il vaiolo è causato dall'infezione da Variola virus che appartiene al genere Orthopoxvirus della famiglia dei Poxviridae. Il virus è largo, a forma di mattone e misura approssimativamente 302-350 nm per 244-270 nm con un DNA singolo lineare a doppio filamento e un genoma di 186 kbp caratterizzato da un terminatore stem-loop a ciascuna estremità. Esiste in due forme: Variola maior e Variola minor.
I quattro orthopoxvirus che possono causare infezioni negli esseri umani sono, oltre al Variola virus, il Vaccinia virus il virus del vaiolo bovino e quello del vaiolo delle scimmie. Il Variola virus infetta in natura solamente l'uomo, sebbene primati e altri animali siano stati infettati in laboratorio.
La comprensione del ciclo vitale dei poxvirus è complicata dal fatto che esistono numerose forme infettive con diversi meccanismi di accesso alla cellula. Il virus replica nel citoplasma della cellula, a differenza degli altri virus a DNA che normalmente replicano nel nucleo. Esso produce inoltre numerose proteine specifiche, la più importante delle quali è una RNA polimerasi DNA-dipendente. Sono infettivi sia i virioni dotati di envelope, sia quelli privi; questo è sintetizzato a livello dell'apparato di Golgi della cellula e include diversi polipeptidi virali specifici, tra cui un'emoagglutinina. L'infezione con uno dei due Variola virus conferisce un'immunità nei confronti dell'altro.
Il virus si trasmette per via aerea, mediante l'inalazione di goccioline contenenti i virioni, prodotte dalla mucosa orale, nasale o faringea di un individuo infetto. Si trasmette da una persona all'altra soprattutto per contatto diretto, solitamente entro due metri, ma anche tramite oggetti contaminati. Raramente si trasmette portato dall'aria all'interno di luoghi chiusi. Il virus può passare attraverso la placenta, ma l'incidenza di vaiolo congenito è relativamente bassa.
Il vaiolo non è particolarmente contagioso durante la fase prodromica e la trasmissione avviene di solito dopo l'inizio delle manifestazioni cutanee, spesso accompagnate da lesioni del cavo orale e della faringe. Il virus può essere trasmesso per tutta la durata della malattia, soprattutto durante la prima settimana di rash, quando la maggior parte delle lesioni cutanee è intatta. La fase infettiva termina 7-10 giorni dopo la formazione delle croste, ma il malato rimane infettivo fintanto che l'ultima crosta non si stacca.
La malattia è estremamente contagiosa, ma generalmente si diffonde più lentamente e meno largamente rispetto ad altre malattie virali, forse perché la trasmissione richiede uno stretto contatto ed è possibile solo dopo l'insorgenza del rash. Il tasso di infezione è inoltre ridotto dalla breve durata dello stadio infettivo. Nelle aree temperate l'infezione si manifesta soprattutto durante l'inverno e la primavera, mentre nelle aree tropicali la differenza stagionale è più sfumata e la malattia è presente tutto l'anno. La distribuzione per età dipende dallo stato dell'immunità acquisita: l'immunità dovuta alla vaccinazione si è ridotta nel tempo ed è probabilmente scomparsa nella maggior parte della popolazione vaccinata. Non risulta che il vaiolo possa essere trasmesso da insetti o altri animali.
Esistono due forme cliniche di vaiolo. La Variola maior è la forma più comune e più grave, caratterizzata da rash esteso e febbre più alta. La Variola minor è meno comune e meno grave, con una mortalità inferiore all'1%. Infezioni asintomatiche sono state osservate, ma sono alquanto rare. Inoltre, una forma denominata variola sine eruptione può essere osservata nelle persone vaccinate; questa forma è caratterizzata da febbre che insorge successivamente al normale periodo di incubazione del virus e può essere confermata solo con la rilevazione di anticorpi diretti contro il virus mediante tecniche sierologiche oppure, raramente, tramite isolamento del virus stesso.
Il periodo di incubazione che intercorre tra l'entrata in contatto con il virus e l'insorgenza delle prime manifestazioni cliniche è di circa 12 giorni. Una volta inalato il virus invade la mucosa dell'orofaringe o dell'apparato respiratorio, migra nei linfonodi loco-regionali e inizia a moltiplicarsi. Nella fase iniziale di crescita il virus sembra muoversi da una cellula all'altra ma, dopo il 12º giorno, inizia la lisi delle cellule infettate e il virus riesce a entrare nel torrente circolatorio, in una fase di viremia, e inizia una nuova moltiplicazione a livello della milza, del midollo osseo e dei linfonodi. I sintomi iniziali sono simili ad altre malattie virali quali l'influenza e il raffreddore: febbre superiore ai 38,5 °C, dolore muscolare, malessere generale, cefalea e decubito prosternato. L'apparato gastrointestinale è spesso coinvolto e comuni sono nausea, vomito e mal di schiena. Lo stadio pre-eruttivo dura normalmente 2-4 giorni, mentre a partire dal 12º-15º giorno compaiono le prime lesioni enantematiche a livello della mucosa di bocca, lingua, palato e faringe e la temperatura corporea si normalizza. Le lesioni vanno incontro a un rapido allargamento e alla rottura, con rilascio di una grande quantità di virioni nella saliva.
Il virus del vaiolo attacca preferenzialmente le cellule della cute, causando le classiche lesioni associate alla malattia. Il rash si sviluppa 24-48 ore dopo la comparsa delle lesioni della mucosa, tipicamente in primo luogo alla fronte, per poi rapidamente localizzarsi a tutto il viso, alle aree prossimali degli arti, al tronco e infine a mani e piedi. L'intero processo dura non più di 24-36 ore, dopodiché nessuna nuova lesione appare. A questo punto la Variola maior può svilupparsi secondo diverse modalità, originando quattro diversi tipi di vaiolo secondo la classificazione di Rao: ordinario, modificato, maligno ed emorragico. Il vaiolo è caratterizzato da una mortalità del 30%, tuttavia le forme maligne ed emorragiche sono normalmente fatali.
Il 90% dei casi di vaiolo nelle persone non vaccinate sono di tipo ordinario. In questo caso a partire dal 2º giorno di rash le lesioni cutanee si sollevano in papule; a partire dal 3º-4º giorno si riempiono di un liquido opalescente trasformandosi in vescicole. Entro 24-48 ore questo fluido diventa opaco e torbido, dando alle lesioni l'aspetto di pustole che, a differenza delle pustole vere e proprie, non contengono pus ma residui tissutali; dopo il 6º-7º giorno tutte le lesioni hanno questo aspetto, raggiungendo la loro massima dimensione in una decina di giorni. Queste pustole sono sollevate, rotonde, tese e dure al tatto. Sono localizzate profondamente nel derma, dando l'impressione come di piccole biglie. Il fluido fuoriesce lentamente dalle lesioni e, dopo due settimane dall'inizio del rash, si sgonfiano e si seccano, formando delle croste. Entro la terza settimana le croste si formano sopra tutte le lesioni, che iniziano a sfaldarsi lasciando cicatrici depigmentate.
La forma ordinaria di vaiolo produce generalmente un rash discreto con pustole non confluenti. Il rash è localizzato soprattutto al volto, è meno denso al tronco rispetto alle estremità e più denso alle parti anatomiche distali rispetto a quelle prossimali. Il palmo delle mani e le piante dei piedi sono coinvolte nella maggior parte dei casi. Talvolta le vescicole diventano confluenti, staccando gli strati esterni della pelle dal tessuto sottostante; in questo caso il tasso di mortalità osservato è stato del 62%.
La forma modificata si manifesta soprattutto negli individui precedentemente vaccinati ed è chiamata così per le caratteristiche dell'eruzione cutanea e la rapidità del suo sviluppo. In questo caso i sintomi prodromici possono presentarsi ma sono generalmente meno gravi rispetto alla forma ordinaria. Non vi è normalmente febbre e le lesioni sono in minor numero e si risolvono rapidamente, sono più superficiali e non uniformi come nella forma ordinaria. Questo tipo di vaiolo è raramente fatale e può essere facilmente confuso con la varicella.
Nella forma maligna, anche chiamata forma piatta, le lesioni sono localizzate a filo con la pelle nello stesso periodo in cui, nella forma ordinaria, si manifestano le vescicole in rilievo. Il motivo per cui certi individui sviluppano questa forma è sconosciuta e rappresenta il 5-10% dei casi di vaiolo, manifestandosi soprattutto nei bambini (72% dei casi). Si suppone che si manifesti in relazione a disordini immunologici dell'individuo di tipo carenziale. È caratterizzata da una sindrome prodromica molto importante della durata di 3-4 giorni, febbre elevata e di lunga durata e sintomi classici della setticemia. Il rash alla lingua e al palato è esteso e le lesioni cutanee maturano lentamente, rimanendo profonde nella cute e rimanendo piatte a partire dal settimo-ottavo giorno. A differenza della forma ordinaria le vescicole contengono poco fluido, sono soffici e vellutate al tatto e possono contenere sangue. Questa forma è quasi sempre fatale.
Il vaiolo emorragico è una forma grave, caratterizzata da estese emorragie della cute, delle mucose, delle membrane e del tratto gastrointestinale. Si sviluppa in circa il 2% dei casi, soprattutto negli adulti. In questa forma non si sviluppano vescicole e la cute rimane liscia; l'emorragia si sviluppa nel derma profondo, facendo apparire la cute nera quasi fosse carbonizzata. Si suppone che la forma sia dovuta a particolari condizioni dell'individuo, quali l'immunodepressione, piuttosto che a un particolare ceppo del virus; i dati relativi sono tuttavia carenti.
All'inizio, durante il 2º-3º giorno, si presenta con emorragia sottocongiuntivale. Il vaiolo emorragico presenta anche eritema, petecchie, emorragia della milza, del rene, del peritoneo, dei muscoli e, più raramente, dell'epicardio, del fegato, dei testicoli, delle ovaie e della colecisti. Nella forma precoce il decesso avviene rapidamente intorno al 5º-7º giorno di malattia, quando solo un minimo numero di lesioni cutanee è presente, mentre la forma tardiva conduce a morte il paziente in 8-10 giorni. Le emorragie si manifestano precocemente e il rash cutaneo rimane piatto, senza raggiungere la fase vescicolare.
I pazienti con la forma precoce mostrano una rapida riduzione dei fattori della coagulazione, delle piastrine, delle globuline e della protrombina e un innalzamento dell'antitrombina circolante. La forma tardiva mostra una minor carenza dei fattori della coagulazione, una piastrinopenia marcata e un innalzamento dell'antitrombina. Questa forma, normalmente mortale, rappresenta dal 3 al 25% dei casi fatali di vaiolo in relazione alla virulenza del ceppo virale.
Nella sua definizione clinica il vaiolo è considerato una malattia caratterizzata da esordio acuto di febbre superiore ai 38,3 °C, seguito da un rash con vescicole o pustole profonde e solide allo stesso stadio di sviluppo, in assenza di altre cause apparenti. La conferma è data dalla diagnosi di laboratorio.
Al microscopio si possono osservare le classiche inclusioni citoplasmatiche dei poxvirus, le più importanti delle quali sono denominate corpi di Guarnieri, che rappresentano dei siti di replicazione virale. Queste inclusioni possono essere facilmente identificate in biopsie cutanee colorate con ematossilina eosina come bolle rosa e sono presenti in tutte le infezioni da poxvirus; tuttavia, la loro assenza non può escludere la diagnosi di malattia. La diagnosi infezione da orthopoxvirus può essere anche ottenuta rapidamente tramite microscopia elettronica del fluido contenuto nelle pustole o delle croste, ma i virioni sono identici tra tutti gli orthopoxvirus.
La diagnosi definitiva avviene sottoponendo il virus a crescita nella membrana corio-allantoidea, una parte dell'embrione di pulcino ed esaminando le lesioni a definite condizioni di temperatura. I ceppi batterici possono essere distinti mediante la reazione a catena della polimerasi (PCR) e l'analisi del polimorfismo da lunghezza dei frammenti di restrizione (RFLP). I test sierologici e il test ELISA, che misurano le immunoglobuline specifiche dirette verso antigeni del Variola virus, possono risultare utili nella diagnosi.
La varicella era facilmente confondibile con il vaiolo prima della sua eradicazione ed entrava quindi in diagnosi differenziale. Le due malattie possono essere distinte con vari metodi. A differenza del vaiolo, la varicella normalmente non si localizza al palmo delle mani e alla pianta dei piedi; inoltre, la pustole varicellose hanno una dimensione variabile a seconda del momento in cui vengono a crearsi, mentre le pustole vaiolose sono tutte all'incirca della stessa dimensione. Oltre alla clinica sono disponibili numerosi esami di laboratorio per determinare se si tratta di varicella nella valutazione di casi sospetti di vaiolo.
La prima procedura utilizzata nella prevenzione del vaiolo è stata la variolizzazione. Praticata in India nel I millennio a.C., questa consisteva nell'inoculazione, tramite insufflazione nasale, di croste vaiolose polverizzate o di materiale ottenuto dal grattamento delle lesioni cutanee di malati lievi.
Tuttavia, il fatto che la variolizzazione sia nata in India è stato messo in discussione dal fatto che solo alcuni degli antichi testi di medicina scritti in sanscrito descrivono il processo. Questa tecnica di prevenzione era utilizzata in Cina già negli ultimi anni del X secolo ed era ampiamente diffusa e praticata nel XVI secolo, durante la dinastia Ming. Se ha successo, la variolizzazione genera un'immunità al vaiolo, tuttavia, dal momento che la persona viene infettata con il virus, questo può andare incontro a una grave infezione e può trasmettere la malattia ad altri. La variolizzazione ha un tasso di mortalità dello 0,5-2%, sensibilmente inferiore al 20-30% della malattia stessa.
Durante il suo soggiorno nell'Impero ottomano, Lady Mary Wortley Montagu osservò il processo di variolizzazione, descrivendone in modo particolareggiato la tecnica e promuovendone entusiasticamente l'introduzione nel Regno Unito al suo ritorno nel 1718. Nel 1721 Cotton Mather e i suoi colleghi provocarono aspre polemiche inoculando centinaia di persone a Boston. Nel 1796, Edward Jenner scoprì che l'immunità al vaiolo poteva essere ottenuta anche inoculando al paziente materiale ricavato da lesioni di vaiolo bovino, malattia animale causata da un virus della stessa famiglia di quello del vaiolo. Jenner chiamò il materiale utilizzato "vaccino", da vacca, termine in lingua latina per mucca. La procedura era di gran lunga più sicura della variolizzazione e non comportava il rischio di trasmissione della malattia, pertanto si diffuse rapidamente in tutto il mondo. Durante il XIX secolo il virus del vaiolo bovino venne sostituito con il Vaccinia virus, sempre della stessa famiglia del Variola virus ma geneticamente diverso. La sua origine e il motivo per cui iniziò a essere utilizzato nella vaccinazione sono sconosciuti.
L'attuale formulazione del vaccino antivaioloso è data da un preparato di Vaccinia virus vivo e infettivo. Viene somministrato con un ago biforcato, che viene prima immerso nella soluzione vaccina e poi utilizzato per pungere la cute, solitamente del braccio, un diverso numero di volte in pochi secondi. Qualora la vaccinazione sia efficace, si sviluppa nel sito di iniezione un rigonfiamento rosso e pruriginoso nel giro di 3-4 giorni. Nella prima settimana questo diventa un'ampia vescica che si riempie di pus e comincia a essiccarsi. La seconda settimana si inizia a formare una crosta, che cade durante la terza, lasciando una piccola cicatrice.
Gli anticorpi prodotti in seguito alla vaccinazione sono protettivi nei confronti di tutti gli orthopoxvirus e sono ancora rilevabili dieci anni dopo la prima vaccinazione e sette giorni dopo la rivaccinazione. Secondo i dati statistici conferiscono una protezione efficace nel 95% dei soggetti vaccinati. La copertura è elevata nei primi 3-5 anni e decresce in quelli successivi, mentre nel caso di rivaccinazione la copertura è ancora più duratura. In Europa, durante gli anni cinquanta e sessanta, la mortalità nei soggetti vaccinati da meno di dieci anni al momento dell'esposizione al virus era dell'1,3%, mentre era del 7% nei soggetti vaccinati da oltre 10 anni e dell'11% in quelli vaccinati da oltre vent'anni. Di contrasto la mortalità nei non vaccinati era del 52%. La vaccinazione entro i primi tre giorni dall'esposizione al virus previene o diminuisce sensibilmente la gravità della malattia nella grande maggioranza della popolazione; la vaccinazione eseguita tra il 4º e il 7º giorno dall'esposizione può garantire una protezione parziale e può modificare la gravità della malattia.
Ci sono effetti collaterali e rischi associati alla vaccinazione antivaiolosa. Nel passato circa lo 0,1% dei vaccinati per la prima volta mostrava effetti seri ma non pericolosi per la vita, tra cui reazioni allergiche nel sito di iniezione con eritema multiforme e dispersione del Vaccinia virus nella altre parti del corpo. Effetti potenzialmente letali si manifestavano in 14-500 persone ogni milione di vaccinati e si stima che 1-2 persone ogni milione siano morte, in conseguenza soprattutto di encefalite post-vaccinica o necrosi progressiva del sito di vaccinazione.
Una volta eradicato il vaiolo, i casi di malattia secondaria a vaccinazione superarono quelli di contagio naturale e la vaccinazione dei bambini venne interrotta nel 1972 negli Stati Uniti e nei primi anni settanta nella maggior parte dei Paesi europei. A partire dal 1986 la vaccinazione antivaiolosa è cessata in tutti i Paesi ed è raccomandata solo per chi, lavorando in laboratori biologici, è a rischio di esposizione professionale.
All'infuori della vaccinazione, il trattamento del vaiolo è solamente di supporto e si basa sull'idratazione, il monitoraggio dell'infezione ed eventualmente sulla ventilazione artificiale. Le forme emorragiche e maligne sono trattate con le terapie per lo shock settico e, in caso di pustole confluenti, il trattamento è simile a quello instaurato per pazienti con ustioni estese.
Nessun farmaco è approvato per il trattamento del vaiolo, dal momento che i farmaci antivirali sono stati sviluppati solo successivamente all'eradicazione della malattia. Gli studi suggeriscono che il cidofovir somministrato per via endovenosa possa essere efficace nella terapia, sebbene sia caratterizzato da tossicità renale.
La mortalità per la forma ordinaria di vaiolo è circa del 30%, ma varia a seconda delle lesioni cutanee: se confluenti la mortalità è del 50-75%, mentre se sono semi-confluenti scende al 25-50%, per passare a meno del 10% nel caso di un rash discreto. La mortalità nei bambini di età inferiore a un anno è invece del 40%–50%. Le forme maligne ed emorragiche hanno il tasso di mortalità più alto, rispettivamente del 90% e del 100%. La Variola minor è invece caratterizzata da una mortalità inferiore all'1%. Non ci sono prove che la malattia possa cronicizzare o recidivare.
Nei casi mortali di vaiolo, il decesso avviene generalmente tra il 10º e il 16º giorno di malattia. La causa della morte da vaiolo non è nota, ma è risaputo che la malattia coinvolge numerosi organi; la formazione di immunocomplessi circolanti, la massiccia viremia e la risposta immune incontrollata vi possono contribuire. Nella forma emorragica precoce la morte sopraggiunge circa sei giorni dopo l'inizio della febbre, generalmente per scompenso cardiaco associato a edema polmonare, mentre nella forma emorragica tardiva la causa è da attribuire alla grave piastrinopenia, alla viremia e alla scarsa risposta immunitaria. Nella forma maligna la morte è da imputarsi alla disidratazione, con perdita di proteine ed elettroliti, e alla sepsi, come avviene generalmente nelle ustioni gravi.
Il vaiolo può complicarsi a livello del sistema respiratorio, con manifestazioni che vanno dalla bronchite semplice alla polmonite fatale. Le complicanze respiratorie si manifestano di solito intorno all'8º giorno di malattia e possono derivare anche da infezioni opportunistiche virali o batteriche. Le infezioni batteriche secondarie della cute sono relativamente rare, ma quando si presentano la febbre tende a rimanere elevata per tutta la durata della malattia.
Altre complicanze includono l'encefalite, che si manifesta in un paziente ogni 500 ed è più comune negli adulti, malattie oculari, nel 2% dei casi, e cicatrici permanenti, localizzate soprattutto al volto. Le pustole si possono formare sulla palpebra, sulla congiuntiva e sulla cornea, complicandosi con congiuntivite, cheratite, ulcera corneale, irite, iridociclite e atrofia ottica. La cecità sopraggiunge in circa il 35-40% dei pazienti con cheratite e ulcera corneale. Il vaiolo emorragico può provocare anche emorragia della congiuntiva e della retina. Nel 2-5% dei bambini malati, il virus può raggiungere le articolazioni e le ossa, causando una osteomielite. Le lesioni ossee sono simmetriche e coinvolgono soprattutto gomito, tibia e perone, causando una separazione dell'epifisi e una reazione periostale. Le lesioni articolari limitano i movimenti e l'artrite può portare a deformità degli arti, anchilosi e dita tozze.
L'epoca della comparsa del vaiolo non è definita, ma si presume possa essersi evoluto a partire da un virus dei roditori. L'ampia variabilità del periodo è dovuta ai differenti dati utilizzati per calibrare la frequenza molecolare. Un clade è quello del ceppo di Variola maior che si diffuse partendo dall'Asia tra 400 e 1600 anni fa ed è responsabile della forma più grave di vaiolo. Un altro clade include entrambi i ceppi di Variola minor descritti nel continente americano e isolati in Africa occidentale, che si suppone si siano separati dal ceppo ancestrale tra i 1400 e i 6300 anni fa; questo clade si pensa possa essersi distinto in due subclade almeno 800 anni fa.
Una seconda stima è basata sull'ipotesi che il Variola virus si sia separato dal virus del vaiolo del gerbillo circa 3000-4000 anni fa. Questa stima è coerente con le prove storiche e archeologiche che identificano il vaiolo come una malattia umana con un'origine relativamente recente. Tuttavia, supponendo che il tasso di mutazione genetica sia simile a quella dei virus della famiglia degli Herpesviridae, si stima che la separazione tra Variola virus e il virus del vaiolo del gerbillo sia avvenuta circa 50000 anni fa. Questa stima è coerente con le altre stime pubblicate e suggerisce che le prove archeologiche e storiche siano decisamente incomplete. Sono quindi necessarie migliori stime dei tassi di mutazione di questi virus per poter uniformare i dati.
Il vaiolo sembra essere emerso come malattia endemica in India circa 2500-3000 anni fa, mentre il suo trasferimento dall'Africa orientale al Sud America è avvenuto nel XIX secolo.
La prima evidenza clinica attendibile di vaiolo è stata trovata nella mummia del faraone egiziano Ramses V, morto oltre 3000 anni fa, mentre archivi storici asiatici descrivono una malattia simile al vaiolo in India e in Cina nei secoli successivi. Si è ipotizzato che i commercianti egiziani abbiano importato la malattia in India nel I millennio a.C., dove è rimasta endemica per oltre 2000 anni; il vaiolo sembra poi essere stato introdotto in Cina nel I secolo a.C. dai territori a sud-ovest e da qui in Giappone nel VI secolo. In Giappone si stima che l'epidemia del 735-737 abbia ucciso un terzo della popolazione dell'arcipelago. Almeno sette divinità sono state specificatamente associate al vaiolo, tra i quali Sopona della religione del popolo Yoruba e Shitala Devi dell'Induismo.
L'arrivo del vaiolo in Europa e nel Sud-est asiatico è invece meno chiaro. La malattia non è descritta nell'Antico e nel Nuovo Testamento della Bibbia e nemmeno nella letteratura greca e romana e gli studiosi concordano che molto difficilmente una tale malattia possa essere sfuggita a una descrizione da parte di Ippocrate se si fosse manifestata nell'area mediterranea.
Mentre la peste antonina, che dilagò attraverso l'Impero romano tra il 165 e il 180, si pensa possa essere stata causata da un'epidemia di vaiolo, altri storici ipotizzano che siano state le truppe arabe a portare per prime la malattia dall'Africa all'Europa sud-orientale nel VII-VIII secolo. Nel IX secolo il medico persiano Abu Bakr Mohammad Ibn Zakariyya al-Razi compì una delle osservazioni più importanti sul vaiolo e fu il primo a distinguerlo dal morbillo e dalla varicella nella sua opera Kitab fi al-jadari wa-al-hasbah, in italiano Il libro del vaiolo e del morbillo.
Durante il Medioevo il vaiolo si presentò con epidemie periodiche, ma non divenne endemico finché la popolazione non crebbe, aiutato anche dai grandi movimenti di persone che caratterizzarono il periodo delle crociate. A partire dal XVI secolo il vaiolo era presente in quasi tutta Europa, infettando soprattutto i bambini e causando la morte di oltre il 30% degli individui infetti. Le successive esplorazioni e colonizzazioni europee favorirono la diffusione della malattia in tutto il mondo conosciuto e il vaiolo divenne una delle più importanti cause di morbilità e mortalità.
Non esistono descrizioni attendibili di casi di vaiolo nel continente americano prima della colonizzazione europea del XV secolo. Nel 1507 fu introdotto sull'isola di Hispaniola e nel 1520 sulla terraferma, quando i coloni spagnoli si spostarono in Messico. Il vaiolo decimò la popolazione nativa amerinda e rese più rapida e facile la conquista degli imperi azteco e inca. Nel 1633, alla fondazione delle colonie nella costa orientale del Nord America seguì una devastante epidemia presso le popolazioni native americane e, successivamente, per i coloni nati nel Nuovo Mondo. Le stime parlano di un tasso di mortalità presso i nativi americani dell'80-90%. In Australia il vaiolo fu introdotto prima nel 1789 e di nuovo nel 1829, diventando la prima causa di morte per gli aborigeni australiani tra il 1780 e il 1870.
A partire dalla metà del XVIII secolo il vaiolo era la maggior malattia endemica in tutto il mondo, con l'eccezione dell'Australia e di altre piccole isole; in Europa rappresentava la prima causa di morte, con 400.000 decessi l'anno.
Il vaiolo rappresentava il 10% delle cause di mortalità infantile in Svezia e il tasso si stima fosse ancora più elevato in Russia. L'uso della variolizzazione in alcuni Paesi, come in Cina, nel Regno Unito e nelle sue colonie nordamericane, ridusse l'impatto della malattia nei confronti delle classi agiate durante l'ultimo periodo del XVIII secolo, ma una vera riduzione dell'incidenza si ebbe solo quando la vaccinazione divenne prassi comune alla fine del XIX secolo. I vaccini e la pratica della rivaccinazione portarono a una riduzione dei casi solamente in Europa e in Nord America, mentre il vaiolo rimaneva incontrollato nel resto del mondo. Negli ultimi anni del XIX secolo fu identificata, negli Stati Uniti e in Sudafrica, la variola minor, che nella prima metà del XX secolo si espanse in molte parti del continente africano. Questa malattia, che causa una forma molto più lieve di vaiolo ed è caratterizzata da una minore mortalità, garantisce l'immunità alla variola maior. Pertanto, nel giro di pochi anni, divenne la forma principale di vaiolo, soprattutto negli Stati Uniti, in Canada, in Sud America e nel Regno Unito, riducendo ulteriormente i tassi di mortalità.
Sin dalla dimostrazione di Jenner dell'efficacia della vaccinazione nel 1796, furono fatti numerosi tentativi per eliminare il vaiolo su scala regionale. Nel 1803 il Regno di Spagna organizzò una missione per trasportare il vaccino nelle colonie dell'Impero spagnolo in America e nelle Filippine e vi creò un massiccio programma di vaccinazione, e lo stesso fu fatto dal governo inglese in India. Tuttavia, le campagne di vaccinazione britanniche in India e in Birmania furono ostacolate dalla testarda preferenza indigena per la variolizzazione e la diffidenza nei confronti della vaccinazione, nonostante le dure leggi, il miglioramento dell'efficacia della conservazione locale del vaccino e l'educazione sanitaria. A partire da 1832 il Governo federale degli Stati Uniti d'America introdusse un programma di vaccinazione per i nativi americani. Nel 1842 il Regno Unito bandì la pratica della variolizzazione, introducendo la vaccinazione obbligatoria nel 1853. Lo stesso avvenne negli Stati Uniti tra il 1843 e il 1855, a partire dallo stato del Massachusetts; nonostante l'avversione di alcuni per questa misura, nel 1897 il vaiolo era quasi scomparso dal Paese. In molti Paesi dell'Europa settentrionale la malattia era stata debellata agli inizi del XIX secolo e, nel 1914, l'incidenza nei Paesi industrializzati si era ridotta a valori relativamente bassi. La vaccinazione venne mantenuta fino ai tardi anni settanta per evitare la possibile reintroduzione del vaiolo da Paesi ancora endemici. L'Australia e la Nuova Zelanda furono invece un caso a parte, in quanto non introdussero mai un programma di vaccinazione preferendo la quarantena rigorosa, in quanto le grandi distanze e la bassa densità abitativa rendevano difficile il contagio.
Il primo grande sforzo per eradicare il vaiolo dall'emisfero occidentale fu la campagna lanciata nel 1950 dalla Pan American Health Organization ed ebbe successo nell'eliminare la malattia in tutti i Paesi americani, con l'eccezione dell'Argentina, del Brasile, della Colombia e dell'Ecuador. Nel 1958 il ministro della sanità dell'Unione Sovietica, Viktor Zhdanov, fece un appello all'Assemblea mondiale della sanità dell'Organizzazione mondiale della sanità per intraprendere un'iniziativa mondiale finalizzata all'eradicazione globale della malattia, proposta che fu accettata, con la risoluzione WHA 11.54, nel 1959, anno in cui ancora due milioni di persone ogni anno morivano per il vaiolo.
Nel complesso, tuttavia, i progressi verso l'eliminazione furono deludenti, soprattutto in Africa e nel subcontinente indiano. Nel 1967 l'OMS intensificò gli sforzi, contribuendo con 2,4 milioni di dollari annui e introducendo il metodo della sorveglianza sanitaria, una metodica epidemiologica che permette il monitoraggio della diffusione della malattia al fine di stabilire i modelli di progressione.
Si stima che i casi di vaiolo annui fossero, nei primi anni cinquanta, oltre 50 milioni. Per sradicare il vaiolo, si doveva impedire a ogni focolaio di diffondersi, attraverso l'isolamento dei malati e la vaccinazione di tutti coloro che vivevano nelle vicinanze. La chiave strategica è stata il monitoraggio di tutti casi di una comunità e il contenimento. Il problema iniziale che l'OMS si trovò di fronte era l'inadeguata segnalazione dei casi di vaiolo, in quanto molti casi non venivano denunciati alle autorità sanitarie, pertanto fu creata una rete di consulenti che aiutassero i Paesi nella creazione di strutture di sorveglianza e di contenimento. Il fatto che gli esseri umani fossero l'unico serbatoio del virus e che non esistessero portatori sani, giocò un ruolo fondamentale nell'eradicazione del vaiolo. All'inizio le dosi di vaccino furono fornite principalmente da Unione Sovietica e Stati Uniti, ma, nel 1973, oltre l'80% della produzione avveniva nei Paesi in via di sviluppo.
L'ultimo focolaio di vaiolo in Europa avvenne in Jugoslavia nel 1972, a causa di un pellegrino del Kosovo ritornato dal Medio Oriente, dove aveva contratto il virus, e causò l'infezione di 175 persone, delle quali 35 morirono. Le autorità decisero di instaurare la legge marziale, forzando la quarantena, intraprendendo una massiccia campagna di rivaccinazione e richiedendo l'aiuto dell'OMS. In due mesi l'epidemia terminò. Precedentemente a questa ci fu un focolaio a Stoccolma, tra il maggio e il luglio del 1963, causato da un marinaio svedese di ritorno dall'Estremo Oriente. Anche in questo caso l'epidemia fu tenuta sotto controllo da misure di quarantena e vaccinazione della popolazione locale.
Alla fine del 1975 il vaiolo resisteva solo nel Corno d'Africa, in Etiopia e Somalia. Le condizioni erano difficili per via della guerra civile, della carestia, dei profughi e della carenza di strade e altre vie di comunicazione. Un programma di sorveglianza intensiva, di contenimento e di vaccinazione fu avviato in questi Paesi nella prima metà del 1977. L'ultimo caso di contagio naturale con il virus, nella variante variola minor, fu diagnosticato in Somalia il 26 ottobre 1977. L'ultimo caso di variola maior contratta naturalmente risale all'ottobre del 1975, in una bambina bengalese di due anni.
L'eradicazione mondiale del vaiolo fu certificata da una commissione di eminenti scienziati, dopo intense attività di verifica nei vari Paesi, il 9 dicembre 1979 e successivamente approvata con una risoluzione dell'Assemblea mondiale della sanità dell'OMS l'8 maggio 1980. Le prime due frasi della risoluzione riportano:
Gli ultimi due casi di vaiolo al mondo si sono verificati a Birmingham, nel Regno Unito, nel 1978, quando due dipendenti della Facoltà di Medicina dell'Università di Birmingham contrassero il virus e uno dei due morì, l'11 settembre 1978. Dopo questo fatto Henry Bedson, responsabile scientifico dell'Università per la ricerca contro il vaiolo, si suicidò. Alla luce di questo incidente, tutte le riserve conosciute di vaiolo furono distrutte o trasferite in uno dei due laboratori di riferimento dell'OMS dotati di un livello di sicurezza adeguato: il CDC di Atlanta e il Centro di ricerca statale di virologia e biotecnologia VECTOR di Koltsovo, in Russia.
È del 1986 la prima raccomandazione dell'OMS riguardo alla distruzione del virus, con data fissata il 30 dicembre 1993 e poi posposta al 30 giugno 1999. A causa della resistenza da parte degli Stati Uniti e Russia, nel 2002 l'Assemblea mondiale della sanità dell'OMS ha deciso di consentire il mantenimento temporaneo degli stock di virus a scopo di ricerca. La distruzione delle scorte esistenti potrebbe ridurre il rischio che comporta la ricerca in corso sul vaiolo e le scorte non sono necessarie per rispondere a un'eventuale epidemia di vaiolo, tuttavia alcuni scienziati sostengono che le scorte possano essere utili nello sviluppo di nuovi vaccini, farmaci antivirali e test diagnostici. Una pubblicazione del 2010 di una squadra di esperti di salute pubblica, nominati dall'OMS, ha concluso che non vi sia alcuna essenziale questione di sanità pubblica che giustifichi Stati Uniti e Russia a mantenere riserve di virus e questa opinione è generalmente condivisa dalla comunità scientifica, in particolare tra gli ex responsabili del programma dell'OMS per l'eradicazione del vaiolo.
Gli inglesi considerarono di utilizzare il vaiolo come arma biologica nell'assedio di Fort Pill durante la guerra franco-indiana (1754-1763) contro i francesi e i loro alleati nativi americani, mentre è stato ipotizzato che lo stesso agente patogeno sia stato utilizzato come arma durante la guerra di indipendenza americana (1775-1783).
Durante la seconda guerra mondiale gli scienziati del Regno Unito, degli Stati Uniti e del Giappone sono stati coinvolti nella ricerca per produrre un'arma biologica dal vaiolo. Tuttavia non furono mai attuati piani per una produzione in larga scala, poiché si ritenne che, in presenza di un vaccino efficace, l'arma non avrebbe avuto l'efficacia sperata.
Nel 1947 l'Unione Sovietica costruì una fabbrica per la creazione di armi biologiche basate sul vaiolo nella città di Zagorsk, 75 km a nord di Mosca e si suppone si sia verificata un'epidemia causata da alcuni test negli anni settanta. In seguito a pressioni internazionali, il governo sovietico autorizzò nel 1991 un'ispezione da parte di un team anglo-americano di quattro dei più importanti impianti bellici. Gli ispettori ricevettero risposte evasive e smentite da parte dagli scienziati sovietici e alla fine furono allontanati dalla struttura. Nel 1992, Ken Alibek, un disertore russo, sostenne che il programma sovietico di armi biologiche a Zagorsk abbia prodotto una scorta di venti tonnellate di virus da usare eventualmente come arma e testate refrigerate per il loro trasporto. Nel 1997, il governo russo annunciò che tutti i suoi campioni di vaiolo rimanenti sarebbero stati trasferiti al Centro di ricerca statale di virologia e biotecnologia VECTOR di Kol'covo. Dopo il crollo dell'Unione Sovietica e la disoccupazione di molti degli scienziati responsabili del programma bellico, i funzionari del governo degli Stati Uniti hanno espresso la preoccupazione di come il vaiolo e la competenza per ottenerne un'arma possa permettere ad altri governi o a gruppi terroristici di utilizzare il virus come mezzo di guerra biologica. Accuse specifiche mosse contro l'Iraq a tale proposito, tuttavia, si sono rivelate false. Alcuni hanno espresso la preoccupazione che la sintesi genetica artificiale possa essere utilizzata per ricreare il virus a partire da genomi già esistenti per utilizzarlo come arma biologica, dal momento che è teoricamente fattibile l'inserimento del DNA del virus del vaiolo all'interno di strutture virali simili, come altri Orthopoxvirus.
Dopo gli attacchi terroristici dell'11 settembre 2001, il governo degli Stati Uniti si allertò contro il rischio di un attacco bioterroristico. Fu prodotto un gran numero di dosi di vaccino per essere in grado di immunizzare la popolazione americana nel caso di una nuova epidemia di vaiolo e, nel dicembre 2002, un programma speciale del governo ha offerto la possibilità, a qualunque cittadino lo desiderasse, di vaccinarsi contro il virus del vaiolo. Tra il dicembre 2002 e il marzo 2003 sono stati vaccinati oltre 25.000 civili e oltre 325.000 militari americani.
L'Italia possiede cinque milioni di dosi di vaccino che, in caso di necessità, possono essere diluite con la possibilità di vaccinare 25 milioni di persone.
T.R. Harrison, Principi di medicina interna, 16ª ed., Milano, McGraw-Hill, 2005, ISBN 88-386-2999-4.
 R.L. Robbins, R.S. Cotran, V.Eusebi, A.K. Abbas, V. Kumar, J.A. Perkins, N. Fausto, La basi patologiche delle malattie, Milano, Elsevier Italia, 2006, ISBN 88-85675-53-0.
 Vaiolo, su thes.bncf.firenze.sbn.it, Biblioteca Nazionale Centrale di Firenze. 
 Genoma del Variola Virus, su poxvirus.org. URL consultato il 7 luglio 2012 (archiviato dall'url originale il 12 settembre 2015).
 Poxviridae sul Virus Pathogen Database and Analysis Resource (ViPR), su viprbrc.org.
Valentino Mazzola (Cassano d'Adda, 26 gennaio 1919 – Superga, 4 maggio 1949) è stato un calciatore italiano, di ruolo attaccante e centrocampista.
Considerato tra i più grandi numeri 10 della storia del calcio e, secondo alcuni, il miglior calciatore italiano di tutti i tempi, Mazzola fu capitano e simbolo del Grande Torino, la squadra riconosciuta come una delle più forti al mondo nella seconda metà degli anni '40, con cui vinse cinque scudetti consecutivi e una Coppa Italia, e capitano della Nazionale italiana per un biennio.
Si fece conoscere durante il periodo di militanza nel Venezia, allorché iniziò a giocare da mezzala sinistra, posizione che conservò per tutta la sua carriera e che gli consentì di espandere la sua fama oltre i confini italiani, al punto di venire considerato, nelle sue ultime stagioni, il più forte d'Europa nel suo ruolo. Morì all'età di trent'anni nella tragedia di Superga.
Valentino Mazzola nacque a Cassano d'Adda, nel Ricetto, un quartiere di case dimesse. La sua famiglia era molto modesta; il padre Alessandro era operaio all'ATM e morì nell'agosto 1940 investito da un camion. La madre si chiamava Leonina Ratti, mentre i nomi dei suoi quattro fratelli erano Piero, Silvio, Carlo e Stefano. Ebbe un'infanzia disagiata; nel 1929, a causa della Grande depressione, il padre fu licenziato, così Valentino, per aiutare la famiglia, cominciò a lavorare l'anno seguente, quando aveva appena terminato la prima classe della scuola di avviamento, trovando impiego prima come garzone di un fornaio, poi, a quattordici anni, al linificio di Cassano d'Adda.Nell'estate 1929, all'età di dieci anni, gettandosi nelle acque del fiume Adda, salvò la vita a un suo compaesano di quattro anni più giovane che stava annegando: si trattava di Andrea Bonomi, futuro calciatore e capitano del Milan.Tifoso juventino in giovane età, era soprannominato Tulen per l'abitudine di prendere a calci le vecchie latte: era solito farsi tutto il tragitto di andata e di ritorno tra casa e linificio calciandone una. Quando giocava nella squadra del suo quartiere, il Tresoldi, venne notato da un suo compaesano appassionato di calcio, che lavorava come collaudatore allo stabilimento dell'Alfa Romeo di Milano, grazie al quale ottenne un posto nella squadra aziendale e un nuovo lavoro da meccanico.Nel 1939 venne chiamato alle armi nella Regia Marina, destinazione la Capitaneria di Porto di Venezia; passò qualche mese in nave, a bordo del cacciatorpediniere Confienza, e successivamente venne spostato alla Compagnia del Porto. A Venezia conseguì la licenza elementare, frequentando una scuola serale.
Il 15 marzo 1942 si sposò con Emilia Ranaldi, dalla quale ebbe due figli, entrambi calciatori: Sandro — che militò nell'Internazionale e in Nazionale — e Ferruccio (il cui nome fu scelto in onore dell'allora presidente del Torino Ferruccio Novo), nati rispettivamente nel 1942 e 1945. A Torino viveva in un piccolo appartamento in via Torricelli 66. Lavorando al Lingotto e facendosi segnalare dalla FIAT come operaio fondamentale alla produzione bellica, non partecipò direttamente alla seconda guerra mondiale. Anche se i loro stipendi erano molto buoni, se non ritenuti esagerati, rispetto alle paghe normali, all'epoca i calciatori non erano considerati ufficialmente professionisti e svolgevano altre attività; nel periodo successivo alla guerra Mazzola a Torino aveva un negozio di articoli sportivi, dove vendeva soprattutto palloni che fabbricava personalmente.Valentino Mazzola, che si definiva certosino, conduceva una vita ritirata, anteponendo il calcio a tutto il resto. Era una persona riservata, chiusa e di poche parole. Il suo massimo svago era qualche partita alla bocciofila vicino a casa. Aveva l'abitudine di annotarsi tutto, sia per quanto riguardava la vita professionale che la sfera privata. Era molto rigoroso e meticoloso negli orari ed esigeva lo stesso trattamento dagli altri; fu questo il motivo principale del distacco dalla prima moglie, che non era più disposta ad attenersi a una ferma disciplina. Separatosi nell'autunno 1946, il 20 aprile 1949 sposò nel municipio di Vienna la diciannovenne Giuseppina Cutrone, aspirante miss. Il 4 maggio 1949, pochi giorni dopo le sue seconde nozze, perì nella tragedia di Superga, sciaguratamente, come egli stesso pensava che sarebbe morto a causa della guerra o per una disgrazia; un segno del destino, considerata la sua paura di volare.
Il 9 ottobre 1947 Mazzola ottenne l'annullamento del suo primo matrimonio da un tribunale di Ilfov, in Romania, a cui si rivolsero parecchi italiani, ufficialmente per violenze che il calciatore subì dalla suocera. L'atto di annullamento fu quindi trascritto nei registri di stato civile di Cassano d'Adda. Il calciatore tentò di unirsi con Giuseppina Cutrone già nel febbraio 1948 a Torino, senza riuscirci per l'opposizione della prima moglie che portò a due cause, per le quali Mazzola sborsò circa cinque milioni di lire: una al tribunale di Milano dove la moglie aveva richiesto l'annullamento della sentenza rumena e un'altra al tribunale di Torino, il cui obiettivo era consentire le seconde nozze.Mazzola, in possesso di un certificato di stato libero, si presentò al Municipio di Torino per procedere alla pubblicazione delle nuove nozze con Giuseppina Cutrone, sulle quali pose il veto il procuratore della Repubblica, su iniziativa della signora Ranaldi. Il calciatore ricorse in corte d'appello, che nell'aprile 1948 convalidò la sentenza rumena senza necessità di delibazione della magistratura italiana. Se non che, contemporaneamente, la Procura di Milano promosse una causa presso il tribunale rumeno, affinché tale sentenza fosse invalidata e, di conseguenza, fosse ordinata la cancellazione della trascrizione della sentenza di annullamento; ciò avvenne a fine marzo 1949, allorché Mazzola era considerato in Italia ancora legato alla Ranaldi.La vicenda, della quale fu incaricato l'avvocato Goria, si concluse il 22 luglio 1949, ottantanove giorni dopo la morte di Mazzola: le seconde nozze furono registrate, con effetto retroattivo al 20 aprile, allo stato civile di Torino. Al momento della morte il calciatore risultava celibe.
Tanto Valentino Mazzola quanto Emilia Ranaldi cercarono, invano, di custodire entrambi i figli. Dopo la separazione, infatti, Sandro visse a Torino col padre e la sua nuova compagna, mentre Ferruccio fu a Cassano d'Adda con la madre. Sandro, subito dopo la morte del padre, fu conteso dalle due vedove. La signora Cutrone, per evitargli la tristezza del momento, lo aveva affidato a Bruno Gandini, agiato industriale che viveva a Borgo San Martino, conoscente di vecchia data dei Mazzola. Nei giorni seguenti alla tragedia, la Ranaldi giunse a Torino per riprendere Sandro e scoprì che non c'era; la Cutrone lo aveva occultato, secondo quanto affermò, nel rispetto della volontà di suo padre Valentino. La madre naturale di Sandro, facendosi aiutare da un avvocato milanese e da un carabiniere, venne a conoscenza del luogo e, accompagnata, prelevò il figlio, portandolo a Cassano d'Adda, dove conobbe suo fratello Ferruccio.Anche la salma di Valentino Mazzola fu oggetto di un'accesa questione tra le due mogli. Emilia Ranaldi, prima moglie, appoggiata dal cognato Silvio Mazzola e da parenti e amici di Cassano d'Adda, richiese che il defunto venisse tumulato nel paese natale, come il prefetto di Torino aveva autorizzato in un primo momento. Lo stesso prefetto ritirò il nullaosta dopo che la seconda moglie, spalleggiata dalla madre e dagli altri tre fratelli di Valentino, aveva preteso che le spoglie restassero a Torino; fu la madre a dichiarare che Valentino un giorno le aveva raccomandato che in caso di morte avrebbe preferito essere sepolto a Torino.L'eredità del calciatore, corrispondente a ventidue milioni di lire, fu divisa secondo la volontà del defunto stesso per un terzo alla signora Cutrone e per i restanti due terzi ai due figli.
Valentino Mazzola era un trascinatore, un calciatore completo, moderno nella concezione del gioco e dotato di capacità atletiche fuori dal comune: su tutte, spiccavano velocità e resistenza. Enzo Bearzot l'ha accostato, per le sue caratteristiche, ad Alfredo Di Stéfano, pur ritenendolo di levatura inferiore, e, secondo il parere di chi ha potuto vederlo giocare, è stato il calciatore italiano più completo di sempre.Operava praticamente ovunque: essendo forte nei tackle, era utile in difesa in fase di recupero; impostava le azioni — giocando un gran numero di palloni, cercandoseli in tutto il campo — e spesso le concludeva. Esclusa la sua esperienza come ala, all'inizio della sua carriera nella squadra dell'Alfa Romeo, i ruoli in cui fu impiegato maggiormente sono quelli di mezzala sinistra, interno e attaccante. Occasionalmente occupò anche la posizione di terzino, con risultati di tutto rispetto, di mezzala destra e di mediano. Gli capitò anche di venire spostato tre volte nella stessa partita, partendo da mezzala per poi giocare da mediano, da terzino e infine terminare la gara al centro dell'attacco, tale era la sua versatilità. Nei minuti finali di una partita contro il Genoa, valevole per la 39ª giornata della stagione 1947-1948 e vinta per 2-1, giocò addirittura in porta, a causa dell'espulsione di Valerio Bacigalupo, producendosi peraltro in un buon intervento che contribuì a mantenere il Torino in vantaggio.
Di corporatura robusta, sapeva combattere in campo; era proprio nei terreni pesanti, anche quando il campo si presentava in condizioni estreme, che, grazie alla sua forza fisica, riusciva a fare valere la sua attitudine pugnace. Sebbene non amasse esibirsi in virtuosismi, era capace, inoltre, di imporsi negli spazi stretti, disponendo di una tecnica individuale e di un palleggio raffinati. Tra le sue diverse doti tecniche spiccavano l'ambidestrismo e un tiro di rara potenza, nella cui esecuzione al volo e nei calci di punizione era specializzato. Sauro Tomà, suo compagno non coinvolto nella tragedia di Superga, asserì che la singolarità del suo tiro consisteva nel saper colpire di collo pieno; mentre, per Giampiero Boniperti, «calciava talmente bene con entrambi i piedi che non era possibile stabilire se fosse un destro oppure un mancino».Altre sue peculiarità erano il dribbling e la fantasia. Nonostante la sua statura non fosse notevole, era un buon colpitore di testa e abile nel gioco aereo, potendo contare su un'ottima elevazione.
Nonostante avesse iniziato a lavorare giovanissimo, Mazzola continuò a coltivare la sua passione per il calcio; fu un dirigente del Gruppo Sportivo Tresoldi, squadra di Cassano d'Adda, che, vedendolo giocare nei prati, come faceva sovente, lo portò nelle giovanili nel 1934. Poi passò al Fara d'Adda e fece ritorno al Tresoldi. Veniva impiegato nei ruoli di centromediano e mediano destro, anche se era già un calciatore polivalente. Con il Tresoldi nella stagione 1935-1936 partecipò al suo primo campionato e l'anno seguente entrò in prima squadra, percependo un premio di 10 lire a partita.Nel 1938, nello stesso periodo in cui l'Alfa Romeo gli fece la proposta lavorativa che includeva la possibilità di giocare in Serie C, ricevette, da parte del Milano, la prima vera offerta della carriera, intravedendo la possibilità di giocare in Serie A. Era molto indeciso e le sue riflessioni lo fecero optare per l'Alfa, perché quest'ultima gli garantiva anche un'occupazione.
Nell'Alfa Romeo giocò una sola stagione come ala; secondo un'altra fonte, discordante, operò invece da mezzala destra. Lasciò la squadra nel 1939, dopo aver goduto del favore degli spettatori, che apprezzavano il suo ritmo e le sue giocate, per prestare il servizio militare a Venezia.
Nel 1939, mentre svolgeva il servizio militare in Marina, prese parte a diverse gare della squadra del Comando della Marina giocate al campo dei Bacini, mettendosi in luce, nonostante arrivasse a pesare 90 kg. Fu notato da alcuni osservatori del Venezia, che dopo diverse sollecitazioni riuscirono a fargli fare un provino; secondo un'altra fonte fu invece un ufficiale della Marina, tifoso nero-verde, rimasto ammirato dalle abilità di Valentino Mazzola, a proporlo alla squadra lagunare. Al provino, al quale si presentò e giocò a piedi nudi, avendo lasciato intenzionalmente gli scarpini personali a casa per non rovinarli, convinse tutti, soprattutto l'allenatore Giuseppe Girani che caldeggiò il suo acquisto. Dopo alcuni mesi nella squadra riserve, con cui partecipò al relativo campionato, venne ingaggiato nel gennaio 1940 per cinquantamila lire. Debuttò in Serie A il 31 marzo 1940 nella partita Lazio-Venezia (1-0), prendendo il posto del centravanti titolare Francesco Pernigo, indisponibile, e mantenendolo in seguito per propri meriti. Disputò tutte le restanti cinque partite di campionato, spesso al centro dell'attacco, realizzando una rete, nella penultima giornata Venezia-Bari — fu il punto del definitivo 2-1 per i nero-verdi (la vittoria gli garantiva la matematica certezza di rimanere in Serie A) —; nonché una gara di Coppa Italia, precisamente l'ottavo di finale Modena-Venezia (3-1) in cui segnò il gol della bandiera per la sua squadra.
I primi giorni dell'agosto 1940 Mazzola firmò un contratto regolare con il Bari. Trovandosi a Venezia, dove svolgeva il servizio militare, e non ricevendo l'ordine di avvicinamento a Bari, comunicatogli dalla società pugliese, decise di giocare il secondo e il terzo turno del campionato appena cominciato tra le file dei veneziani. Infine, dopo gli interventi della Federazione e della Marina Militare di Venezia, Mazzola proseguì la stagione con la squadra veneta.
Non essendo titolare, Mazzola a inizio stagione ricoprì, a seconda delle necessità, tutti i ruoli della linea offensiva: da ala destra il suo contributo fu deludente, ma quando fu chiamato ad operare al centro dell'attacco, come sostituto di Pernigo, spesso a riposo per noie fisiche, le sue prestazioni migliorarono sempre più e riuscì a segnare con regolarità, contro la Triestina, il Torino, l'Atalanta e la Juventus; in quest'ultima gara, il 29 dicembre, realizzò un gol di rara bellezza, scartando Nini Varglien a centrocampo e saltando i due terzini bianconeri, per poi battere con un tiro secco l'incolpevole portiere Bodoira. Mazzola era comunque distante dalla maturazione: nelle sue apparizioni evidenziava il difetto di andare al tiro troppo spesso, da tutte le posizioni, anche quando le condizioni non erano favorevoli.
Nel frattempo ebbe luogo il cambio alla guida tecnica della squadra: il 14 novembre il Venezia decise di sollevare Girani dall'incarico di allenatore, per assegnargli il ruolo di direttore sportivo e Giovanni Battista Rebuffo, tecnico delle giovanili, venne promosso alla prima squadra. Fu proprio Rebuffo — al quale venne riconosciuto il merito di aver lanciato e cresciuto Mazzola nel grande calcio — che ebbe l'idea di trasformarlo da attaccante a interno sinistro, posizione che occupò nel girone di ritorno e che gli consentì di essere tra i migliori del torneo, secondo la stampa sportiva l'unica rivelazione del campionato, il cui livello qualitativo fu mediocre.Una volta terminato il campionato al 12º posto, il Venezia si dedicò alla Coppa Italia, gareggiando nei mesi di maggio e giugno 1941, vincendo la competizione. La finale con la Roma si giocò in due gare; fu nel primo appuntamento che Mazzola si fece apprezzare, con la conseguente ascesa delle sue quotazioni. L'andata si giocò l'8 giugno a Roma, allo Stadio del Partito Nazionale Fascista; dopo meno di venti minuti la Roma si trovava in vantaggio per 3-0. Al 37' Mazzola segnò un gol considerevole, con un'azione personale: superò un primo avversario in velocità, un secondo (Brunella) con un colpo di tacco, e vanificò la successiva uscita di Masetti con un gradevole tocco di esterno destro. Fu il punto della riscossa: il Venezia, galvanizzato, riuscì a concludere la partita sul 3-3. Dopo sette giorni, a Venezia, la gara di ritorno terminò con il punteggio di 1-0, sufficiente per la conquista del trofeo.
Mazzola disputò in tutta la stagione 33 partite e realizzò nove gol, sei in campionato e tre in coppa.
Nella sua terza ed ultima stagione al Venezia — considerata alla fine dell'anno solare la migliore squadra italiana per quanto espresso al termine della stagione precedente e nella prima parte di quella in corso — Mazzola, al quale fu ingessata la gamba sinistra al seguito di continui problemi alla caviglia sinistra che lo costrinsero a restare fermo qualche settimana a novembre, veniva già paragonato, nonostante la sua giovane età, al due volte campione del mondo Meazza, di nove anni più vecchio.
Dopo essere stato in testa alla classifica, in primavera il Venezia perse diverse partite e dovette accontentarsi alla fine del campionato del terzo posto; questo periodo coincise con un appannamento di Mazzola, dipeso dalla stanchezza accumulata dai troppi impegni, che erano aumentati con gli allenamenti e le partite della Nazionale.Non considerando il primo anno nel Venezia in cui scese in campo per poche partite, per Mazzola fu la stagione meno prolifica della sua carriera, con cinque reti totali.
I primi giorni di luglio 1942 venne acquistato dal Torino per un milione e 250.000 lire, una cifra che dalla stampa fu definita clamorosa e che permise al Venezia di risanare tutti i suoi debiti. Il presidente dei granata Ferruccio Novo batté la concorrenza della Juventus e comprò, sempre dal Venezia, anche Ezio Loik, facendo il colpo del milione: l'operazione che portò le due mezzali a Torino, oltre al pagamento di una somma record mai sborsata prima nel calcio italiano, comprendeva il trasferimento di Raúl Mezzadra e Walter Petron alla squadra veneta.
Esordì ufficialmente con la maglia granata il 20 settembre 1942, nei sedicesimi di Coppa Italia Torino-Anconitana Bianchi. La partita terminò 7-0 per i padroni di casa, con due reti di Mazzola, subito apprezzato dai tifosi per la grande mole di lavoro svolto. Il 4 ottobre, al debutto in campionato, il duo Mazzola-Loik giocò male la partita: a causa della loro imprecisione e della loro scarsa intesa, furono considerati i responsabili della sconfitta per 0-1 che il Torino subì a Milano a opera dell'Ambrosiana-Inter. Nella partita successiva, battuti per 2-1 in casa dal Livorno, i due mostrarono ancora insicurezza, al punto che la stampa sportiva si interrogava sull'adattabilità delle due pedine al sistema di gioco del Torino e sulla loro comprensione dello stesso, criticando il loro posizionamento in campo, sempre secondo i quotidiani, troppo arretrato. In particolare fu su Mazzola che le obiezioni in merito alla sua posizione si protrassero per oltre due mesi, nonostante la squadra avesse iniziato una serie di vittorie con scarti pronunciati, grazie anche al suo contributo, e le sue prove fossero più che soddisfacenti. Il primo gol in campionato arrivò al terzo turno, in occasione del derby Juventus-Torino (2-5) del 18 ottobre.Nella seconda parte del campionato, contraddistinto da copiose vittorie di misura, Mazzola fornì diverse prestazioni di rilievo, alle volte eccezionali, impreziosite da alcuni gol. Nel mese finale della competizione, in aprile, realizzò tre reti nelle ultime quattro gare; fu giustappunto nella 30ª ed ultima giornata, dopo un combattuto ed equilibrato testa a testa tra Torino e Livorno durato per tutto il torneo, in cui si avvicendarono spesso in vetta alla classifica, che Mazzola ne timbrò uno molto importante, poiché il Torino riuscì a espugnare Bari per 1-0, grazie a un suo gol decisivo — a quattro minuti dalla fine del campionato — che consegnò lo scudetto ai granata.Alla ripresa della Coppa Italia, a metà del mese di maggio, nei quarti di finale il Torino vinse su un Milano largamente rimaneggiato per cinque reti a zero, due delle quali siglate da Mazzola. Il Toro arrivò sino alla finale, disputata in gara unica il 30 maggio all'Arena Civica di Milano, ed ebbe la meglio sul Venezia per 4-0 con una rete di Mazzola. Il Torino fu la prima squadra a fare la doppietta Campionato-Coppa Italia e Mazzola disputò tutte le gare di campionato e di Coppa Italia, laureandosi in quest'ultima capocannoniere, insieme ad altri due calciatori, con cinque reti.Da gennaio a giugno 1943, tra ritiri infrasettimanali e incontri, Mazzola ebbe diverse chiamate dalla Nazionale della Regia Marina; impegni non secondari, considerata l'inattività della Nazionale maggiore, dalla durata di circa tre giorni con frequenza di due volte al mese che lo tennero lontano da Torino, anche a ridosso di gare rilevanti. Le partite, molto seguite dagli appassionati, si giocarono quasi tutte allo Stadio Nazionale a Roma.
Nel pieno svolgimento della seconda guerra mondiale, senza prospettive per l'inizio del nuovo campionato, il Torino, la cui denominazione cambiò in Torino FIAT, si dedicò, dal novembre 1943, ad amichevoli e a piccole competizioni non ufficiali. Mazzola, a differenza di molti altri suoi colleghi calciatori, che erano tornati a giocare con le loro squadre di provenienza oppure vicino a casa, era rimasto a Torino e, insieme ad altri suoi compagni, cominciò ad allenarsi, partecipando ad alcune partite con formazioni occasionali già dal mese precedente. Organizzato il nuovo campionato, denominato Campionato dell'Italia Settentrionale e qualitativamente ritenuto una «povera cosa», il Torino FIAT vinse facilmente il girone eliminatorio del Piemonte e della Liguria, che comprendeva un totale di dieci squadre, con sedici vittorie e due pareggi, 78 gol fatti e 19 subiti. Mazzola realizzò 14 reti, di cui due triplette: la prima il 2 febbraio in Torino FIAT-Asti, recupero della prima giornata, partita conclusasi con il punteggio di 6-1, e la seconda il 23 aprile, quando si disputò il 15º turno Torino FIAT-Alessandria (7-0).
Nel gruppo A delle semifinali interregionali il Torino FIAT terminò ancora davanti al resto delle contendenti, che furono in ordine di classifica Juventus Cisitalia, Ambrosiana-Inter e Varese, affrontatesi in un girone all'italiana con partite di andata e ritorno. Mazzola collezionò altri sei gol; nelle ultime due partite segnò due doppiette: il 18 giugno al motovelodromo di Torino nel 3-3 contro la Juventus Cisitalia e il 25 giugno all'Arena Civica di Milano nel 3-3 contro l'Ambrosiana-Inter, quando superò il portiere Merlo con due conclusioni precise, violente e di pregevole fattura. L'ultimo gol di Mazzola contro l'Ambrosiana-Inter, realizzato allo scadere, fissò il risultato sul 3-3 ed evitò al Torino FIAT l'eventuale spareggio contro la Juventus Cisitalia, che a quattro minuti dal termine dell'incontro con il Varese (6-1) aveva gli stessi punti in classifica e lo stesso quoziente reti dei granata. Infine, nel triangolare finale il Torino FIAT arrivò secondo, arrendendosi solo ai vincitori, i Vigili del Fuoco La Spezia.Con la Nazionale ferma da oltre due anni, in Italia si organizzarono alcuni incontri, le cui rappresentative racchiudevano il meglio delle regioni; il Piemonte poté giovarsi della presenza di Mazzola in due gare, contro la Lombardia e la Venezia Giulia.
Le partite di beneficenza e le vittorie nel Campionato Alta Italia e in Divisione Nazionale (1945-1946)
Terminato il campionato nel luglio 1944, il Torino FIAT, dopo diversi mesi di sosta, riprese l'attività nel periodo natalizio, quando disputò due derby a scopo benefico, per poi organizzare in primavera un torneo al quale avrebbero partecipato anche Juventus Cisitalia, Filiale Italia, Lancia e Ispettorato del Lavoro. Quest'ultimo, i cui ricavi vennero destinati sempre in beneficenza, in mancanza di competizioni ufficiali, suscitò interesse ed ebbe anche riscontro tecnico; tuttavia non fu concluso, dopo che nel secondo tempo del derby di ritorno tra FIAT e Cisitalia, il 22 aprile, allo Stadio Mussolini — partita molto sentita, in cui era in palio anche la Coppa Pio Marchi, contornata dagli scontri tra tifosi sugli spalti — la gara assunse connotati molto fallosi, concludendosi in una rissa. L'arbitro, dopo aver interrotto a lungo il gioco ed espulso tre giocatori, decise di sospendere anticipatamente l'incontro sul 3-1 per i bianconeri. Mazzola, tra gli espulsi, realizzò l'unica rete granata e subì anche un infortunio.Valentino Mazzola ed altri suoi compagni, come avevano fatto l'anno precedente, intensificarono i loro impegni giocando anche per formazioni raffazzonate, sempre per beneficenza.Nella stagione calcistica 1945-1946, caratterizzata dal Campionato Alta Italia nella prima fase e dalla Divisione Nazionale conseguentemente, Mazzola dimostrò di essere uno dei migliori realizzatori; il suo contributo per la conquista dello scudetto (terzo per il Torino) fu ancora tra i più importanti della squadra. Sedici furono le sue reti, cinque le doppiette; la prima alla terza giornata, quando superò due volte il portiere Carzino, a Genova nel 5-0 che il Torino inflisse alla Sampierdarenese; la seconda, un mese dopo, nel 4-0 casalingo sul Milan. La terza doppietta venne segnata alla 23ª giornata, il 24 marzo 1946 nel 4-0 contro il Bologna, la quarta ebbe luogo alla 26ª giornata, nel 5-0 contro l'Andrea Doria. Fece lo stesso al primo turno della Divisione Nazionale, allorché il Torino, in una partita storica, sconfisse la Roma in trasferta per 7-0 realizzando sei reti in tredici minuti: nacque il quarto d'ora granata; secondo la stampa, si giocò come nessuna squadra al mondo; e Mazzola ne diede inizio rimboccandosi le maniche.
Nella stagione 1946-1947 Valentino Mazzola, partito da capitano, diede un apporto considerevole per la vittoria di un ulteriore scudetto granata, il suo terzo personale, laureandosi capocannoniere con 29 centri. Nel girone d'andata, in cui mise a segno undici gol, fu, con Gabetto, il solo componente della linea offensiva composta di cinque uomini ad essere pericoloso e a fornire prove convincenti, talvolta brillanti. Il 17 novembre 1946 fu protagonista nel 4-0 interno contro il Brescia con due marcature; lo stesso bottino ebbe il 29 dicembre a Bergamo, nel 3-0 contro l'Atalanta. Nel girone di ritorno riuscì a migliorarsi: furono 18 le reti, di cui quattro triplette. Il 23 febbraio 1947, con una prestazione definita «spettacolosa» dalla stampa, guidò la squadra nel 5-1 contro la Lazio e siglò tre gol. A distanza di due mesi, il 20 aprile, nella partita Torino-Vicenza, conclusasi 6-0 per i granata, Mazzola fu autore della tripletta più veloce della storia del calcio italiano, realizzando tre reti in tre minuti al portiere vicentino Romano, al 29', al 30' e al 31'.Costituiva, con Loik, i due punti di maggior forza della formazione: anche quando fu chiamato a ricoprire il ruolo di terzino sinistro, in una situazione di emergenza, il 4 maggio nell'incontro Livorno-Torino (0-2) si comportò autorevolmente; quando, invece, le sue condizioni fisiche erano precarie, la squadra soffriva.Il mese di giugno fu molto prolifico per Mazzola, non solo in campo, dove si distinse per due triplette consecutive, alla 33ª giornata nella partita Torino-Atalanta (5-3), quando realizzò tre reti in dieci minuti, e al 34º turno in Torino-Genoa (6-0); infatti sottoscrisse un contratto per l'esclusiva delle sue fotografie in technicolor con la casa svizzera Obenauch, la quale si impegnava a diffondere le riproduzioni del calciatore in tutto il mondo, una novità a quei tempi.
Valentino Mazzola iniziò il campionato 1947-1948 in forma smagliante: dopo le prime sette giornate era capocannoniere con otto segnature. Domenica 5 ottobre 1947, allo Stadio Nazionale, Roma e Torino chiusero il primo tempo sul punteggio di 1-0 per i giallorossi; di ritorno dagli spogliatoi, i granata realizzarono sette reti in 25 minuti, tre delle quali segnate da un Mazzola che giocò claudicante quasi tutta la partita per i postumi di un infortunio accusato nella precedente partita, senza risparmiarsi e dando dimostrazione di classe e potenza: segnò al 15' della ripresa la rete del pareggio con un appariscente colpo di testa per stile ed intuizione, poi la seconda con un diagonale potente e la terza con un gesto apprezzato dagli spettatori. Fu in occasione del terzo gol che la lacerazione muscolare si riacutizzò e Mazzola fu costretto a lasciare il campo anzitempo, tra gli applausi di tutto lo stadio, per uno stiramento alla coscia.I suoi problemi fisici lo accompagnarono nei mesi di novembre e dicembre, eppure Mazzola continuò a giocare, offrendo ripetute prestazioni discontinue e incolori; dava l'impressione di vagare in campo, spaesato. Il trattamento non benevolo al quale era sottoposto dai difensori avversari non lo agevolava, specie quando finiva le partite malconcio.Il 2 maggio 1948, partecipò attivamente, con una rete, al 10-0 casalingo sull'Alessandria, la vittoria con massimo scarto nella storia delle massime serie del campionato italiano. Nella 34ª giornata, Torino-Atalanta (4-0), Mazzola segnò due reti, la prima delle quali in mezza rovesciata, eseguita dall'altezza del dischetto del rigore, un gesto tecnico altamente spettacolare di cui non si ricordavano eguali, secondo la stampa sportiva di allora.Il 23 maggio 1948, a Trieste, si giocò Triestina-Torino, terminata a reti inviolate; Mazzola fece scalpore, non presentandosi con i compagni, i quali manifestarono insofferenza per i suoi eccessi. Fu così che nacque il caso Mazzola. Diverse furono le interpretazioni della sua assenza: oltre alla semplice giustificazione che il capitano voleva riposo, in quanto era stanco, emersero divergenze con la società granata, con la quale Mazzola intendeva chiudere il rapporto, per trasferirsi all'Inter, sul cui interessamento si sparsero le voci; secondo un'altra chiave di lettura rimase a Torino, indispettito dal fatto che l'incontro internazionale Italia-Inghilterra di sette giorni prima non era stato giocato con il suo pallone; infine, saltò fuori una lettera firmata dai calciatori della Triestina, i quali, memori delle parole dure che Mazzola aveva espresso in un'intervista a riguardo del gioco triestino della gara di andata, gli promettevano l'accoglienza poco amichevole – si disse che in questo modo l'avevano indotto ad evitare la trasferta. Le voci erano insistenti: il 4 giugno un'agenzia diede la notizia, poi rivelatasi infondata, della presenza di Mazzola agli allenamenti dell'Inter. Tutto questo mentre il Torino vinceva lo scudetto con cinque giornate di anticipo, il 30 maggio, grazie al 4-3 contro la Lazio e all'ultima e decisiva rete dello stesso Mazzola. A fine campionato i gol segnati dal Torino furono 125, record di reti in una massima serie, di cui 25 realizzate dal capitano che giunse secondo nella classifica marcatori, dopo lo juventino Boniperti.
Conquistato il titolo, con ancora alcune gare del campionato in calendario, il Torino, desiderato da diverse federazioni sudamericane, fu invitato dalla Confederação Brasileira de Desportos a disputare quattro incontri amichevoli; Mazzola prima di partire, il 29 giugno, annunciò in un'intervista radiofonica il suo addio ai granata, tra lo sgomento dei tifosi, e il giorno seguente, interpellato dai giornalisti, confermò quanto detto.
Nella seconda metà di luglio, tra ammirazione ed entusiasmo, Mazzola e i suoi compagni affrontarono Palmeiras, Corinthians, Portoguesa e San Paolo, conseguendo una vittoria, due pareggi e una sconfitta.
A pochi giorni dall'inizio del nuovo campionato, fissato per il 19 settembre 1948, sei giocatori del Torino, tra cui Mazzola, non volevano adeguarsi alle condizioni di reingaggio che la società propose loro; Mazzola, inserito nella lista di trasferimento dei giocatori, saltò la prima gara di campionato contro la Pro Patria. Stante la sua esitazione, il Torino decise di comprare, a ridosso della partenza della stagione, alcuni elementi per il reparto offensivo, pronti a sostituirlo: arrivarono così Zanolla, Fadini e Gambino, tutti ottimi giocatori.La contesa con la società granata verteva sui soldi che la mezzala pretendeva, forte dei dieci milioni di lire assicuratigli dal presidente dell'Inter Masseroni, con il quale aveva cercato di accordarsi sino all'ultimo, telefonandogli cinque volte sabato 18, alla vigilia del campionato, senza ricevere risposta; opposto era il parere del presidente Novo che non voleva fare differenze tra i suoi calciatori; furono così i suoi compagni a convincere Novo ad aumentargli lo stipendio.
Raggiunta l'intesa economica con la società il 23 settembre, tornò in campo nel secondo turno Atalanta-Torino (3-2), realizzando una delle due reti nel primo tempo, con un'esemplare azione in cui sfruttò a pieno la sua velocità e la sua classe.Nei primi giorni di ottobre scoppiò un altro caso Mazzola. Si apprese che la Lega Nazionale aveva inoltrato al Consiglio Federale della FIGC una richiesta di autorizzazione a procedere nei confronti del giocatore per la sua condotta disdicevole nell'ambiente calcistico. Dopo aver letto su Tuttosport un articolo sulla partita pre-campionato Milan-Torino del 12 settembre in cui erano elencati i molti granata assenti, in contrasto con la società, e in cui veniva contestata una norma federale che concedeva a Mazzola un posto in tribuna d'onore (l'articolo riportava testualmente: c'è Mazzola, ma in tribuna d'onore, secondo una ignorata disposizione federale che assegna un posto in tribuna d'onore ai giocatori che hanno controversie con le proprie società), il capitano granata aveva scritto una lettera, di ardua comprensione, al direttore Renato Casalbore, autore del pezzo, il cui contenuto era stato pubblicato integralmente nel quotidiano dallo stesso Casalbore senza commenti.
La stampa sportiva si divise tra opinioni severe e pareri più tolleranti; questi ultimi, uniti all'ammissione da parte dello stesso Mazzola di aver commesso un errore, furono determinanti e fecero rientrare la rigidità che il Consiglio Federale aveva fatto trasparire in principio.Mazzola era dotato di sorprendente capacità di recupero, anche quando era dato per sicuro assente riusciva a recuperare in extremis. Altresì, prima dei derby con la Juventus era solito fingere di essere malato o infortunato e riusciva a fare credere che non avrebbe giocato (anche ai giornalisti, che scrivevano della sua indisponibilità), mentre la domenica scendeva regolarmente in campo, spiazzando tutti. Il copione si ripeté pochi giorni prima del 24 ottobre, allorquando fu protagonista del derby vinto per 2-1 nella sesta giornata. Al 77', sul punteggio di 1-1, Boniperti, lanciato da Caprile, avanzò e tirò; l'estremo difensore granata Bacigalupo si tuffò a destra, mentre il pallone filò alla sua sinistra; improvvisamente Mazzola, accorso in difesa, deviò la traiettoria di tacco, tra lo stupore di Boniperti, salvando la squadra dal passivo; precipitatosi poi in avanti, dopo uno scambio con Loik sul quale si fece trovare puntuale, in piena corsa fece partire un tiro fulmineo che superò il portiere bianconero Sentimenti IV, senza che quest'ultimo potesse intervenire.
Oltre al derby, offrì una prestazione molto positiva sette giorni dopo nel 3-1 al Padova, segnando un gol e trascinando da solo la squadra alla vittoria. Per Mazzola, all'apice della sua popolarità, il 1948 si concluse con otto reti nel girone d'andata e una proposta lusinghiera da parte degli argentini dell'Huracán, non presa in considerazione dai vertici granata.Nei primi mesi del 1949 dovette convivere con diversi fastidi — stiramento muscolare alla coscia mai guarito del tutto, lombalgia e una distorsione alla caviglia —, che gli fecero ridurre sensibilmente gli allenamenti durante la settimana ed aumentare di peso, partecipando però in un primo periodo a quasi tutte le partite e realizzando quattro reti consecutive tra gennaio e febbraio — il 23 gennaio 1949 in Roma-Torino 1-2, il 27 gennaio nel recupero della 18ª giornata Torino-Sampdoria 2-1, il 30 gennaio in Torino-Livorno 1-0 e il 6 febbraio in Lucchese-Torino 1-1 — nonostante non potesse sfruttare a pieno il suo dinamismo e dovesse sopportare forti dolori.Il 24 aprile, nella 33ª giornata, contro il Bari (1-1), segnò l'ultimo gol della sua carriera; il portiere dei pugliesi, Giuseppe Moro, compì diverse prodezze per evitare la sconfitta della sua squadra, soprattutto sui tiri dell'ispirato Mazzola, effervescente anche nei movimenti, dopo un prolungato periodo in ombra. Il 30 aprile i granata pareggiarono 0-0 a San Siro contro l'Inter, classificatasi poi a fine campionato seconda; Mazzola, a causa di un forte mal di gola con febbre alta e una forma di angina, non prese parte alla gara.
Il 1º maggio, giorno seguente alla gara contro i nerazzurri, i granata volarono a Lisbona per disputare il 3 maggio un'amichevole contro il Benfica, conclusasi 4-3 per i lusitani, partita praticamente organizzata da Mazzola per l'addio al calcio dell'amico Francisco Ferreira, capitano della Nazionale portoghese. I due si erano conosciuti il 27 febbraio, quando l'Italia aveva battuto il Portogallo 4-1 a Genova; nel dopopartita, in un ristorante, Ferreira e Mazzola avevano discusso della partita che il Benfica avrebbe dedicato al portoghese, il cui incasso gli sarebbe stato donato come riconoscimento. Si sarebbe dovuto combinare un'amichevole di spessore, per attirare molti spettatori, e Mazzola gli aveva promesso il suo impegno affinché l'avversario fosse proprio il Torino.
La partenza di Mazzola con il gruppo era molto incerta per via delle sue non ancora perfette condizioni di salute e qualche quotidiano aveva riportato la notizia del suo forfait, ma il capitano granata, invece, aveva mantenuto la promessa. Nel pomeriggio del 4 maggio, durante il viaggio di ritorno, in condizioni di scarsa visibilità per una nebbia fitta, il Fiat G.212 che trasportava la squadra, i dirigenti e i giornalisti si schiantò alle ore 17:03 contro il muro della Basilica di Superga, provocando la morte istantanea di tutte le trentuno persone a bordo. Al riconoscimento dei corpi, svoltosi nella tarda notte, contribuì Vittorio Pozzo. I funerali, a cui parteciparono oltre mezzo milione di persone, si tennero il 6 maggio; le salme furono portate a Palazzo Madama, da dove partì il corteo, proseguito fino al Duomo. Lo stesso giorno la FIGC proclamò il Torino campione d'Italia, a quattro giornate dal termine, approvando la proposta di Inter, Milan e Juventus.
La seconda guerra mondiale, prima, e l'improvvisa morte, dopo, negarono a Mazzola la chance di partecipare ai mondiali. Nelle sole competizioni amichevoli che giocò, con la Nazionale italiana non rese quanto le sue possibilità, tradito anche dall'emozione trasmessagli dalla maglia azzurra che indossò per dodici volte. Ricevette la prima convocazione il 23 febbraio 1942, ai tempi del Venezia, per una seduta di allenamento che si tenne due giorni dopo a Firenze. Esordì, insieme al compagno di club Loik, il 5 aprile 1942 a Genova nella partita Italia-Croazia (4-0). Al suo nome furono legate tante aspettative ma, nelle condizioni del campo di gioco trasformatosi in un pantano a seguito di una pioggia torrenziale, con una marcatura asfissiante nei suoi confronti, non giocò una buona gara. Quattordici giorni dopo, a Milano, gli azzurri collezionarono un altro 4-0, questa volta ai danni della Spagna, e Mazzola, oltre a segnare la sua prima rete, risultò essere il migliore uomo in campo. A fine partita si dichiarò commosso.Disputò la terza gara, a distanza di oltre tre anni e mezzo dalla seconda — periodo di sosta coincidente con quello della Nazionale, dovuto alla seconda guerra mondiale —, a Zurigo nel 4-4 contro la Svizzera. Nel 1947 furono quattro gli incontri disputati, tutti accompagnati da prestazioni non eccellenti; il 14 dicembre 1947 indossò per la prima volta la fascia di capitano. Il 27 marzo 1949, a Madrid, Mazzola scese in campo per l'ultima volta con gli azzurri, che vinsero per 3-1 contro gli spagnoli, fornendo una prestazione rimarchevole come sovente fece con i granata: fu la sua migliore partita in Nazionale.Tra le tante divise presenti al Museo del calcio a Coverciano, quella granata con il 10 di Mazzola è l'unica maglia di una squadra di club.
Tripletta più veloce nella storia della Serie A, dal 29º al 31º minuto di Torino-Vicenza (6-0) del 20 aprile 1947.
Campionato italiano: 5Torino: 1942-1943, 1945-1946, 1946-1947, 1947-1948, 1948-1949 Coppa Italia: 2Venezia: 1940-1941
Capocannoniere del campionato italiano: 11946-1947 (29 gol)Capocannoniere della Coppa Italia: 11942-1943 (5 gol)
Nel maggio 2015, una targa a lui dedicata fu inserita nella Walk of Fame dello sport italiano a Roma, riservata agli ex-atleti italiani che si sono distinti in campo internazionale.
Sandro Mazzola, La prima fetta di torta, a cura di Luciano Falsiroli, 1ª ed., Milano, Rizzoli, 1977.
 Gianni Brera, Storia critica del calcio italiano, 2ª ed., Milano, Baldini & Castoldi, 1998.
 Marco Sappino, Dizionario del calcio italiano, Milano, Baldini & Castoldi, 2000.
 Gian Antonio Stella, Processo in sezione al compagno Aliquò, in Il maestro magro, Milano, Rizzoli, 2006.
(EN) John Foot, Winning at All Costs: A Scandalous History of Italian Soccer, New York, Nation Books, 2007.
 Mario Sconcerti, Storia delle idee del calcio, Milano, Baldini-Castoldi-Dalai, 2009.
Leone Boccali, Il campionato del Livorno vinto dal Torino, in Stadio, 1º giugno 1943,  p. 6. URL consultato il 24 luglio 2015.
 Carlo Felice Chiesa, Il Grande Romanzo dello Scudetto, in Calcio 2000, aprile 2002.
 Carlo Felice Chiesa, I venti colpi che sconvolsero il mercato, in Calcio 2000, agosto 2003.
 Valentino Mazzola, Istituto dell'Enciclopedia Italiana, Dizionario biografico degli italiani. 
(EN) Valentino Mazzola, su national-football-teams.com, National Football Teams. 
 Dario Marchetti (a cura di), Valentino Mazzola, su Enciclopediadelcalcio.it, 2011.
Il Valle d'Aosta Blanc de Morgex et de La Salle è un vino DOC la cui produzione è consentita nella Regione Valle d'Aosta, nei soli comuni di Morgex e La Salle.
Viene prodotto in alcuni tra i più alti vigneti d'Europa, dai 900 ai 1300 m di altitudine, utilizzando esclusivamente il Prié blanc. 
Le condizioni di temperatura e di secchezza dell'aria impediscono la proliferazione di malattie crittogamiche, con necessità di trattamenti notevolmente ridotti rispetto ad altre aree vitivinicole e persino la filossera, l'insetto che, proveniente dalle Americhe, ha distrutto sul finire del XIX scorso gran parte dei vigneti d'Europa, e che non è in grado di resistere all'altitudine. Tali condizioni consentono la coltivazione di viti non innestate (pié franc) su viti americane resistenti alla filossera, caso rarissimo  in Europa. 
La data di inizio produzione è ancora incerta, alcune fonti la fissano intorno all'VIII secolo, altre invece vorrebbero il Prié Blanc importato in Valle d'Aosta verso l'anno 1630. Un'altra ipotesi è quella che il vitigno sia autoctono.
Adatto come aperitivo, si accompagna con antipasti delicati, con piatti di pesce o con carni bianche, è ottimo anche con formaggi come Fontina e Reblec.

La cosiddetta Valle dei Re è un'area geografica dell'Egitto, di rilevante importanza archeologica, situata nei pressi dell'antica Tebe (Waset, o Uaset, per gli egizi), l'odierna Luxor, il cui accesso è a meno di 3 km dalla riva occidentale del Nilo.
Per circa 500 anni, a partire dalla XVIII sino alla XX dinastia, ovvero dal 1552 a.C. al 1069 a.C., fu scelta quale sede delle sepolture dei sovrani del Nuovo Regno d'Egitto..
La valle, il cui nome originale, in lingua egizia, era Ta-sekhet-ma'at ("il Grande Campo"), era anche indicata come ta-int, semplicemente "la Valle". È oggi anche conosciuta, in arabo, come wādī Bībān al-Mulūk (بيبان الملوك) ovvero "la valle delle porte dei re" e nelle sue tombe sono infatti sepolti i sovrani del paese appartenenti alle dinastie sopra indicate, mentre alle regine, alle consorti reali e ai principi di casa regnante era destinata un'altra area alquanto prossima: la cosiddetta Valle delle Regine (Ta-Set-Neferu).
La valle copre un'estensione di circa 0,7 km² ed è costituita da uno wadi scavato da antichi fiumi e dalle piogge che erosero il calcare.
Di fatto è costituita, topograficamente, da due rami separati: mentre il ramo principale, orientale, ospita la maggior parte delle tombe reali oggi note, il ramo occidentale più ampio, e noto come west valley ("valle ovest"), ospita a oggi un numero molto ridotto di sepolture.
In origine, l'elezione di questo particolare wadi (vallone), quale luogo di sepoltura regale derivò, molto verosimilmente, da differenti fattori di carattere morfologico-geografico oltre che di sicurezza e religiosi. Una prima motivazione fu di ordine strettamente pratico: la pietra calcarea di cui è costituita la valle è infatti facilmente scavabile e lavorabile, il che consentiva anche la possibilità altrettanto semplice di ottenere pareti abbastanza lisce su cui poter realizzare rilievi e dipingere.
Dal punto di vista della sicurezza, la Valle presenta un solo accesso, il che ne consentiva il facile presidio a cura di sentinelle che venivano poste sui crinali che la sovrastano.
Non è da ritenere di scarsa importanza la relativa vicinanza con il Nilo, il che consentiva l'agevole approdo e il raggiungimento della località da parte delle processioni funerarie dei re, nonché il facile trasporto delle molteplici, e spesso molto pesanti, suppellettili funerarie.
calcare bianco tebano (da 300 m s.l.m. - altezza media delle colline tebane - a 150 m);
gesso di Dakhla (da 90 m).Un chiaro esempio della differenziazione morfologica del suolo è data dalla tomba KV17, di Seti I, in cui la parte superiore della camera funeraria fu scavata nello strato di calcare tebano, mentre la parte inferiore nella roccia scistosa.
Tali differenti formazioni rocciose furono grandemente influenzate, nel tardo periodo Terziario, dall'erosione causata dal Nilo e dai suoi più piccoli affluenti e tributari durante un periodo di violente piogge agli inizi del Pleistocene. Purtroppo le condizioni che diedero luogo alla nascita della Valle dei Re potrebbero essere causa anche della sua distruzione giacché la roccia calcarea, relativamente tenera da lavorare, è altrettanto facilmente suscettibile di modificazioni dovute a infiltrazioni d'acqua piovana che, benché scarsa nella zona, può talvolta divenire a carattere addirittura torrentizio a causa di forti piogge nelle aree desertiche circostanti.
In origine, con la XVIII dinastia, si incominciò a scavare le tombe nelle "pareti della valle" o sfruttando il "letto" di antiche cascate; in questo caso, proprio tale caratteristica ha fatto sì che le loro entrate siano state ricoperte, nel corso dei millenni, da detriti trascinati in basso dalle piogge.
Dalla fine della XVIII, e poi durante la XIX dinastia, al contrario, le tombe vennero invece scavate nel letto della valle, insinuandosi nel sottosuolo; per tale caratteristica, di fatto, sono le tombe che hanno maggiormente sofferto nel corso dei millenni per le infiltrazioni di acqua piovana.
Le tombe della XX dinastia, infine, vennero scavate all'interno delle pareti della valle, a livello del suolo, sotto speroni di roccia più compatta, e sono quelle che meno hanno sofferto per le infiltrazioni d'acqua.
A causa anche di movimenti tellurici intervenuti nei millenni, la valle è attraversata da fenditure geologiche la più larga della quali, nota come "la faglia della Valle dei Re", corre con andamento nord-sud lungo il lato ovest della valle e fraziona il terreno in differenti aree una delle quali comprende il rilievo che sovrasta la tomba di Ramses III. In alcuni punti, nel corso dei millenni, la faglia ha causato lo spostamento del terreno anche di 30 m.
A fattori di ordine pratico per la scelta della Valle, se ne sommarono altri di carattere religioso; la dea Hathor, connessa all'idea di rinascita dei faraoni defunti, era infatti la protettrice dell'area montuosa tebana e la Valle era inoltre sovrastata da una montagna sacra, l'antica Dehenet ("La fronte"), che era il regno della dea Meret-Seger, ovvero "Colei che ama il silenzio". Solo dalla Valle, inoltre, e solo da questa prospettiva, la cima richiama nettamente la forma di una piramide.
Tuttavia, il termine "Valle", come sopra accennato, potrebbe essere considerato fuorviante giacché si tratta in realtà di due vallate confluenti, una occidentale che ospita, a oggi, solo 4 sepolture, e una orientale ove sono state scoperte altre 61 tombe, per un totale di 65, non considerando altri scavi (i cosiddetti "pozzi") impiegati nell'antichità quali sepolture minori, o di animali, o come depositi di materiale di risulta o di suppellettili utilizzate per le cerimonie funebri officiate nella ValleQuanto alla sicurezza, che doveva essere garantita dall'unico accesso e dalle sentinelle disposte sui crinali che sovrastano la valle, questa di fatto venne violata già in tempi storici talché tutte le tombe a oggi note vennero depredate. Alcune di tali intrusioni avvennero, quasi certamente, per opera o comunque con la complicità, degli stessi guardiani. In ogni caso, tuttavia, i responsabili della Valle, e i sacerdoti che curavano il culto dei singoli sovrani ivi sepolti, provvidero a rimettere in ordine per quanto possibile le tombe saccheggiate, richiudendole e apponendo nuovamente il sigillo della necropoli.
Da un punto di vista strettamente architettonico, è possibile rilevare differenze tra le tombe, a seconda della dinastia di appartenenza.
La Valle infatti ospita, come detto, sepolture appartenenti alle dinastie XVIII, XIX, e XX; preliminarmente, a fattor comune, si evidenzia la sequenza secondo uno schema logico che prevede quattro passaggi architettonici che si sviluppano indipendentemente dalla struttura planimetrica: a un'entrata segue, infatti, un "santuario in cui riposano gli dei dell'est e dell'ovest"; poco oltre si apre una "sala dell'attesa", quindi una prima sala colonnata detta anche "sala del carro" cui segue la camera funeraria (o "seconda sala colonnata"), detta anche "sala dell'oro", che ospita il sarcofago.
La tomba si sviluppa verso il basso, mediante il ricorso a scale intagliate della roccia.
Dal punto di vista planimetrico (vedi rappresentazione schematica), le tombe della XVIII dinastia si sviluppano secondo un asse "piegato" o "a gomito", riprendendo di fatto la struttura dei passaggi esistenti nelle precedenti sepolture piramidali del Medio Regno. Tale andamento faceva riferimento al percorso contorto e pericoloso che, secondo i testi sacri, il sole deve percorrere con la barca solare nel suo viaggio notturno per poter risorgere al mattino; allo stesso modo il faraone defunto sarebbe risorto nel mondo ultraterreno. Non è da escludersi, tuttavia, che le prime tombe di questa dinastia siano state strutturate in tal modo così da adattarsi all'andamento delle rocce in cui erano scavate, seguendo linee naturali più facili da lavorare.
L'entrata è generalmente preceduta da una scala, cui segue un corridoio in discesa che sfocia nel "Santuario in cui gli dèi dell'est e dell'ovest riposano". Si tratta sostanzialmente di due nicchie scavate nelle pareti opposte, verosimilmente con una funzione pratica: dato il peso delle suppellettili e specialmente del sarcofago, in fase di trasporto all'interno della tomba qui si procedeva a una prima sosta di effettivo riposo.
Altri locali che forse rivestivano la medesima utilità pratica (oltre che rituale) erano la "Sala dell'Attesa" ove peraltro si procedeva a organizzare la volta che il sarcofago avrebbe dovuto compiere per poter incominciare discesa verso la camera funeraria, e la "prima sala colonnata".
Nella "sala dell'oro", infine, il sarcofago è posto con andamento ortogonale rispetto al corridoio di accesso alla camera funeraria.
È interessante rilevare che, almeno per le prime tombe di questa dinastia, la camera funeraria ha gli spigoli angolari arrotondati, riproducendo così, in pianta, la figura del cartiglio.
Con le tombe della XIX dinastia si assiste a una rettifica del percorso contorto precedente, ma ancora entrata e camera funeraria sono disallineate (vedi schema) e ancora il raggiungimento della camera funeraria avviene mediante scale talvolta molto ripide.
Al contrario di quanto avveniva con quelli della precedente XVIII dinastia, le cui entrate erano sigillate con pietrame, gli accessi alle tombe vengono preclusi con porte in legno per consentire, unitamente al servizio di sicurezza che presidiava la valle da intrusioni estranee, più agevoli e frequenti ispezioni da parte dei funzionari preposti.
In alcuni casi, nella prima sala colonnata si apriva un'ulteriore camera laterale (non riportata nello schema) che, talvolta rifinita completamente, doveva servire quale falsa camera sepolcrale nel tentativo di scoraggiare eventuali saccheggiatori.
Anche in queste sepolture il sarcofago è posizionato ortogonalmente rispetto al corridoio di entrata.
Con la XX dinastia si giunge alla definitiva semplificazione della struttura tombale in chiave prettamente pratica: la sepoltura si apre infatti a livello del suolo, anche se il percorso è pur sempre in discesa, ma vengono eliminate le scale e i corridoi vengono allargati. Entrata e Camera funeraria sono posizionate sullo stesso asse e sul medesimo asse viene posizionato anche il sarcofago.
A riprova della valenza eminentemente pratica delle nicchie esistenti nel "Santuario in cui gli dei dell'est e dell'ovest riposano" delle precedenti dinastie, nelle tombe della XX queste spariscono. Compare, tuttavia, un pozzo lungo il corridoio di accesso il cui scopo, oltre che di garantire un'ulteriore relativa sicurezza in più, era principalmente quello di raccogliere l'acqua piovana evitando così l'allagamento della tomba.
È evidente, nel complesso delle modifiche intervenute con questa dinastia, l'intento pratico che tendeva a garantire risparmio di risorse vuoi per la realizzazione materiale del sito, vuoi per le operazioni di sepoltura in senso stretto.
Non tutte le tombe della Valle presentano rilievi o dipinti parietali, tuttavia, quando questi compaiono, si tratta nella maggior parte dei casi di testi sacri che entrano, dalla XVIII dinastia, a far parte del corredo stesso delle sepolture regali e che debbono accompagnare il defunto nel suo viaggio nella Duat, l'aldilà, per consentirgli di vivere ancora nel mondo ultraterreno. I testi si concretizzano, generalmente, in raccolte di formule, o detti, o racconti incentrati sul viaggio notturno del Dio sole (nelle sue diverse manifestazioni) e della sua lotta con le forze del male (tra cui il serpente Apopi) che tentano, nottetempo, di fermarlo per non farlo risorgere al mattino. Normalmente indicati con il titolo di Libro sono, di norma, riportati in rilievi parietali, ma anche a decorazione dei sarcofagi o più raramente, per ovvi motivi di fragilità del supporto, trascritti su papiro.
La tabella "A", a doppia entrata, riporta nella colonna "titolare" il sovrano per cui la tomba venne realizzata; in corrispondenza di ciascuna tomba, sulle righe, contrassegnata con una "X", la presenza dei singoli testi sacri (libri), completi o in capitoli, contenuti in ciascuna tomba. Tale tabella, cronologica per dinastia e per assunzione del trono da parte dei singoli re, consente, peraltro, di analizzare l'evoluzione nell'uso dei testi sacri il cui impiego in ambito funerario ebbe inizio con la XVIII dinastia che si limitò, in gran parte, alla sola Amduat (noto anche come "Libro di ciò che è nell'aldilà", o "Libro della Camera Nascosta"), per poi evolversi fino alla XX con la nascita del Libro della Terra.
Sono, attualmente, 65 le sepolture scoperte nella Valle, tutte catalogate con la sigla "KV" (King's Valley) seguita da numeri progressivi da 1 a 65.
La numerazione, tuttavia non ha nulla a che vedere con la progressione sul trono dei titolari; nel 1827, infatti, l'egittologo inglese John Gardner Wilkinson numerò le tombe già scoperte da 1 a 22 seguendo l'ordine geografico da nord a sud. Solo da tale data in poi, ovvero dalla KV23, il numero corrisponde all'ordine di scoperta.
In alcuni casi la numerazione di alcune tombe della valle ovest è preceduta dalla sigla "WV", ovvero West Valley, ma è bene tener presente che la numerazione fa comunque riferimento alla Valle dei Re e, a titolo di esempio, la tomba WV23 di Ay, corrisponde, di fatto, alla KV23.
Howard Carter ebbe a sottolineare che, nonostante l'affascinante storia della Valle, questa nulla avrebbe da offrire in sé, a un ulteriore approfondimento tematico, poiché la sua importanza non è intrinseca, ma deriva proprio dal suo contenuto.
In tal senso, tenendo presente quanto sopra detto sulla numerazione delle tombe incominciata da Wilkinson, la Valle dei Re ospita:
KV1: titolare Ramses VII (XX dinastia); ubicazione nota fin dall'antichità, sgombero e riapertura nel 1906;
KV2: titolare Ramses IV (XX Dinastia); ubicazione nota fin dall'antichità, sgombero e riapertura nel 1906;
KV3: mai usata come sepoltura (forse prevista per Ramses III o per un suo figlio); scavata intorno al 1820;
KV4: ultima tomba scavata nella valle forse per Ramses XI (XX Dinastia); ubicazione nota fin dall'antichità;
KV5: figli di Ramses II (XIX dinastia); alla fine dell'800 l'egittologo James Burton la visitò e mappò nove locali non procedendo oltre né a operazioni di svuotamento; dal 1995 la tomba viene scavata dal Theban Mapping Project, capeggiato dall'egittologo statunitense Kent R. Weeks, dimostrandosi la più vasta della Valle giacché, a oggi, si contano circa 150 locali. I lavori di liberazione sono ancora in corso (2017);
KV6: titolare Ramses IX (XX dinastia); ubicazione nota dall'antichità, riapertura nel 1888; mummia del titolare rinvenuta nel 1881 nella cache di Deir el-Bahari (catalogata come DB320);
KV7: titolare Ramses II (XIX dinastia); nota fin dall'antichità, fu soggetta ad almeno due saccheggi documentati durante l'anno ventinovesimo del regno di Ramses III come risulta dal Papiro dello sciopero di Torino. Durante la XXI dinastia la mummia di Ramses II venne prima traslata nella KV17, poi nella cache DB320 di Deir el-Bahari dove venne rinvenuta nel 1881
KV8: titolare Merenptah (XIX dinastia); tomba utilizzata nella XIX dinastia come sepoltura di Merenptah, in epoca greco-romana e in periodo bizantino;
KV9: titolare Ramses VI (XX dinastia); tomba incominciata per Ramses V, continuata e usurpata dal successore Ramses VI. Non è noto se i due sovrani abbiano condiviso la sepoltura. Il corridoio di entrata è sovrapposto alla tomba KV62 di Tutankhamon la cui quasi completa integrità si deve alle capanne degli operai che lavorarono alla realizzazione di questa tomba costruite sopra l'accesso alla tomba sottostante;
KV10: titolare/i Amenmesse (XIX dinastia, ma non esistono evidenze di una sepoltura del re in questa tomba), poi delle regine Takhat e Baketwerel della XX dinastia;
KV11: titolare Ramses III (XX Dinastia); la tomba venne incominciata per Sethnakht, ma venne abbandonata quando gli scavi sfociarono nella vicina tomba KV10. La tomba venne successivamente ultimata per Ramses III ampliandola;
KV12: titolare non noto; l'assenza di rilievi o dipinti parietali non consente di datare la tomba che, verosimilmente, risale alla XVIII dinastia; si ritiene che sia stata comunque utilizzata, come sepoltura multipla forse di membri della casa regnante, durante la XIX e XX dinastia;
KV13: titolare Bay dapprima scriba reale sotto Seti II e successivamente cancelliere sotto Siptah (XIX dinastia); riutilizzata successivamente come sepoltura dei principi Mentuherkhepeshef e Amonherkhepshef, figli di Ramses III (XX dinastia);
KV14: titolari Tausert, regina sposa di Siptah, ultimo esponente della XIX dinastia, e Sethnakht, fondatore della XX dinastia; sono state individuate da Hartwig Altenmüller più fasi di ampliamento coincidenti con i differenti livelli acquisiti dalla regina Tausert, dapprima come sposa reale, poi come co-reggente del marito Siptah, e quindi come regina autonoma. Si ritiene che Seti II sia stato originariamente sepolto in questa tomba per essere poi trasferito nella KV15. Il sarcofago della regina Tausert, tuttavia, venne riutilizzato nella KV13 per la sepoltura del principe Amonherkhepshef. Riutilizzata come tomba di Sethnakht, successore di Tausert, le cui immagini e cartigli si sovrapposero a quelli della regina;
KV15: titolare Seti II (XIX dinastia); si ritiene che originariamente il corpo di Seti II sia stato sepolto nella KV14 e poi trasferito in questa tomba, che venne rapidamente ultimata, quando la KV14 divenne la sepoltura di Sethnakht. La mummia di Seti II venne comunque nuovamente trasferita nella KV35 per sottrarla ai saccheggi;
KV16: titolare Ramses I (XIX dinastia); solo l'entrata e due corridoi erano ultimati alla morte di Ramses I. Le pessime condizioni del sarcofago dimostrano che la tomba venne saccheggiata forse durante la XX o XXI dinastia quando la mummia di Ramses I venne trasferita dapprima nella KV17 e poi, nell'anno decimo di regno di Saamen, nella cache DB320;
KV17: titolare Seti I (XIX dinastia); nota anche come Tomba Belzoni, venne usata come temporanea sepoltura di Ramses I e Ramses II i cui corpi vennero poi trasferiti alla cache DB320;
KV18 incompiuta, forse prevista per Ramses X della XX dinastia e successivamente invasa da depositi alluvionali; nel 1903 Howard Carter utilizzò il suo ingresso per l'installazione di un generatore elettrico per l'illuminazione di alcune tombe della Valle;
KV19: originariamente prevista per Ramses Setherkhepeshef (successivamente Ramses VIII), poi destinata al principe Ramses Mentuherkhepershef, figlio di Ramses IX;
KV20 originariamente Thutmose I, poi ampliata per ospitare anche Hatshepsut (XVIII dinastia); durante il regno di Thutmose III il corpo del I Thutmose venne trasferito nella KV38;
KV21: titolare non noto; all'atto della scoperta, nel 1817 a cura di Giovanni Battista Belzoni, conteneva due mummie femminili che, per la postura delle braccia (braccio sinistro ripiegato sul torace), si suppose fossero due regine. Successivamente alla scoperta la tomba venne vandalizzata da ignoti e le due mummie smembrate alla ricerca di amuleti preziosi;
KV22: incominciata sotto Thutmose IV (a lui sono dedicati materiali rinvenuti nel deposito di fondazione), decorata e ultimata sotto Amenofi III che vi fu sepolto (XVIII dinastia); si ritiene che vi siano state sepolte anche la regina Tiy e la principessa Sitamon, rispettivamente moglie e figlia di Amenofi III; il corpo del re venne trasferito nella KV35 durante il regno di Smendes I (XXI dinastia);
KV23: titolare Ay (XVIII dinastia); si ritiene che la tomba fosse stata prevista per Amenofi IV/Akhenaton, Smenkhara o per Tutankhamon che sarebbe stato originariamente qui sepolto prima di essere trasferito nella KV62; è dubbia la stessa sepoltura di Ay in questa tomba che viene supposta in base a suppellettili funerarie recanti il suo cartiglio;
KV24: titolare non noto, verosimilmente risalente alla XVIII dinastia; il rinvenimento di suppellettili risalenti fino al periodo romano e copto indicano che la tomba è stata più volte riusata per almeno cinque differenti sepolture a partire dal Terzo Periodo Intermedio e dalla XXII dinastia;
KV25: titolare non noto, forse Amenofi IV/Akhenaton (XVIII Dinastia); la tomba risale all'ultimo periodo della XVIII dinastia, ma non venne mai completata. Durante il Terzo Periodo Intermedio (dinastie XXI e XXII) la tomba venne riutilizzata come sepoltura per otto mummie e, forse, proprio in tale occasione venne depositato il materiale risalente alla XVIII proveniente dalla KV23;
KV26: titolare non noto; conosciuta dall'antichità, inutilizzata, forse risalente alla XVIII dinastia;
KV27: titolare non noto; conosciuta dall'antichità, inutilizzata, forse databile alla XVIII dinastia per frammenti di ceramica dei regno di Thutmose IV o Amenofi III;
KV28: frammenti di vaso indicano il titolare, forse, in Thutmose IV (XVIII dinastia);
KV29: titolare non noto; la tomba è inaccessibile ed è forse costituita da una sola camera ancora piena di detriti;
KV30: titolare non noto; da questa tomba, o forse dalla KV31 proverrebbe un sarcofago antropoide in quarzo, risalente alla XVIII dinastia, rinvenuto da Giovanni Battista Belzoni nel 1817 e donato al British Museum da Somerset Lowry-Corry, II conte di Belmore;
KV31: titolare non noto; da questa tomba ancora piena di detriti, o forse dalla KV30 proverrebbe un sarcofago antropoide in quarzo, risalente alla XVIII dinastia, rinvenuto da Giovanni Battista Belzoni nel 1817 e donato al British Museum da Somerset Lowry-Corry, II conte di Belmore;
KV32: titolare la regina Tia'a, moglie di Amenofi II, identificata attraverso le indicazioni riportate su un vaso canopico ivi rinvenuto nel 2000;
KV33: titolare forse Thutmose III, o di altro membro della famiglia reale o del Visir Rakhmira (XVIII dinastia) (mai utilizzata);
KV34: titolare Thutmose III (XVIII dinastia); la tomba venne costruita in nove fasi differenti ognuna completata. Venne saccheggiata in antichità e il sarcofago e molte suppellettili vennero pesantemente danneggiati; il corpo di Thutmose III, ancora all'interno del suo sarcofago, venne traslato nella cache DB320 durante la XXI dinastia;
KV35: titolare Amenofi II (XVIII Dinastia); durante la XXI dinastia la tomba venne utilizzata come magazzino per le mummie di Thutmose IV, Amenofi III, Merenptah, Seti II, Siptah, Ramses IV, Ramses V, Ramses VI, per una mummia femminile nota come Elder Woman (trad. Vecchia Signora), che alcuni studiosi hanno indicato come Tiy, e per un'altra mummia maschile forse di Sethnakht. Nella stessa tomba vennero rinvenute, infine, le mummie di Amenofi II, di suo figlio Ubensenu e di una donna ignota (un tempo identificata erroneamente con Nefertiti), soprannominata The Younger Lady e risultata geneticamente figlia di Amenofi III, sorella della mummia maschile della tomba KV55 (probabilmente Akhenaton) e madre di Tutankhamon;
KV36: titolare Maiherpera principe dell'harem reale di Thutmose IV, forse figlio di Hatshesput morto a circa vent'anni (XVIII dinastia); la tomba venne rinvenuta quasi intatta poiché, dopo un furto al suo interno, in periodo ramesside, venne nuovamente sistemata e risigillata;
KV37: titolare non noto; planimetria e posizione indicano probabilmente la XVIII dinastia. Probabilmente usata come sepoltura, a causa dei molti frammenti provenienti da differenti altre tombe e da diversi periodi storici, senza logica apparente, si ritiene fosse utilizzata come deposito da parte dei ladri;
KV38: titolare forse Thutmose I (XVIII dinastia); per dimensioni e forma, si ritiene che la tomba fosse già originariamente destinata a Thutmose I (uno dei primi re a essere sepolto nella Valle), ma studi successivi tendono a indicare che il corpo del re venne dapprima sepolto nella KV20 che, successivamente ampliata, ospitò Hatshepsut, e che la traslazione in KV38 di Thutmose I venne successivamente eseguita per ordine di Thutmose III;
KV39: titolare forse Amenofi I (XVIII dinastia); sono state individuate tre distinte fasi di realizzazione della tomba;
KV41: titolare, forse, la regina Tetisheri, moglie di Seqenenra Ta'o (XVII dinastia); se confermato, si tratterebbe, in assoluto, della prima tomba costruita nella Valle;
KV42: destinata alla regina Hatshepsut-Meryet-Ra, moglie di Thutmose III (XVIII dinastia) come risulta dai materiali, rinvenuti nel 1921, del deposito di fondazione; verosimilmente non venne mai utilizzata per la regina, che forse venne sepolta nella KV35 di suo figlio Amenofi II. La tomba venne verosimilmente usata per Senetnay, moglie del sindaco di Tebe Sennefer (XVIII dinastia);
KV43: titolare Thutmose IV (XVIII dinastia); iscrizioni ieratiche nella prima camera della tomba informano che venne risistemata nell'anno ottavo di regno di Horemheb; nel corso della XXI dinastia il corpo del re venne traslato nella KV35;
KV44: titolare non noto; si ritiene potesse essere stata predisposta per Anen, figlio di Yuya e Tuia e forse per sua moglie. La tomba venne riusata durante la XXII dinastia come sepoltura di Tentkerer, "Signora della casa" sotto Osorkon I. Negli anni '90 del '900 durante lavori di ripulitura, vennero rinvenuti al suo interno i resti di altri sette corpi differenti;
KV45: titolare Userhat (?) supervisore dei campi di Amon (XVIII dinastia), assegnazione derivante da frammenti di vasi canopici e da uno scarabeo rinvenuti nel 1902; riutilizzata durante la XXII dinastia per la sepoltura di due corpi non recuperabili;
KV46: titolari Yuya e Tuia, genitori della Regina Tiy, moglie di Amenofi III (XVIII dinastia); sono state rilevate le evidenze di tre distinti furti avvenuti all'interno della KV46 di cui almeno due durante i lavori di realizzazione delle tombe KV3 e KV4 giacché l'accesso venne ostruito con materiale di risulta proveniente da questi due scavi;
KV47: titolare Siptah (XIX dinastia); all'interno della tomba, i cartigli in rilievo del re erano stati scalpellati e successivamente ripristinati dipingendoli. Ritenendo Siptah un usurpatore, è stato considerato che la damnatio memoriae sia stata perpetrata alla fine della XIX dinastia per motivi politici. La mummia di Siptah venne rinvenuta nella KV35;
KV48: titolare Amenemipet (noto anche con il nome di Pairy), fratello di Sennefer, sindaco di Tebe, visir e governatore durante il regno di Amenofi II (XVIII dinastia); la vicinanza con la KV35, ove era sepolto il re, dimostra l'alta considerazione in cui il funzionario era tenuto dal sovrano;
KV50: titolare non noto; con le tombe KV51 e KV52 sono note come "le tombe degli animali" giacché ne contenevano le mummie non più esistenti; in questa erano sepolti un cane e una scimmia; la vicinanza con la KV35 ha fatto ritenere si trattasse degli animali prediletti da Amenofi II;
KV51: titolare non noto; conteneva le mummie di tre scimmie, un babbuino, un ibis, e tre oche;
KV52: titolare non noto; inaccessibile e mai esattamente mappata; conteneva la mummia di una scimmia; unico oggetto significativo rinvenuto un ostrakon con il testo: Hori capo degli scribi del Luogo della Verità (Deir el-Medina);
KV54: titolare non noto, molto verosimilmente si tratta solo di un pozzo in cui vennero riposti oggetti abbandonati dai ladri della KV62 di Tutankhamon;
KV55: titolare forse Amenofi IV/Akhenaton, o regina Tiy, o Smenkhara (XVIII dinastia); si ritiene che la tomba, malridotta anche a causa di notevoli infiltrazioni d'acqua intervenute nei millenni, contenesse originariamente resti provenienti dalle tombe di Amarna successivamente distribuiti in altre sepolture. Originariamente chiusa con blocchi di calcare con il sigillo della necropoli, il corridoio venne successivamente riempito di detriti e almeno un tentativo di intrusione è riscontrato dopo tale accorgimento. Risigillata durante la XX dinastia, sul suo ingresso vennero scaricati detriti dello scavo della vicina KV6 di Ramses IX. La presenza di suppellettili e simboli risalenti a diverse personalità della XVIII, e la quasi totale mancanza di diari di scavo da parte degli scopritori, ha fatto sì che attorno a questa tomba sorgessero numerosi interrogativi anche sul suo occupante oggi generalmente indicato come Amenofi IV/Akhenaton;
KV56: titolare non noto, forse un figlio di Seti II; la presenza di oggetti recanti i nomi di Tausert, Seti II e Ramses II ha fatto supporre si trattasse di materiale proveniente dalla KV14, di Tausert, usurpata da Sethnakht. Altri studi l'hanno identificata come tomba di un figlio di Seti II e Tausert per poche tracce di stucco laminato in oro verosimilmente provenienti da un piccolo sarcofago.;
KV57: titolare Horemheb (XVIII dinastia); il sarcofago rotto e le pessime condizioni di un contenitore per vasi canopici e altre suppellettili funerarie dimostrano che la tomba venne saccheggiata. Alcuni resoconti in scrittura ieratica presenti nella tomba, e risalenti alla XXI dinastia, dimostrano che i locali vennero adibiti a magazzino di sepoltura per altre mummie poi rimosse e traslate, verosimilmente, nella KV35;
KV58: titolare non noto, forse deposito di corredo funebre associato alla vicina KV57; la presenza di materiali legati ad Ay, ha fatto anche supporre si trattasse di un nascondiglio di materiale trafugato dalla KV23;
KV59: titolare non noto; nessun'informazione sulla tomba e sulla sua scoperta; già nota nell'800, venne forse scavata da Howard Carter nel 1921;
KV60: titolare, forse Sit-Ra detta anche In, nutrice di Hatshepsut (XVIII dinastia). Nella tomba vennero rinvenute due mummie, una delle quali, di Sit-Ra, è oggi al Cairo mentre l'altra è ancora nella tomba e si ritiene sia quella di Hatshepsut, qui traslata sotto Thutmose III;
KV61: titolare non noto; all'atto della scoperta si ritenne potesse essere l'ingresso a una tomba più ampia, in realtà è poco più di un pozzo profondo 1,70 m circa;
KV62: titolare Tutankhamon (XVIII dinastia); unica rinvenuta pressoché intatta, venne probabilmente prevista per un alto funzionario di Corte (forse Ay prima di diventare faraone). Venne saccheggiata almeno due volte come indicarono i sigilli della necropoli apposti sugli accessi. Risistemata probabilmente per l'ultima volta sotto Horemheb, ne venne dimenticata l'esistenza e la chiusura fu sotterrata sotto strati di detriti provenienti dallo scavo delle tombe successive;
KV65 titolare sconosciuto.Come sopra evidenziato, i proprietari di alcuni ipogei sono stati identificati anche per mezzo dei depositi di fondazione. Questi erano delle fosse che raccoglievano varie offerte e oggetti sacri che venivano sotterrati nel terreno prescelto per la costruzione di una tomba o di un tempio. Ciò avveniva alla presenza del faraone, dei sacerdoti e delle maestranze durante la cerimonia sacra che individuava la scelta del sito.
Ipotizzando che tutti i re delle dinastie XVIII-XIX-XX siano stati sepolti nella Valle dei Re, si riporta l'elenco dei sovrani delle dinastie con l'annotazione delle tombe (ove note):
Un'area tanto vasta, così importante nel panorama politico-religioso dell'antico Egitto e il cui impiego durerà per circa 5 secoli, aveva necessariamente bisogno di maestranze specializzate e dedicate a tempo pieno alla progettazione, allo scavo delle tombe, nonché alla loro decorazione e sicurezza.
A sud est, poco discosto dalla Valle e da questa separato solo da un crinale, esisteva perciò un insediamento abitativo che ospitava gli operai, gli artigiani e gli artisti, che lavoravano alla realizzazione e alla manutenzione delle tombe della valle, ed erano noti come "i servi del Luogo della Verità".
Si tratta del villaggio di Deir el-Medina, uno dei tre villaggi destinati agli operai egizi di cui si ha notizia.
Il luogo in cui sorge il villaggio, di cui si hanno però notizie fin dall'XI dinastia, è relativamente lontano dal Nilo ed è circondato da mura, verosimilmente con intento difensivo, ma forse maggiormente con intento restrittivo della libertà degli operai, i quali erano tuttavia, per ogni altro aspetto, liberi e regolarmente salariati.
Il villaggio comprendeva abitazioni per le maestranze e per i funzionari; la popolazione, di media, non superò mai le cento-centocinquanta unità in un ambiente decisamente cosmopolita, cosmopolitismo peraltro confermato dalla presenza di 16 templi di altrettante divinità, non tutte del pantheon egizio, tra cui Osiride, Hathor, Ptah, Mertseger, i re divinizzati Amenofi I (cui si dovrebbe la scelta della Valle per la sepolture regali e verosimilmente la fondazione del villaggio) e Ramses II, e la regina Ahmose Nefertari, madre di Amenofi II.
Gli operai, suddivisi in due squadre di 60 unità, lavoravano nella Valle, che raggiungevano seguendo un sentiero che ancora oggi è percorribile e sul quale erano peraltro posizionate le sentinelle che proteggevano le sepolture, per una "settimana" lavorativa di dieci giorni cui seguiva un periodo di riposo di due giorni.
La passione per l'antico Egitto ha sempre spinto curiosi e appassionati a visitare la Valle dei Re, fin dall'antichità e ancor prima che l'avventura archeologica incominciasse con il suo corredo di scoperte.
Dopo il declino della Valle quale luogo di sepoltura dei re delle dinastie XVIII, XIX e XX, del luogo si perse anche il ricordo. Si ricomincia a trattare della valle nel I secolo a.C. con i greco-macedoni qui giunti al seguito di Alessandro Magno. Dal III secolo a.C. al II secolo d.C. l'Egitto fu meta di curiosi e appassionati, tra i quali l'Imperatore Adriano nel 130. I primi studiosi della Valle, tanto da lasciare vere e proprie guide, sono da indicarsi negli scrittori greci Diodoro Siculo (che visitò l'Egitto tra il 60 a.C. e il 56 a.C.) e Strabone (tra il 25 e il 24 a.C.). Entrambi indicarono, basandosi tuttavia sui racconti di sacerdoti egizi, un numero di tombe compreso tra 47 (Diodoro) e 40 (Strabone).
Se si escludono alcune migliaia di graffiti coevi alla realizzazione delle tombe, circa 2000 sono quelli oggi noti in greco e latino, lasciati dai primi visitatori della Valle; altri sono stati rinvenuti in fenicio, cipriota, licio, nonché altre lingue e in copto. Dalle date rilevabili e in base ai testi, è stato possibile valutare che il periodo invernale, da gennaio ad aprile, era quello di maggior affluenza nella Valle (24 testi), mentre i meno frequentati erano l'autunno, da settembre a dicembre (11 graffiti datati) e l'estate, da maggio ad agosto (10 graffiti).
Il graffito più antico, individuato nella tomba KV1 di Ramses VII, risalirebbe al 278 a.C., mentre il più recente reca la firma di Orion, governatore dell'Alto Egitto, e risale al 537 d.C..
La tomba maggiormente soggetta a graffiti è la KV9 di Ramses VI che ne ospita circa un migliaio. Tra questi uno in greco che assegna la tomba a Memnone, eroe morto durante l'assedio di Troia.
Quanto alla distribuzione dei graffiti all'interno delle tombe si veda la tabella:
Dopo il periodo greco-romano, la Valle dei Re cadde nuovamente nell'oblio fatto salvo per comunità cristiano-copte che occuparono le tombe più facilmente raggiungibili trasformandole, oltre che in abitazioni, in chiese.
L'interesse per l'Egitto in questo periodo si incentrò sul Basso Egitto, a nord del paese, e anche questo contribuì a far dimenticare l'esistenza della Valle dei Re fino a che il cartografo fiammingo Abraham Ortelius, in una sua mappa del 1595, non identificò Luxor con l'omerica "Tebe dalle cento porte".
Primo viaggiatore che raggiunse "il luogo delle mummie chiamato Biban el Melouc" fu il padre cappuccino Charles-François d'Orléans, che vi giunse nel 1668 assieme al confratello Protais. Nel 1708 fu la volta di Padre Claude Sicard, capo delle missione gesuitica a Il Cairo, nel più ampio quadro di un viaggio in Egitto che durò fino al 1726. È noto che padre Sicard avesse localizzato 10 tombe, ma non esiste riscontro giacché le carte relative a questa tappa del suo viaggio sono andate perse.
La prima pubblicazione organica sulla Valle, e un primo tentativo di classificazione delle tombe con lettere dell'alfabeto, si deve a un inglese, Richard Pococke (successivamente vescovo di Meath, in Irlanda), che visitò il Paese negli anni '30 del '700, e pubblicò nel 1742 Osservazioni sull'Egitto in cui precisò di aver visitato 15 tombe. A ricordo della sua missione nella Valle, egli lasciò un graffito il 16 settembre 1739 di cui oggi non si ha più traccia, ma che venne notato da un altro viaggiatore inglese, Sir William Richard Hamilton.
Nel 1768, James Bruce visitò la Valle e nel 1790 descrisse dettagliatamente la tomba KV11 di Ramses III tanto che tale sepoltura è oggi nota anche come "tomba Bruce" o "tomba delle arpiste".
I resoconti di viaggio dell'esploratore inglese William George Browne, che giunse nella Valle nel 1792 appaiono importanti poiché sono i primi a testimoniare un interesse nelle ricerche da parte delle popolazioni locali; si testimonia, infatti che: "da circa trent'anni" il figlio dello Sceicco Hamam sta eseguendo ricerche "con la speranza di trovare tesori".
Il rinnovato interesse per l'antico Egitto fece nascere sempre più una sorta di mania di collezionismo che spinse molti nobili e sovrani a sovvenzionare spedizioni alla ricerca di tesori o di semplici oggetti con cui arricchire la propria collezione privata. La prima spedizione di tal genere si deve al tedesco Padre Johann Michael Vansleb che nel 1672, per ordine di re Luigi XIV di Francia, raggiunse la valle per cercarvi "manoscritti, antiche monete, statue, bassorilievi di buona fattura per la raccolta di Sua Maestà". La spedizione si risolse, sotto il profilo strettamente archeologico e di rinvenimento di tesori, in maniera negativa, ma aprì di certo la strada alle successive.
Solo nel 1693 il console francese Benoît de Maillet suggerì di fare viaggi in Egitto e nella Valle dei Re non solo per collezionare valori ma anche per studiare le tombe.
Nel 1798 Napoleone Bonaparte tentò l'avventura egiziana per assicurare alla Francia un passaggio verso le ricchezze dell'India attraverso Suez. Della sua Armata facevano parte anche 139 Savants (ovvero "sapienti") il cui ruolo era, pur se alle dipendenze di un esercito in pieno assetto di guerra, quello di studiare ogni possibile aspetto geografico, storico, antropologico, del paese moderno, ma anche di quello antico. Tra tali saggi, ma in questo caso non facente parte del gruppo, figurava il barone Vivant Denon che nel 1802 pubblicò Voyages dans le Basse et la Haute Egypt, un resoconto che contribuì ancor di più a scatenare la passione europea, e non solo, per l'antico Egitto.
Se la spedizione militare si risolse in un disastro per Napoleone, quella antropologico-culturale degli studiosi, seppure ridotti di un terzo per perdite varie, proseguì nella sua attività di studio e il 25 gennaio 1799 raggiunse Tebe e la Valle dei Re.
Gli studiosi — che nel frattempo avevano fondato l'Institut d'Égypte — si appassionarono alla Valle e a due di essi, Jean-Baptiste Prosper Jollois ed Édouard de Villiers du Terrage, venne dato espresso incarico di mappare la valle e studiarla, tracciando planimetrie delle tombe e riportando disegni dei rilievi. La cartografia conseguente fu una delle più esatte, da quella "primitiva" di Pococke di circa 60 anni prima, e riportò l'ubicazione esatta di 16 tombe. Analogamente furono perfetti, e oggi unico ricordo in molti casi, i disegni dei rilievi tombali e delle pitture.
Il lavoro di Jollois e de Villiers confluì poi nell'opera monumentale, voluta dallo stesso Napoleone, della Description de l'Égypte che venne pubblicata tra il 1809 e il 1822 in 19 volumi.
Dell'Armata Napoleonica, che era entrata in Egitto nel 1798, faceva parte anche il colonnello Bernardino Drovetti, piemontese di nascita, comandante di squadrone degli ussari piemontesi. A partire dal 1803, e nei successivi trent'anni, svolse attività diplomatiche in Egitto, dapprima come incaricato d'affari e poi come console generale francese.
Grande collezionista di oggetti antichi, a partire dal 1816 intraprese un viaggio nel Paese che lo portò fino alla seconda cataratta del Nilo.
Avvalendosi, peraltro, della collaborazione dell'italiano Giovanni Battista Belzoni, eseguì inoltre scavi nell'area tebana, e segnatamente nella Valle dei Re, ricorrendo anche, come era d'uso in quei tempi, a metodi drastici, ivi compreso l'uso della dinamite, per ottenere i risultati desiderati.
La sua prima collezione di materiale egittologico, costituita da circa ottomila pezzi, venne venduta nel gennaio 1824, per la cifra di 400.000 lire, a Carlo Felice, re di Sardegna; fu questo l'embrione del Museo Egizio di Torino.
Durante l'assenza del Drovetti, nel 1816, era intanto giunto in Egitto Henry Salt, console generale britannico e, a sua volta, appassionato collezionista di reperti egizi. La rivalità tra i due consoli generali divenne così aspra che Sir Fredrick Henniker ebbe a scrivere: «Una linea di demarcazione è stata tracciata attraverso ogni tempio e quegli edifici, che avevano superato gli attacchi dei barbari, non resisteranno alla speculazione della cupidigia civilizzata dei virtuosi e degli antiquari».
La tensione tra i due consoli si acuì ulteriormente quanto, nel 1817, Giovanni Battista Belzoni passò alle dipendenze di Salt e cominciò, inoltre, a ottenere ottimi risultati nella Valle dei Re. Tra gli altri lavori che Salt commissionò a Belzoni, il trasporto dalla tomba Bruce, di Ramses III (KV11) fino al Nilo, e quindi in Francia dove sarebbe entrata a far parte prima della collezione privata del Re Luigi XVIII e poi di quella del Louvre, il sarcofago del Re.
I rapporti tra Belzoni e Salt, tuttavia, però ben presto si deteriorarono anche perché il console britannico si rifiutò di dare il giusto risalto alla figura dell'italiano per le sue effettive scoperte tra cui otto nuove tombe. Tra queste particolare merito spetta al Belzoni per la scoperta della KV17 di Seti I, detta anche "la Cappella Sistina egiziana" per le sue bellissime pitture parietali, oggi nota, appunto, come "tomba Belzoni".
Interrotta la collaborazione con Salt, Belzoni proseguì per un certo periodo a lavorare nella Valle e, dalla KV17 di Seti I, trasse il sarcofago di alabastro translucido che portò a Londra e offrì, per 2.000 sterline, al British Museum che rifiutò suscitando le ire dell'opinione pubblica per il mancato acquisto. Il sarcofago venne poi acquistato, nel 1824, dall'architetto britannico John Soane che lo installò nella "cripta" della sua casa di Londra, in Lincoln's Inn Fields, ove ancora oggi si trova.
Accanto ai ricercatori di tesori, o agli studiosi e "sapienti", sono di certo da annoverare i "dilettanti" senza, comunque, voler dare a tale termine un valore dispregiativo, giacché in alcuni casi proprio l'opera di non professionisti ancora oggi perdura. Sono questi, del resto, gli anni in cui, con la decifrazione dei geroglifici da parte di Jean-François Champollion, nasce l'egittologia e proprio i dilettanti cui si fa riferimento, saranno poi considerati i padri di questa nuova branca dell'archeologia.
In questo senso, particolarmente importante fu l'opera di John Gardner Wilkinson, annoverato oggi tra i padri dell'egittologia; destinato alla carriera militare, di fatto, la sua passione per l'antico Egitto lo portò nel Paese per lungo tempo e a lui, specialmente appassionato di epigrafia e di rilievi tombali, si deve tra l'altro il sistema di numerazione delle tombe della Valle ancor oggi utilizzato e che egli assegnò, dipingendo materialmente i numeri all'ingresso, alle sepolture all'epoca note, da 1 a 21. A queste vanno aggiunte quattro altre tombe già note nella West Valley che, all'epoca, Wilkinson classificò a parte da 1 a 4, ma che oggi vengono indicate con la numerazione progressiva della Valle (da KV22 a KV25, ma note anche come WV22 a WV25).
Altro "dilettante" che ha tuttavia lasciato il suo indelebile ricordo nella storia della Valle dei Re fu James Burton che compì numerosi scavi e il cui impegno contribuì anche alla salvaguardia di alcune delle tombe più importanti come, ad esempio, la KV17, la "Tomba Belzoni", di Seti I. Egli provvide infatti alla costruzione di piccole dighe innanzi all'ingresso e allo svuotamento del pozzo esistente all'inizio della tomba, che era stato riempito da Belzoni per consentire un più agevole svolgersi dei lavori all'interno del sepolcro e che, come nell'antichità, riacquistò perciò il proprio compito di raccolta delle acque piovane le quali, altrimenti, avrebbero invaso la tomba.
A Burton si deve inoltre l'inizio dei lavori di svuotamento della KV20 di Hatshepsut che, sospesi per timore di esalazioni venefiche, venne poi completato, oltre 80 anni dopo, da Howard Carter per conto di Theodore Davis. Burton, inoltre, strisciando in un cunicolo strettissimo, penetrò nella KV5 senza però spingersi oltre e non identificandola, perciò, come quella dei figli di Ramses II e la più grande a oggi scoperta nella Valle. Anche Burton, così come Wilkinson, assegnò un riferimento alle tombe conosciute, ma nel suo caso preferì ricorrere a lettere dell'alfabeto. Il lavoro svolto da Burton non fu mai pubblicato; dopo la sua morte, venne tuttavia raccolto in 63 volumi, oggi al British Museum.
Nel decennio 1820-1830 la Valle dei Re vide un altro appassionato frequentatore: il ricchissimo antiquario Robert Hay, lontano cugino di Burton, che installò la sua base all'interno della tomba di Ramses IV (KV2) non disdegnando di utilizzare quale "stanza per gli ospiti" la tomba KV9 di Ramses VI, nonché altre sepolture per l'alloggiamento del suo seguito. Anche il suo lavoro, come quello di Burton, venne raccolto postumo in 49 volumi oggi alla British Library. A lui si deve inoltre un terzo sistema di catalogazione delle tombe della Valle semplicemente numerate in ordine progressivo in funzione delle sue visite.
L'importanza della ricerca "sul campo" sotto il profilo storico artistico spinse i governi a coinvolgersi nelle spedizioni, fornendo alle stesse una valenza ben diversa che non fosse esclusivamente il profitto o la ricerca privata e inorganica di oggetti e "tesori" svincolati dal contesto.
La prima grande spedizione di tale genere può senz'altro identificarsi in quella che Ippolito Rosellini, professore di lingue orientali all'Università di Pisa, intraprese nel 1828 con il finanziamento del Granduca di Toscana. Del corpo di spedizione facevano parte, oltre lo stesso Rosellini, 12 tra architetti e artisti nonché Jean-François Champollion, il decifratore della Stele di Rosetta e dei geroglifici.
La missione approdò a Luxor nel marzo del 1829, dopo tre mesi in Nubia, e si accampò, come era usanza all'epoca, nella tomba di Ramses VI (KV9). Nella Valle dei Re la spedizione sostò per due mesi, copiando e studiando i geroglifici, cosicché Champollion poté dimostrare l'esattezza della sua scoperta.
La squadra di Rosellini e Champollion visitò 16 tombe della Valle principale da cui ricopiò tutti i rilievi e i dipinti che sarebbero poi confluiti, nel 1832, nell'opera di Rosellini "I Monumenti dell'Egitto e della Nubia", in nove volumi, in cui appaiono disegni ricchi del colore che all'epoca doveva essere ancora ben visibile sulle pareti delle tombe. Nel 1845 venne pubblicato, postumo, il Monuments de l'Egypte e de la Nubie di Champollion.
Nel 1842 giunse in Egitto, organizzata da Federico Guglielmo IV di Prussia e capeggiata dall'archeologo tedesco Karl Richard Lepsius, una spedizione che soggiornò nel paese per quattro anni (sino al 1845). La missione, di fatto, si proponeva due obiettivi: la salvaguardia dei monumenti e la raccolta di antichità per uno studio sistematico e organico dell'antico Egitto; Lepsius inviò in patria oltre quindicimila pezzi e gli esiti del lavoro vennero pubblicati, tra il 1849 e il 1859, in 12 volumi complessivamente denominati Denkmäler aus Aegypten und Aethiopien (traduzione: Monumenti dall'Egitto e dall'Etiopia).
Nella Valle dei Re, ove la spedizione si stanziò dall'ottobre del 1844 al febbraio 1845, furono mappate e rilevate 25 tombe (21 nella valle principale e 4 nella West Valley), seguendo la numerazione proposta da Wilkinson; vennero inoltre eseguite scientificamente operazioni di svuotamento delle tombe KV7 di Ramses II, KV8 di Merenptah e KV20 di Hatshepsut; per tale approccio scientifico, Lepsius viene oggi considerato il padre della moderna egittologia.
Con la seconda metà dell'Ottocento l'egittologia assunse piena valenza scientifica e si puntò alla difesa del territorio e del suo contenuto archeologico per uno studio sistematico dell'antica civiltà egizia. Non più quindi solo demolizioni brutali di tombe alla ricerca di tesori sepolti, o razzie di oggetti e mummie, ma esame approfondito del contesto in cui determinati oggetti si trovavano, catalogazione dei medesimi, studio sistematico per giungere alla possibile ricostruzione della realtà antica.
Primo egittologo non professionista (era infatti laureato in legge) a basarsi su metodi scientifici di ricerca, fu lo scozzese Alexander Henry Rhind che nel 1855 eseguì scavi sistematici nella Valle dei Re senza esito.
In tale nuovo approccio egittologico deve inquadrarsi anche la figura del francese Auguste Mariette, inviato nel 1850 in Egitto dal Louvre con il preciso scopo di reperire antichi papiri copti. Lo scopo principale della sua missione non venne raggiunto, ma altre scoperte, tra cui il Serapeo, ovvero il luogo di sepoltura dei sacri tori Api, furono alla base di quel che in seguito divenne il Museo Egizio.
Rientrato in Francia, tornò infatti in Egitto nel 1857 divenendo, nel 1858, il primo direttore del Museo di Bulaq da cui deriverà, nel 1902, il Museo Egizio del Cairo. A lui, e al suo successore Gaston Maspero, subentrato alla sua morte nella direzione del museo, si deve anche l'istituzione dell'Egyptian Antiquities Service (il Servizio egiziano delle antichità archeologiche).
Con l'assunzione della direzione del museo e del servizio delle antichità egizie da parte di Gaston Maspero, l'incarico di direttore della missione archeologica francese venne assunto, nel 1881, da Eugène Lefébure.
Nel gennaio 1883 raggiunse la Valle dei Re, installò il proprio campo base nella tomba KV2 di Ramses IV, e ad aprile dello stesso anno aveva già copiato, per intero, tutti i geroglifici della tomba KV17 di Seti I. Nel giro di quattro anni pubblicò due volumi dal titolo Les hypogées royaux de Thèbes contenenti, tra l'altro, le prime planimetrie di 8 tombe non ancora numerate.
A Maspero, nel 1886, subentrò, quale direttore del servizio delle antichità, Eugène Grébaut cui successe, nel 1892, Jacques de Morgan che resse l'incarico fino al 1897, quando fu a sua volta sostituito da Victor Loret.
Loret operò nella Valle dei Re dal 1898 al 1899 aggiungendo 16 tombe alla cartografia locale di cui solo cinque già note dall'antichità. Sfortunatamente, il materiale documentale lasciato da Loret è molto scarso e si è in possesso solo dei rapporti preliminari delle due tombe di Amenofi II (KV35) e di Thutmose III (KV34). Solo a partire dagli anni settanta del XX secolo, inoltre, si è a conoscenza di una planimetria di Loret, scoperta al Brooklyn Museum, con annotazioni di Charles Edwin Wilbour.
Con il nuovo secolo e l'ormai assestata cultura egittologica, la Valle dei Re vedrà intensificarsi ancora più l'attività di scavo, da cui scaturiranno alcune delle più importanti scoperte archeologiche, a cura ancora di "avventurieri" a caccia prevalentemente di fama e tesori nascosti, ma anche, tra gli altri, di colui che nel mondo rappresenta forse il prototipo dell'archeologo "scientifico": Howard Carter.
Nel 1899 Gaston Maspero, dopo un intervallo di 13 anni, tornò al suo incarico di direttore del servizio delle antichità. Se è pur vero che l'attività di Victor Loret era stata prodiga di scoperte, fu proprio Maspero, o più esattamente il giovane archeologo da lui protetto, Howard Carter, che diede il massimo impulso alla ricerca archeologica egiziana e della Valle in particolare. Nel 1899 Carter, che aveva 25 anni e già vantava quasi otto anni di esperienza di scavo, venne nominato capo ispettore delle antichità dell'Alto Egitto. Il suo primo ritrovamento nella Valle avvenne nell'inverno del 1900: si trattava della tomba KV42, originariamente incominciata per la Regina Hatshepsut-Meryetre (moglie di Thutmose III), poi destinata al nobile Sennefer, "sindaco" dell'antica Tebe durante la XVIII Dinastia. Alcuni oggetti di questa tomba, ma non la tomba stessa, erano stati rinvenuti precedentemente durante gli scavi di Loret.
Proseguendo nei suoi scavi nella Valle, nel gennaio 1901 Carter scoprì la KV44 contenente sette differenti corpi, verosimilmente appartenenti a una famiglia nobile della XXII Dinastia.
Nel 1903 Carter portò a compimento l'immane lavoro di svuotamento di quella che, con i suoi oltre 200 m, è la tomba più lunga della Valle, la KV20 della Regina/Re Hatshepsut.
L'approccio scientifico di Carter derivava anche dal convincimento che più importante che scoprire nuovi tesori nascosti, fosse il preservare e restaurare quanto era già stato scoperto. Nella campagna 1901-1902 si dedicò, perciò, alla conservazione e restauro delle strutture tombali, nonché delle suppellettili, dei sepolcri di Amenofi II (KV35), Ramses I (KV16), Ramses III (KV11), Ramses VI (KV9), Ramses IX (KV6), impegnando somme considerevoli ottenute da donatori tra i quali l'avvocato americano Theodore Davis, l'industriale chimico Robert Mond e una non meglio nota Mrs. Goff.
Una delle innovazioni che va senz'altro a merito dell'ispettore Carter fu l'illuminazione con luce elettrica, nel 1903, di sei delle tombe più note con installazione del generatore nella tomba KV18 (incompiuta e prevista, forse, per Ramses X).
Nel 1903-1904 Carter proseguì nello svuotamento dai detriti della KV8 di Merenptah e nella salvaguardia della KV15 di Seti II.
Alla fine del 1904, ultimato il suo periodo come capo ispettore delle antichità dell'Alto Egitto, Carter, visti anche i positivi risultati conseguiti, venne trasferito, con il medesimo incarico, nel Basso Egitto.
Appartenente più alla categoria degli avventurieri che a quella degli egittologi fu il finanziere e avvocato statunitense Theodore Davis. Fin dal 1889 questi navigava lungo il Nilo, ma la passione per lo scavo archeologico lo colpì solo molto più tardi, nel 1902/3.
Benché a lui si debbano molte delle scoperte più importanti della Valle dei Re, tuttavia non si può tacere che i suoi metodi di ricerca, scavo, documentazione e conservazione siano stati quanto meno superficiali.
Verosimilmente la passione per l'archeologia gli venne suggerita dallo stesso Carter che a lui si appoggiò, viste le risorse economiche di cui disponeva, per essere sovvenzionato nelle sue attività di scavo nella Valle. Grazie alle sovvenzioni di Davis, Carter scoprì, nel gennaio 1903, la tomba di Thutmose IV, KV43; successivamente, nel febbraio 1903, Carter pose mano allo sgombero della KV20 di Hatshepsut che durò fino al febbraio 1904 quando, destinato ad altro incarico, Carter lasciò la Valle.
Le sovvenzioni di Davis, tuttavia, continuarono con il suo successore, James Edward Quibell, che nel 1905 scoprì la KV46 di Yuya e Tuia. Le interferenze di Davis nei lavori di scavo divennero tuttavia così pressanti che Quibell se ne lamentò con Maspero, temendo i danni che potevano essere causati alla Valle. Maspero, dal suo canto, si dimostrò alquanto debole in questo caso e, poco tempo dopo la scoperta della KV46, Quibell venne sostituito nell'incarico di capo ispettore da Arthur Weigall, consentendo a Davis di acquisire un potere sempre più ingestibile.
Fu così che Davis dapprima si limitò a contribuire economicamente per poi giungere all'idea di divenire a sua volta archeologo.
Se il valore di un archeologo si misurasse in numero di scoperte, sicuramente Davis meriterebbe uno dei primi posti, ma non si può tacere che i metodi utilizzati, la scarsa esperienza, l'arroganza più volte dimostrata solo mitigata dall'affiancamento di valenti archeologi professionisti, siano stati alla base di risultati concreti di molto inferiori a quanto il valore delle scoperte avrebbe lasciato sperare.
Avendo Davis deciso di intraprendere in proprio l'attività di scavo, Arthur Weigall riuscì diplomaticamente a convincerlo a farsi affiancare da un archeologo professionista. Fu così che nel 1905, Davis si fece dapprima affiancare da un giovane archeologo, Edward Russell Ayrton. Questi, che di certo aveva metodo nella ricerca e ben conosceva il giusto criterio di scavo, sotto la continua pressione di Davis si dedicò a parecchi siti, abbandonandoli poi, per disposizione dello stesso Davis, senza poter approfondire le sue ricerche.
Le scoperte forse più famose di Ayrton e Davis in questo periodo si devono ritenere una piccola coppa in faience iscritta con il prenome (Titolatura reale dell'antico Egitto) di Tutankhamon: Neb-Kheperu-Ra, che confermò agli archeologi l'effettiva esistenza di un re di tal nome, e un ostrakon con la rappresentazione dell'estinto elefante siriano dalle caratteristiche piccole orecchie.
Nel 1905 Ayrton, sotto lo stretto controllo di Davis, incominciò l'esame sistematico di tutte le colline della Valle dei Re, effettuando così numerose scoperte; oltre a una grande quantità di oggetti, tra cui una scatola in faience con il nome di Horemheb, scoprì la tomba di Siptah (KV47, nonché la KV48 di Amenepimet visir sotto Amenofi II; la KV49) forse dello scriba Butehamon; la KV50, la KV51, la KV52 contenenti animali mummificati.
Nel 1906 provvide allo svuotamento della KV19 di Montuherkhepeshef; fu quindi la volta della KV53 e, ancora una volta, Davis e Ayrton sfiorarono Tutankhamon quando scoprirono il pozzo KV54, che conteneva oggetti e residui dei materiali di imbalsamazione di quel sovrano. In tale occasione Davis dichiarò che quella era certamente la tomba di Tutankhamon e che era inutile perciò proseguire in quella ricerca.
Ancora al 1906 risale la scoperta della KV55 che Davis caparbiamente volle assegnare alla regina Tiy. Non esiste purtroppo documentazione dello scavo e, quando esiste, è stata compilata a posteriori, molto dopo i lavori, riportando contraddizioni tra differenti versioni; la tomba venne svuotata con grave danno per le suppellettili, che erano già gravemente danneggiate per le infiltrazioni piovane succedutesi nei millenni.
Nel gennaio 1908 Ayrton portò alla luce la KV56, una semplice tomba appartenente forse a un figlio di Seti II, in cui vennero rinvenuti svariati oggetti di gioielleria in oro, tanto che la tomba è anche nota come Tomba d'Oro, e argento.
Nel febbraio dello stesso 1908 fu la volta della KV57 di Horemheb, dopo di che Ayrton interruppe la collaborazione con Davis.
Davis sostituì immediatamente Ayrton con Ernest Harold Jones, archeologo non professionista (era in realtà un disegnatore), che nella campagna 1908/9, completò lo svuotamento di alcune tombe già note e scoprì la KV58 contenente alcune suppellettili e frammenti di foglia d'oro provenienti dalla tomba KV23 di Ay.
Nel 1910 Jones, minato dalla tubercolosi (morirà l'anno successivo), lasciò la Valle e venne sostituito da Harry Burton, fotografo. Nel 1912 Burton svuotò la KV3, mentre nel 1913/1914 si dedicò allo svuotamento della KV7 di Ramses II, ma dovette sospendere il lavoro a causa dei depositi alluvionali presenti nella tomba, che si erano pietrificati nel corso dei millenni.
Nel 1912, intanto, Davis aveva dichiarato: "temo che la Valle delle Tombe sia ormai esaurita".
Carter, che intanto aveva lasciato nel 1905 l'incarico di capo ispettore del Basso Egitto, ritornò nella Valle dei Re nel 1914 essendo stato assunto quale esperto archeologo da Lord Carnarvon.
Le ricerche, e le scoperte, di Davis si erano specialmente indirizzate nella parte "visibile" della Valle dei Re; Carter, più esperto, riteneva invece che, considerati i depositi alluvionali accumulatisi nel corso dei millenni, molto fosse ancora da scoprire scavando e raggiungendo lo strato "0", ovvero quello che doveva effettivamente essere il piano di calpestio all'epoca in cui le sepolture erano state eseguite. L'archeologo britannico era inoltre convinto che la tomba KV54, al contrario di quanto supposto da Davis, non fosse l'effettiva sepoltura del Re fanciullo Tutankhamon, ma che questa fosse ancora da scoprire.
Nel 1912, inoltre, aveva acquistato da un antiquario locale, per conto del suo finanziatore tre placche da bracciali che ne recavano i titoli regali e che erano stati dichiaratamente rinvenuti nei pressi della tomba di Amenofi III (KV22).
Nel 1915 perciò, sovvenzionato da Lord Carnarvon, che nel frattempo aveva ottenuto una concessione di scavo nella Valle dei Re, Carter riprese le operazioni di svuotamento della KV22, rinvenendo ulteriori tracce del giovane sovrano in un deposito funerario nei pressi della tomba. L'interesse di Carnarvon si fece maggiore e Carter incominciò nuovi lavori di scavo interrotti, tuttavia, dallo scoppio della prima guerra mondiale.
Alla ripresa degli scavi, nel 1917, Carter rinvenne nei pressi della tomba di Ramses VI (KV9) dozzine di ostraka e una serie di elenchi del materiale che era stato sepolto con il VI dei Ramses, nonché alcuni vasi di unguenti da imbalsamazione usati per Merenptah tanto che ebbe a dichiarare: "stiamo scavando in aree mai toccate e non sappiamo cosa possa esserci".
Essendo tuttavia interesse primario di Lord Carnarvon il reperimento di materiale per la sua collezione privata, questi giunse alla decisione di ritirare la concessione per la campagna 1921-1922. Appreso la decisione di Carnarvon, Carter lo raggiunse in Inghilterra (nell'ottobre 1922) e gli propose di mantenere la concessione ancora un altro anno, offrendosi di pagare le spese di tasca propria.
Ottenuto il benestare del finanziatore, Carter rientrò alla Valle dei Re alla fine di ottobre del 1922, spostando il cantiere di scavo proprio nel triangolo prospiciente la tomba di Ramses VI.
Il 4 novembre 1922, scavando sotto i resti di alcune antiche capanne che gli operai avevano costruito quale riparo durante i lavori di realizzazione della sovrastante tomba di Ramses VI, venne scoperto il primo gradino di una scala che adduceva alla tomba, pressoché intatta, di un oscuro Faraone della XVIII Dinastia, neppure riportato nelle liste reali: Tutankhamon. La tomba venne classificata con la sigla KV62 e fu l'ultima scoperta nella Valle almeno fino al febbraio 2006.
Per completezza dell'argomento, alcune vicende inerenti la storia della Valle possono essere compendiate in tabelle; così, qui di seguito,si riportano quelle relative ai pozzi segnalati nella Valle, ma di cui spesso si sono perse le tracce, o le più note azioni di ruberia subite da alcune delle principali tombe.
La superficie della Valle dei Re è butterata da altri scavi, oltre le tombe, che costituivano o semplici pozzi/magazzino o inizi di tombe mai proseguite che, per minor importanza o per palese insussistenza di ulteriore sviluppo archeologico, non hanno dato luogo a scavi specifici. Data la scarsa rilevanza questi, salvo un paio di casi, sono stati generalmente indicati con la sigla KV (WV se ubicati nella West Valley) seguita da lettera dell'alfabeto; nella stragrande maggioranza dei casi, inoltre, pur conoscendone l'esistenza, non sono stati rilevati né mappati o se ne sono addirittura perse le tracce.
Le tombe egizie, in genere, e quelle della Valle dei re in particolare, furono oggetto di ruberie. Dall'esame archeologico, nonché da riscontri dei papiri giudiziari relativi a procedimenti contro ladri e complici (talvolta anche nell'entourage degli stessi addetti alla tutela della Valle), è possibile concentrare gli episodi sostanzialmente in due specifici periodi:
uno coincidente con la fine della XVIII dinastia a seguito della quale vennero attenzionate, in special modo, le tombe di Tutankhamon (KV62), di Thutmose IV (KV34) e, forse, di Amenofi III (KV22);
una fase più estesa temporalmente durante la XX dinastia anche a causa di periodica corruzione della classe amministrativa, di ripetute carestie e delle incursioni libiche.Numerosi sono i testi, su papiro, relativi a indagini o procedimenti contro ladri i più importanti dei quali sono compendiati nella tabella "L".
Apparentemente slegate dall'argomento di questa voce possono apparire i complessi tombali DB320 e WN A; il primo posizionato nella valle di Deir el-Bahari e il secondo costituito dalla tomba rupestre molto verosimilmente della regina Ahmose-Inhapi, sposa del re Seqenenra Ta'o. WN A (localmente conosciuta come Bab el-Muallaq, ovvero "la tomba sospesa") di fatto, all'atto della scoperta (avvenuta nel 1931/32), conteneva mummie di età romana. Tali siti acquistano, tuttavia, particolare importanza nella storia della Valle dei Re là ove si consideri che DB320 divenne il ricovero di oltre 50 mummie di re, regine e funzionari qui traslate da altre tombe, e WN A (a poco più di 750 m da DB320) venne quasi sicuramente utilizzata come deposito "provvisorio" prima dello spostamento di altri corpi in sepolture successive. Lo studio di etichette, graffiti e iscrizioni all'interno, o nei pressi, delle tombe, o dei vari "magazzini", come DB320 e WN A, o come la KV35, consentono di seguire gli spostamenti dei vari corpi fino alla loro destinazione finale.
Alessandro Bongioanni, Luxor e la Valle dei Re, Vercelli, White Star, 2004, ISBN 88-540-0109-0.
 Graziella Busi, Nefertiti: l'ultima dimora; il giallo della tomba KV55, Torino, Ananke, 2002, ISBN 88-7325-003-3.
 Sergio Donadoni, Tebe, Centri e Monumenti dell'Antichità, Milano, Electa, 1999, ISBN 88-435-6209-6.
 Alberto Elli, "E una gran quantità di egiziani ruba in esse..." -i furti nelle tombe a Tebe alla fine del nuovo regno (XII-XI sec. a.C., Digital Magazine di egittologia, 2015.
 Guillemette Andreu e Anna Maria Donadoni Roveri (a cura di), Gli artisti del faraone. Deir el-Medina e le Valli dei Re e delle Regine, Milano, Electa, 2003, ISBN 88-370-2073-2.
 Erik Hornung, La Valle dei Re, traduzione di Umberto Gandini, ET Saggi, nº 1260, Torino, Einaudi, 2004, ISBN 88-06-17076-7.
 Christian Jacq, La Valle dei Re, traduzione di Elena Dal Pra, O. Saggi, nº 553, Milano, Mondadori, 1998, ISBN 88-04-44270-0.
 Christiane Leblanc e Alberto Siliotti, Nefertari e la Valle delle Regine, tavole di Luca Rossi, Firenze, Giunti, 1993, ISBN 88-09-20275-9.
 Alessandro Roccati, L'area tebana, Quaderni di Egittologia, nº 1, Roma, Aracne, 2005, ISBN 88-7999-611-8.
 Catharine H. Roehrig, Esploratori e artisti nella Valle dei Re, Vercelli, White Star, 2001, ISBN 88-8095-759-7.
 Alberto Siliotti, La Valle dei Re, Vercelli, White Star, 2004, ISBN 88-540-0121-X.
 Alberto Siliotti, Guida alla Valle dei Re, ai templi e alle necropoli tebane, Vercelli, White Star, 2010, ISBN 978-88-540-1420-6.
 Pietro Testa, Cospirazioni e furti nell'Egitto della XX dinastia, Roma, Aracne, 2009, ISBN 978-88-548-2834-6.
 Kent R. Weeks, I tesori di Luxor e della Valle dei Re, Vercelli, Edizioni White Star, 2005, ISBN 88-8095-854-2.
 Mario Tosi, Dizionario enciclopedico delle Divinità dell'Antico Egitto, Vol. II, Torino, Ananke, 2006, ISBN 88-7325-115-3.
(EN) Nicholas Reeves e Richard Wilkinson, The complete Valley of the Kings, New York, Thames & Hudson, 2000, ISBN 0-500-05080-5.
(EN) Ian Shaw, The Oxford history of Ancient Egypt, Oxford, Oxford University Press, 2000, ISBN 0-19-280293-3.
(EN) Joyce Tildesley, Hatchespsut: the female Pharaoh, Londra, Viking, 1996, ISBN 0-670-85976-1. Ediz. ital.  Hatshepsut, l'unica donna che fu Faraone, traduzione di Franca Genta Bonelli, Milano, Piemme, 2000, ISBN 88-384-4890-6.
(EN) Toby Wilkinson, Dictionary of Ancient Egypt, Londra, Thames & Hudson, 2005, ISBN 0-500-05137-2.
(FR) Jules Baillet, Inscriptions grecques et latines des tombeaux des rois ou syringes à Thèbes, Il Cairo, Impr. de l'Institut français d'archéologie orientale, 1926.
(FR) Jean Baptiste Le Mascrier, Description de l'Egypte, contenant plusieurs remarques curieuses sur la geographie ancienne et moderne de ce païs... composé sur les Mémoires de m. De Maillet ... par m. l'abbé Le Mascrier. Ouvrage enrichie de cartes & de figures, Parigi, Louis Genneau, à S. Pierre au Liens et Jacques Rollin, fils, à Saint Athanase, 1677.
(FR) Johann Michael Vansleb, Nouuelle relation en forme de iournal, d'un voyage fait en Egypte. Par le P. Vansleb, R.D. en 1672. & 1673, Parigi, Estienne Michallet, ruë S. Jacques, proche la fontaine saint Seuerin, à l'image S. Paul, 1677.
(EN) Theban Mapping Project rilevamento delle necropoli tebane, su thebanmappingproject.com. URL consultato il 18 gennaio 2017 (archiviato dall'url originale il 5 dicembre 2006).
(EN) Progetto diari di Emma Andrews, su emmabandrews.org. URL consultato il 18 gennaio 2017.
(EN) Sito del Griffith Institute relativo alla KV62, su griffith.ox.ac.uk. URL consultato il 18 gennaio 2017.
Vallegrande è un comune (municipio in spagnolo) della Bolivia nella provincia di Vallegrande (dipartimento di Santa Cruz) con 17.212 abitanti (dato 2010).
Il luogo è principalmente famoso per aver conservato in una fossa comune i resti di Che Guevara per circa trenta anni, dal 1967 fino al 1997.

Il Vallo Alpino del Littorio, noto anche brevemente come Vallo Alpino (in franc. Val Alpin o Mur des Alpes, in ted. Alpenwall, in slov. Alpski zid, in ingl. Alpine Wall), è un sistema di fortificazioni formato da opere di difesa (bunker), voluto da Mussolini e costruito durante il ventennio fascista prima della seconda guerra mondiale per proteggere il confine italiano dai paesi limitrofi, cioè Francia, Svizzera, Austria e Jugoslavia.
Il termine "vallo" deriva dall'antica costruzione difensiva romana denominata vallum. Pur essendo stato costituito nel 1931, la denominazione Vallo Alpino del Littorio venne ufficializzata solamente il 13 marzo 1940 in un discorso pronunciato dal Sottosegretario alla Guerra generale Ubaldo Soddu. La costruzione sul confine ex austriaco, divenuto confine tedesco dopo l'annessione dell'Austria alla Germania il 13 marzo 1938, ebbe inizio nel 1939 a seguito della diffidenza che Mussolini manifestava verso la Germania di Hitler. Quest'ultimo tratto venne battezzato dalle popolazioni delle zone interessate ai lavori "Linea non mi fido", con evidente riferimento ironico alla Linea SigfridoPrima della seconda guerra mondiale, le opere di difesa erano presidiate dalle unità della "GaF", il corpo di Guardia alla frontiera, specificatamente creato per il presidio delle opere fortificate, il cui motto era «Dei sacri confini guardia sicura». La situazione geopolitica venutasi a creare nel dopoguerra portò al ripristino parziale e alla messa in funzione delle opere dell'ex Vallo Alpino Settentrionale, che tornarono operative dall'inizio degli anni 1950 fino al 1992, presidiate da reparti appositamente dedicati allo scopo: Alpini d'arresto e Fanti d'arresto.
Alla fine della prima guerra mondiale molte nazioni europee svilupparono una considerevole politica di fortificazione. I problemi territoriali, lasciati aperti dal Trattato di Versailles, diedero l'impulso a una corsa alla difesa delle frontiere, rendendole inaccessibili tra il 1920 e il 1940.
Vallo Alpino in ItaliaL'Italia si trovò a dover difendere una frontiera molto ampia, e soprattutto montuosa. Si trattava infatti di 1.851 chilometri di linea di confine, così suddivisi da est a ovest:
420 km con l'Austria, allora annessa alla Germania (Vallo alpino in Alto Adige, Cadore, Carnia e Tarvisiano);
220 km con la Jugoslavia.La costituzione del "Vallo Alpino del Littorio" avvenne ufficialmente il 6 gennaio 1931 con l'emanazione della Circolare 200 da parte dello Stato Maggiore del Regio Esercito e i lavori per il suo completamento continuarono per diversi anni, proseguendo in alcuni casi anche durante il conflitto, fino all'ottobre 1942.
Il progetto iniziale comprendeva tutto l'arco alpino, partendo da Ventimiglia e arrivando all'allora città italiana di Fiume, sfruttando appieno la scarsità di rotabili, sentieri e colli e le difficoltà create dall'ambiente alpino. Ai tempi, i compiti attribuiti alla fortificazione permanente erano principalmente di:
fungere da copertura, onde consentire lo svolgimento delle operazioni di mobilitazione e di radunata in un quadro di sicurezza;
costituire base di partenza e di appoggio per azioni offensive o controffensive;
incanalare l'avversario deviandolo da zone vitali e convogliandolo in zone più favorevoli alla difesa;
arrestare l'avversario, agendo in combinazione con l'esercito di campagna.Intorno al 1924-25 si ebbe un'implementazione della rete stradale civile italiana, e questo avvenne anche in seguito alla realizzazione di una rete di strade militari, necessarie per condurre le guarnigioni difensive e i relativi fabbisogni logistici in luoghi prima inaccessibili a mezzi ruotati.
In data 11 aprile 1930, il Ministero della Guerra pubblicò la Circolare 7100 in cui venivano definite le caratteristiche per la costruzione delle strade militari a supporto del futuro Vallo Alpino Occidentale.
Con questa disposizione, venne regolato il metodo costruttivo delle strade militari, che furono così suddivise:
"Grande camionabile (tipo A)"strade con larghezza superiore a 6 m, praticabili in entrambi i sensi da autocarri, con fondo artificiale, pendenza massima dell'8% e raggio minimo di curve 12 m."Camionabile (tipo B)"strade di larghezza di 3,50 m, con fondo artificiale, praticabili da autocarri con allargamenti a metri 6 in media ogni 4 km, pendenza massima 10% e raggio di curve massimo 10 m."Carrareccia (tipo C)"strada di larghezza 3 m, con fondo artificiale e pendenza non superiore al 12% e raggio minimo di curve di metri 8, con allargamenti a metri 5 ogni 4 km."Mulattiera (tipo D)"strada con fondo artificiale ove necessario, di larghezza circa di 2,20 m, pendenza max. 17% e allargamenti di metri 5 ogni chilometro circa, con opere d'arte capaci di sopportare un carico di cinque tonnellate per asse."Mulattiera (tipo E)"strada di larghezza 1,50 m, con pendenza non superiore al 25%, fondo artificiale ove necessario, opere d'arte capaci di reggere una tonnellata per asse.Questa classificazione stradale rimase in vigore fino al 1936, quando il Ministero della Guerra pubblicò la circolare 94210, che suggerì di improntare la ripartizione delle strade militari a criteri più generali e meglio aderenti alle necessità operative caso per caso. La vecchia circolare venne abrogata e le strade atte al transito veicolare vennero classificate in "Strade principali", con larghezza da 3,50 a 8,50 metri, e "Strade secondarie", con larghezza da 3 a 5 metri.
Il 28 giugno 1937 un'altra circolare, la numero 42240, presentò le normative inerenti alle "Viabilità minori", ossia strade più adattate alla morfologia del terreno, di facile costruzione, adatte al transito di artiglierie carrellabili, salmerie e pedoni.
La zona inizialmente più interessata a lavori di rafforzamento fu la frontiera con la Francia: le vallate alpine piemontesi e le vallate al confine franco-ligure furono pesantemente fortificate e rinnovate. Queste vallate erano state al centro di episodi bellici nelle campagne francesi del XVIII secolo e, fin dalla nascita dello stato italiano, tutti gli accessi al territorio italiano furono oggetto di attenzione militare.
Dopo la cessione di Nizza e della Savoia alla Francia, per potenziare la difesa dell'arco alpino occidentale, fu nominata nel 1862 una "commissione permanente di difesa" che provvide alla ricostruzione dell'intero sistema difensivo dando vita a quella che fu poi denominata la "cintura dei forti".Nei decenni a seguire nacquero così numerose fortificazioni, dal Moncenisio al Colle dell'Agnello, da Vinadio al Colle di Tenda, dall'alta val Roja a Mentone, creando così un forte sistema difensivo, che però ebbe vita breve. Infatti con la fine della Grande Guerra e la dimostrazione dell'inefficacia difensiva dei forti ottocenteschi ai nuovi grossi calibri, ci fu un'evoluzione tecnica anche nei metodi fortificativi: i vecchi forti campali in cemento e pietra, privi di grossi spessori in cemento armato e corazzature, furono presto obsoleti e richiesero una ristrutturazione, se non la dismissione.I limiti delle fortificazioni campali, i loro metodi costruttivi obsoleti e la loro vulnerabilità ai tiri da lunga distanza delle nuove artiglierie, fecero sì che l'attenzione venisse spostata verso nuove strutture basate sui punti forti naturali, come alture, valloni e strapiombi, che furono spesso trasformati in vere e proprie fortificazioni, pressoché invulnerabili, scavate nella roccia e riparate dalla morfologia stessa del terreno.
All'inizio degli anni trenta, anche in risposta del fervore fortificatorio francese con la costruzione della Linea Maginot, l'Italia di Mussolini iniziò la costruzione di un sistema difensivo verso il confine francese che si ispirava alla Maginot stessa. Il confine svizzero, al contrario, non fu interessato da lavori così ingenti di fortificazione, data anche la presenza di molte ed efficaci opere del sistema difensivo italiano alla Frontiera Nord verso la Svizzera, risalenti alla prima guerra mondiale. Il confine occidentale, e successivamente anche quello austriaco, fu invece decisamente interessato da interventi militari.
Questa nuova difesa dei confini italiani era in realtà un progetto al limite delle capacità industriali ed economiche del paese. I lavori infatti subirono negli anni consistenti rallentamenti dovuti alla scarsità di fondi, ma anche di materie prime.
Da una relazione del 3 ottobre 1942, a firma di Vittorio Ambrosio allora Capo di Stato Maggiore del Regio Esercito, si desumono i seguenti dati sul complesso dei lavori eseguiti sull'intera frontiera:
Se il Vallo Alpino fosse stato completato, avrebbe potuto contare nel complesso su 3.325 impianti fortificati.La difesa italiana era organizzata in maniera differente rispetto a quella francese o tedesca, infatti il Vallo Alpino era pensato per utilizzare armi che all'epoca erano di uso comune nella fanteria e nell'artiglieria; a queste in alcuni casi si era pensato di affiancare un'ulteriore potenza di fuoco come i lanciafiamme e i mortai, e in alcuni casi anche vecchi pezzi d'artiglieria rimasti nei forti della prima guerra mondiale. Soltanto raramente, e solo in alcune valli, fu pensato l'utilizzo di gas tossici, come ad esempio l'iprite.
Le mancanze economiche costrinsero spesso all'utilizzo di materiali inadeguati: raro era l'uso dell'acciaio per le difficoltà di reperimento di materie prime, dovuto in parte alle sanzioni imposte all'Italia per la sua invasione dell'Etiopia e in parte all'autarchia imposta dal regime fascista che creava difficoltà di produzione e reperimento. Per far fronte alla carenza di materie prime, Adolf Hitler inviò in Italia ingenti quantità di merci. L'acciaio che arrivava, che serviva per i cannoni e generalmente per le armi, veniva fuso nuovamente per poter ottenere putrelle e feritoie corazzate a uso delle opere fortificate. Anche il carbone che serviva per alimentare gli altiforni delle industrie siderurgiche incaricate della produzione delle corazzature, porte blindate e per la produzione del calcestruzzo era inviato dalla Germania.Alla fine degli anni trenta i centri "tipo 200", così denominati dal numero di protocollo della circolare che stabiliva le loro caratteristiche costruttive ("Direttive per la organizzazione difensiva permanente in montagna"), erano prevalentemente di media grandezza e solo alcuni di essi potevano vantare dimensioni rilevanti. In ogni caso erano ancora piuttosto isolati e spesso, al contrario delle grandi opere multiformi della Maginot, non erano in grado di difendersi a vicenda.
Per ovviare a questo inconveniente venne decisa la costruzione di numerose piccole opere monoblocco in calcestruzzo, denominate "tipo 7000" dal numero della circolare che ne istituiva la realizzazione, che avrebbero dovuto, in breve tempo e con costi limitati, colmare gli intervalli tra le opere esistenti e coprire le zone non ancora protette da fortificazioni.
In realtà le ridotte dimensioni e la scarsa potenza di fuoco di queste opere non permettevano una efficace difesa del confine, per cui alla fine del 1939 venne emanata la circolare numero 15000, a firma del generale Rodolfo Graziani, che stabiliva le caratteristiche di una nuova generazione di opere, denominate "tipo 15000", operativamente autonome, più grandi e dotate di una maggiore potenza di fuoco.La costruzione del vallo si protrasse a singhiozzo fino al 1943 lungo tutto l'arco alpino e interessò anche la frontiera tedesca con il "Vallo alpino in Alto Adige", che fu costruito al confine con l'Austria, annessa alla Germania, nonostante l'Italia fosse alleata con la Germania stessa.
Le opere del Vallo Alpino, concepite a scopo di difesa per contrastare un'eventuale penetrazione avversaria sul territorio italiano, non avevano, salvo qualche eccezione, campo d'azione oltre confine. A queste si affiancavano alcune batterie corazzate, i cosiddetti "forti", in grado di sparare oltre frontiera con il compito di contrastare il fuoco delle analoghe artiglierie avversarie. Furono proprio i "forti" ad avere il battesimo del fuoco nelle azioni contro la Francia del giugno 1940, mentre le opere propriamente dette non ebbero, per ovvie ragioni, alcun ruolo attivo. Per esempio al Colle del Moncenisio vennero utilizzate le batterie corazzate Paradiso e La Court con fuoco di controbatteria verso il forte francese Petite Turra, la batteria corazzata Pramand, situata a monte di Ulzio, sparò contro le postazioni francesi della Valle della Clarée, ma l'intervento più noto fu quello della batteria dello Chaberton, che aprì il fuoco contro diversi forti francesi, neutralizzando quello di Rochers des Olives in Val Clarée. Il forte Chaberton, temutissimo dai francesi perché dominava dall'alto dei suoi 3 130 m Briançon e l'alta valle della Durance, subì un duro attacco da parte di quattro mortai Schneider francesi da 280 mm, accuratamente preparato già prima della guerra, che lo misero fuori combattimento non appena le condizioni atmosferiche, molto brutte nei primi giorni del conflitto, consentirono l'aggiustamento del tiro.Quattro anni dopo migliaia di soldati americani e francesi sbarcati in Provenza all'alba del 15 agosto 1944 dopo un pesante bombardamento navale delle difese costiere, costrinsero le truppe tedesche a evacuare la Francia meridionale e ad attestarsi sui passi alpini per organizzare la linea di resistenza. In questo frangente alcune delle opere del Vallo Alpino furono usate dall'esercito tedesco per tentare di fermare l'avanzata delle truppe alleate. Per citare un esempio, i Tedeschi riarmarono nell'autunno del 1944 alcune delle fortificazioni italiane del Moncenisio, tra cui le batterie corazzate Paradiso e La Court che avevano già operato all'entrata in guerra dell'Italia nel 1940, e riequipaggiarono con i pezzi da 47/32 le opere dotate di postazioni anticarro, mentre le rimanenti opere del Vallo Alpino non vennero più riarmate per evitare un'eccessiva dispersione delle forze di difesa. I Tedeschi resistettero sul Moncenisio tra alterne vicende fino al 27 aprile 1945; il ritiro dalle posizioni avvenne tra il 27 e il 28 aprile dopo aver eseguito le distruzioni preventivate, tra cui le batterie La Court e Paradiso.Un caso anomalo è rappresentato dalla Batteria B2 (611a Batteria G.a.F), opera in caverna armata con quattro cannoni da 75/27 ubicata sulla Punta Melmise nei pressi di Bardonecchia. Essa, in costruzione allo scoppio delle ostilità con la Francia e resa operativa soltanto nei primi mesi del 1943, fu l'ultima opera del Vallo Alpino a essere in funzione. Infatti nell'aprile 1945 le truppe tedesche che la occupavano esaurirono tutte le scorte di proietti da 75 mm sparando sul territorio francese prima di scendere a valle il 25 aprile 1945.
Nelle prime ore del giorno successivo alla destituzione di Mussolini, avvenuta il 25 luglio 1943, e nonostante le assicurazioni fornite sulle intenzioni del nuovo governo guidato da Pietro Badoglio, Hitler diede ordine di mettere in atto il piano di invasione dell'Italia, denominato in codice "Alarico", che lo Stato Maggiore Generale aveva preparato nel maggio 1943. Nella stessa giornata del 26 luglio avvenne la prima violazione del valico di frontiera del Brennero, che si verificò in circostanze quasi grottesche: l'ufficiale al comando di una colonna di carri armati chiese strada ai militari italiani di guardia che rimasero interdetti per la totale mancanza di ordini; egli scese quindi con molta calma dal carro e sollevò la sbarra di confine dando via libera alla colonna e dando così inizio all'occupazione dell'Alto Adige. Le fortificazioni del Brennero, piuttosto modeste perché risalenti al periodo fortificatorio del 1934/38, erano regolarmente presidiate dalla Guardia alla Frontiera, ma erano state private dell'armamento, spostato per rafforzare le postazioni costiere; fu quindi giocoforza lasciar passare i panzer tedeschi senza opporre resistenza. Lo stesso giorno iniziarono a transitare dai valichi di Resia, Prato alla Drava e anche a Tarvisio numerosi reparti tedeschi destinati ufficialmente a rafforzare le difese nel sud dell'Italia. In realtà l'invasione vera e propria dell'Italia venne rimandata, in quanto i comandi dell'esercito tedesco preferirono rafforzare la propria presenza in Italia con uomini e materiali sulla base degli accordi tra Hitler e Mussolini del 19-20 gennaio 1941, non ancora ricusati da nessuna delle parti.Questa situazione suscitò proteste da parte italiana e il 6 agosto 1943 venne organizzato a Tarvisio il primo incontro formale tra i rappresentanti dell'Italia post-mussoliniana e della Germania, dove questi ultimi spiegarono la necessità di coadiuvare gli Italiani nella difesa dei valichi alpini, necessari per poter rifornire le proprie truppe che si trovavano nel meridione, e ottennero di installare difese contraeree su tutti i valichi e in special modo al Brennero. Il convegno del 6 agosto, organizzato per iniziativa tedesca in una carrozza del treno del Comando Supremo Italiano nella stazione di Tarvisio, segnò l'inizio di una serie di menzogne reciproche: da parte italiana si voleva prendere tempo in attesa che le trattative segrete intraprese con gli Alleati portassero all'armistizio separato; da parte tedesca si voleva invece rafforzare la propria presenza militare in modo da essere pronti a neutralizzarne le forze italiane in previsione della loro prossima defezione.Il giorno successivo il generale Gloria, comandante del 35º Corpo d'Armata di Bolzano, inviò due divisioni di alpini in Alto Adige e occupò le fortificazioni del Vallo Alpino. In risposta Hitler ordinò di prendere possesso di tutte le strade afferenti ai valichi e di occupare le postazioni del vallo, suscitando la reazione degli Italiani che intimarono ai Tedeschi di mantenersi ad almeno cinquanta metri dalle fortificazioni. Fallito il tentativo di farsi consegnare le chiavi delle postazioni i Tedeschi desistettero momentaneamente dal loro intento, ma le truppe italiane e tedesche continuarono a fronteggiarsi in assetto di guerra, mentre la tensione saliva fino ad arrivare al puntamento delle batterie contraeree tedesche verso le postazioni italiane; tutto questo nonostante le rassicurazioni che il Comando Supremo Italiano continuava a inviare all'alleato tedesco, che dal suo canto era ben conscio della loro falsità.
Il bilancio numerico tra le forze in campo si volse nei giorni successivi a favore degli Italiani, che rimasero però immobili e indecisi sul da farsi mentre si insinuava in loro il dubbio di essere stati abbandonati dagli alti gradi dell'esercito alla mercé dell'efficiente potenza bellica tedesca.L'8 settembre 1943, all'annuncio dell'armistizio separato con gli alleati, le truppe tedesche ormai ben dislocate in Trentino-Alto Adige iniziarono l'occupazione dell'Italia. Nella notte fra l'8 e il 9 settembre attaccarono tutte le installazioni militari italiane che, nonostante qualche episodio di strenua resistenza, vennero sistematicamente occupate.Concludendo si può affermare che, nel periodo decisivo dell'entrata delle truppe naziste in Italia per la via del Brennero (25 luglio-9 settembre 1943), le opere del Vallo Alpino, disposte in maniera strategica secondo successivi sistemi difensivi (I, II e III) il cui scopo era di rallentare e sfiancare l'invasore, non operarono mai secondo la loro specifica funzione, sia per l'incompletezza dei sistemi difensivi stessi, ma soprattutto perché l'ex alleato si trovava ormai alle loro spalle.Immediatamente dopo l'occupazione dell'Italia e la creazione della Zona d'operazioni delle Prealpi e della Zona d'operazioni del Litorale adriatico, i Tedeschi presero in considerazione di riadattare le opere del Vallo Alpino e anche le vecchie postazioni austro-ungariche della prima guerra mondiale come "posizione di resistenza prealpina". Il Führer decise però di resistere molto più a sud contrastando l'avanzata degli Alleati con diverse linee difensive (Linea Barbara, Linea Reinhard, Linea Gustav, Linea Cesare, Linea Hitler, Linea Albert, Linea Verde 1 e 2 (Linea Gotica) e lo studio non ebbe seguito. Modificare le postazioni vicine alle strade sarebbe stato forse possibile, ma sarebbe mancato il tempo per farlo; infatti le forze tedesche capitolarono il 2 maggio 1945.
Alla fine del conflitto la maggior parte delle opere del Vallo Alpino Occidentale rimaste in territorio italiano vennero demolite (1948) come previsto dalle clausole del trattato di pace di Parigi del 1947. Si salvarono invece dalla distruzione quelle che passarono in territorio francese in forza dello stesso trattato di pace; esse furono però disarmate e spogliate di ogni parte recuperabile e lasciate all'abbandono. Le opere del Vallo Alpino Orientale entrarono invece in possesso della Jugoslavia a causa della cessione di parte del Friuli-Venezia Giulia ad essa e quindi si salvarono anch'esse.
In particolare gli accordi di pace sancivano che in una fascia di 20 chilometri lungo i confini con la Francia e la Jugoslavia dovessero essere distrutte o rimosse entro un anno tutte le fortificazioni o installazioni militari permanenti e che le stesse non potessero essere ricostruite. Veniva inoltre fatto divieto di costruire, indipendentemente dalla distanza dalla frontiera, fortificazioni o installazioni militari permanenti capaci di sparare o di dirigere il tiro sui territori e sulle acque territoriali francesi e jugoslave.Nonostante ciò, dopo la fine del secondo conflitto mondiale si ebbe una nuova esigenza di difendere l'Italia da eventuali aggressioni dall'oriente, che portò a una nuova valorizzazione delle opere fortificate rimaste del Vallo Alpino e alla costruzione a ridosso della nuova frontiera di nuove opere. Il progetto fu finanziato dalla NATO. Questa nuova idea difensiva prevedeva che al confine con l'Austria venissero riutilizzate le opere già esistenti della Seconda Guerra Mondiale, mentre sul confine con la Jugoslavia si sarebbe dovuta costruire una nuova linea di difesa per rimpiazzare quella rimasta oltre frontiera. L'Italia si ritrovò così con una nuova linea di fortificazione permanente alla frontiera nord orientale, il cui settore montano, dal passo di Resia al passo del Predil, reimpiegava alcune delle sistemazioni difensive appartenute al Vallo Alpino e vennero affidate prima ai Battaglioni di Posizione ed in seguito agli Alpini d'Arresto, mentre nel settore dal passo del Predil fino al mare, tra il corso del Tagliamento e la frontiera jugoslava (oggi slovena), vennero realizzate un gran numero di postazioni di nuovo tipo disposte su più linee consecutive. Anche in questo settore le opere, assegnate in un primo tempo ai Battaglioni di Posizione, vennero successivamente affidate alla Fanteria d'Arresto, nel 1957.La nuova linea di difesa adottò come arma principale torrette di vecchi carri armati enucleate. Questa tecnica di utilizzare mezzi dismessi o sostituiti era stata appresa dalle linee di difesa tedesche costruite in Italia (ad esempio la linea Hitler e la linea Gotica). Quest'arma permetteva un notevole volume di fuoco che poteva essere indirizzato su 360 gradi, offrendo al contempo un ridotto bersaglio. Il compito principale di queste rinate fortificazioni consisteva nell'incanalare e ritardare la penetrazione delle forze corazzate e di quelle meccanizzate.
Oltre all'utilizzo di nuovi sistemi d'arma (sia mitragliatrici che pezzi d'artiglieria), le opere furono dotate di nuove porte stagne di origine navale e di una difesa NBC (armi nucleari, biologiche e chimiche) a livello personale, ovvero con utilizzo di maschere antigas. Sempre per una migliore difesa delle opere furono istituite la "Squadre Difesa Vicine", aventi il compito di impedire avvicinamenti al perimetro delle opere e di attivare i campi minati posti a difesa delle opere.Ancora nel 1976 questo sistema difensivo, basato sulla fortificazione permanente, era considerato strategico dallo Stato Maggiore della Difesa. Infatti, nonostante l'arma nucleare avesse sollevato già negli anni 1950-1960 numerosi dubbi sull'opportunità di mantenerle in efficienza, si considerava che le fortificazioni potessero avere una sufficiente resistenza a una esplosione nucleare ravvicinata.
La caduta dell'Unione Sovietica, il termine dell'ipotetica minaccia che poteva irrompere da oriente e le variazioni nei paesi del Patto di Varsavia diedero il colpo finale ai reparti d'arresto e alle opere del Vallo Alpino.
Nonostante già nel 1986 alcune delle opere meno strategiche fossero state dismesse, tra il 1991 e il 1992 tutte le fortificazioni ancora operative situate in Alto Adige e Friuli furono sigillate e tutti i corrispondenti reparti vennero sciolti. Tutte le opere, inoltre, furono private dell'armamento e degli allestimenti interni e chiuse mediante la saldatura degli ingressi e delle feritoie da ditte civili incaricate dall'Arsenale di Napoli - che per oltre quarant'anni aveva curato la manutenzione delle artiglierie - e coadiuvate dagli ultimi reparti del Val Brenta e del Val Tagliamento. Negli anni la natura ha preso il sopravvento sul cemento armato, e al giorno d'oggi le opere rimangono soltanto silenziose testimonianze.In alcuni rari casi oggi si riesce ad attuare una politica di conservazione e rendere quindi visitabili queste opere per tramandare alle future generazioni una testimonianza di un tormentato periodo di vita militare. Un esempio per tutti è l'Opera 3 dello sbarramento di Fortezza, restaurata e oggi adibita a museo dalla provincia autonoma di Bolzano.
Anche nei pressi di Tarvisio, al confine con l'Austria e la Slovenia,a cura di associazioni locali si possono visitare importanti postazioni dell'ex Vallo Alpino poi riutilizzate dalla NATO.
La linea difensiva del Vallo Alpino era concepita attraverso diversi sbarramenti difensivi che impedivano l'accesso attraverso le zone di transito, utilizzando i fianchi delle vallate e il fondo valle quando vi era una valle sufficientemente ampia. Con il termine "sbarramento" si intende un complesso di opere fortificate poste tra le principali vie di transito, presidiate da appositi reparti militari.
un certo numero di bunker dislocati nella zona, armati con mitragliatrici e cannoni anticarro che possibilmente battessero l'intera area;
un fossato o muro anticarro, che poteva in alcuni casi essere integrato da un campo minato e recinzione con filo spinato;
alcune postazioni d'artiglieria armate di mortai, arretrate rispetto allo sbarramento, per l'appoggio e l'interdizione;
collegamenti stradali, per poter schierare l'artiglieria di appoggio in maniera rapida ed efficace;
una rete di collegamenti via cavo o fotofonici.Sia che si trattasse di una postazione di pianura o di montagna, un'opera rappresentava una struttura stabilmente organizzata, composta da postazioni cooperanti tra loro e dotate di elevato potere d'arresto; le opere erano inoltre poste sotto un unico comando, in modo tale che queste potessero adempiere a un compito unitario.
Normalmente un'opera costituiva un elemento difensivo autonomo, ma nella difesa era comunque sempre legata ad altri elementi dal vincolo della coesione tattica, che si realizzava con:
le reazioni dinamiche delle riserve per le quali svolgeva funzioni di perno della manovra. In montagna per interdire vie di facilitazione erano normalmente riunite in complessi di opere (sbarramenti) sotto un unico comando. L'opera poteva essere rinforzata da armi e unità di fanteria (particolarmente l'opera in pianura).L'opera doveva avere le seguenti caratteristiche:
dominio del fuoco controcarro sul terreno circostante per interdire una via di facilitazione;
Nel periodo che intercorre tra la nascita del Vallo Alpino e gli anni della Seconda Guerra Mondiale, la struttura degli sbarramenti e la tipologia delle opere fortificate ha subito un'evoluzione avvenuta sostanzialmente in tre fasi riconducibili ad altrettante circolari emanate dallo Stato Maggiore del Regio Esercito che stabilivano le direttive per la fortificazione permanente.
La Circolare 200, emanata il 6 gennaio 1931, stabiliva che il sistema difensivo fortificato fosse suddiviso in tre zone:
Una "posizione di resistenza" formata da due fasce contigue parallele al confine:
La fascia anteriore aveva il compito di stroncare l'attacco nemico ed era dotata di fortificazioni permanenti (in caverna o in casematte di calcestruzzo) costituite da "centri di resistenza" (detti anche "centri di fuoco") armati con mitragliatrici e da eventuali "batterie" armate con pezzi di artiglieria di piccolo calibro.
La fascia posteriore aveva il compito di ricacciare, col fuoco di mitragliatrici allo scoperto e col contrattacco, il nemico che fosse riuscito a superare la fascia anteriore. Le opere permanenti previste in questa fascia comprendevano i "ricoveri per truppe di contrattacco" e i "ricoveri per appostamenti allo scoperto".
Una "zona di schieramento" a tergo della posizione di resistenza, dove si schieravano, in caso di mobilitazione la massa delle artiglierie della difesa e le truppe di fanteria destinate ad alimentare e sostenere la difesa nella posizione di resistenza. Le opere permanenti previste in questa zona consistevano in postazioni allo scoperto per artiglierie, ricoveri per i serventi e riservette per munizioni, sbancamenti, caverne, e, quando necessario, ricoveri per truppe di fanteria e osservatori.
Una "zona di sicurezza" antistante alla posizione di resistenza, dove l'azione delle truppe era limitata a mantenere il contatto col nemico nei primi momenti dell'attacco, sorvegliarne i movimenti e, in condizioni favorevoli, rallentarne l'avanzata con azioni di fuoco e con ostacoli passivi.La classificazione delle fortificazioni "tipo Circolare 200" (o semplicemente "tipo 200") segue, salvo qualche eccezione, le seguenti regole:
Centri di resistenza: termine "Centro" seguito da un numero arabo progressivo (per esempio "Centro 37").
Batterie: termine "Batteria" seguito dalla lettera B e da un numero arabo progressivo (per esempio "Batteria B3").
Ricoveri per truppe di contrattacco: termine "Ricovero" seguito da una lettera maiuscola dell'alfabeto latino o da un numero romano progressivo (per esempio "Ricovero A" o "Ricovero IV").
Ricoveri per appostamenti allo scoperto: termine "Appostamento" seguito da una lettera maiuscola dell'alfabeto latino (per esempio "Appostamento E").
A completamento della Circolare 200, relativa alla fortificazione permanente in montagna, il 5 marzo 1931 venne emanata la Circolare 800, relativa alla fortificazione permanente nelle zone boscose. La struttura degli sbarramenti è analoga a quella prevista dalla Circolare 200, adattata al diverso tipo di terreno.
La Circolare 7000, emanata il 3 ottobre 1938, nacque dall'esigenza di dare profondità alle esistenti sistemazioni difensive tipo 200, rimaste limitate fino ad allora a sottili linee di copertura per restrizioni di carattere economico. Secondo le prescrizioni di questa circolare la profondità doveva essere ottenuta sia trasformando in strisce di ampiezza variabile in funzione delle caratteristiche del terreno le esistenti linee di copertura, sia realizzando ex novo degli "sbarramenti arretrati", facendo uso in entrambi i casi di postazioni semplici ed economiche costituite da monoblocchi di calcestruzzo equipaggiati con una, due o tre armi (mitragliatrici e pezzi anticarro).Le fortificazioni "tipo 7000" (o "postazioni 7000") erano classificate con il termine "Postazione" seguito da un numero arabo progressivo (per esempio "Postazione 64").
La Circolare 15000, emanata il 31 dicembre 1939, stravolse completamente il modo di concepire la fortificazione alpina, non più limitata sullo spartiacque, ma estesa su più sistemi fortificati successivi fino al fondo valle e caratterizzata da opere più complesse e meglio armate rispetto a quelle previste dalla Circolare 200.
La struttura dei vari sistemi venne definita in funzione del grado di operabilità del terreno, prevedendo sistemazioni difensive più o meno importanti ("sistemazioni tipo A, tipo B e tipo C") a seconda del tipo di attacco che si prevedeva di dover fronteggiare.
"opera grossa": opera con protezione ai grossi calibri munita di cinque o più postazioni collegate fra loro e con i locali di servizio da cunicoli in caverna, completa di tutti gli allestimenti che consentivano con una certa larghezza la vita e l'azione del presidio anche sotto tiro prolungato e in caso di superamento e accerchiamento, comandata da un ufficiale;
"opera media": opera con protezione di norma ai medi calibri (ai grossi calibri nelle "sistemazioni tipo A") munita di due fino a quattro postazioni, con allestimenti che variavano in funzione della sistemazione ("tipo A, B o C") di cui facevano parte per consentire per un certo tempo la vita e l'azione del presidio anche in caso di superamento e accerchiamento, comandate di norma da un sottufficiale (da un ufficiale nelle opere capogruppo);
"opera piccola": opera con protezione ai piccoli o ai medi calibri munita di due o anche di una sola postazione, completa di ricovero e riserva munizioni, ma di norma sprovvista di allestimenti interni, occupata solo in caso di combattimento e comandata da un sottufficiale o da un graduato di truppa (eventualmente da un ufficiale nelle opere capogruppo).Le fortificazioni "tipo 15000" erano classificate con il termine "Opera" seguito da un numero arabo progressivo (per esempio "Opera 5").La Circolare 15000 trovò piena attuazione nel "Vallo Alpino Settentrionale" alla frontiera germanica, la cui fortificazione venne decisa nel 1939, mentre alle frontiere francese e jugoslava, già dotate di "centri 200 e postazioni 7000", le "opere 15000" vennero previste nelle linee difensive più arretrate e solo in pochi casi furono portate a compimento.
Col termine generico di "opera" si intende un manufatto di difesa, realizzato in caverna oppure in superficie e successivamente ricoperto, con il compito di difendere una zona a lui assegnata.Le opere in caverna venivano scavate nella roccia e le loro strutture interne venivano rivestite in seguito in calcestruzzo. Si riutilizzava poi il materiale estratto dallo scavo per la costruzione dei malloppi esterni (sia quelli per le camere di combattimento che quelli per la difesa degli ingressi, le caponiere).
La soluzione migliore, sia dal punto di vista della resistenza al tiro avversario che della mimetizzazione, era di costruire le opere scavandole nella roccia, ma questo non era sempre possibile e quindi si adottava spesso anche (o solamente) il calcestruzzo per costruire efficaci strutture difensive (con pareti da 3,5 fino a 4,5 metri di spessore). Queste potevano essere realizzate o completamente fuori-terra o semi-interrate, a seconda della topologia della zona, quindi venivano ricoperte con i materiali più adatti per ristabilire, per quanto possibile, l'aspetto originario del luogo, cioè roccia, terra e vegetazione (a volte anche con alberi) o venivano camuffate come costruzioni rurali o montane per migliorarne la mimetizzazione.
Analogamente agli sbarramenti, l'evoluzione della struttura delle opere nel periodo che intercorre tra la nascita del Vallo Alpino e gli anni della seconda guerra mondiale è avvenuta sostanzialmente in tre fasi, riconducibili alle circolari 200, 7000 e 15000, emanate dallo Stato Maggiore del Regio Esercito per stabilire le direttive per la fortificazione permanente.
A queste fasi ne seguì una quarta negli anni cinquanta quando, contestualmente al riutilizzo in ambito NATO delle opere del Vallo Alpino al confine con l'Austria, si decise di realizzare una nuova serie di opere di fanteria a protezione del nuovo confine con la Jugoslavia, utilizzando criteri costruttivi sostanzialmente diversi dai precedenti.
Le caratteristiche di queste opere, chiamate anche "centri 200", sono definite dalla "Circolare 200", che prevedeva la realizzazione di:
Centri di resistenza in caverna o in calcestruzzo armati con mitragliatrici ed eventuali pezzi anticarro, comprendenti camere di combattimento, eventuale osservatorio, ricovero per il presidio, magazzini viveri e munizioni, deposito acqua, gruppo elettrogeno e gruppo di ventilazione e filtraggio dell'aria.
Batterie in caverna armate con cannoni da 75/27, con struttura analoga a quella dei centri di resistenza.
Ricoveri per le truppe di contrattacco, con struttura simile a quella dei centri di resistenza, ma privi delle camere di combattimento ed osservazione.
Eventuali osservatori isolati, provvisti di locali sotterranei per il personale e di mezzi di comunicazioni con le opere vicine.
Le caratteristiche di queste opere, chiamate anche "postazioni 7000", sono definite dalla "Circolare 7000", che prevedeva la realizzazione di semplici monoblocchi di calcestruzzo in grado di ospitate da una a tre armi, che potevano essere mitragliatrici o pezzi anticarro.
Le caratteristiche di queste opere, chiamate comunemente "opere 15000", sono definite dalla "Circolare 15000", che prevedeva la realizzazione di strutture di dimensioni maggiori e meglio armate rispetto ai "centri 200".
Le "opere 15000" potevano essere "grosse", "medie" o "piccole" (vedi i dettagli nella sezione Struttura secondo la Circolare 15000 di questa voce) ed erano tipicamente armate con mitragliatrici e pezzi anticarro, a cui potevano aggiungersi pezzi di artiglieria da 75/27 e mortai da 81 in postazioni espressamente dedicate. Le "opere 15000" erano inoltre caratterizzate dalla presenza di caponiere armate con fucili mitragliatori che permettevano la difesa ravvicinata degli ingressi e delle parti antistanti alle feritoie delle armi.
Le opere di fanteria realizzate nel secondo dopoguerra sono tipicamente costituite da piccole postazioni indipendenti, che si differenziano per funzione ed armamento nei seguenti tipi:
"Posti Comando e Osservazione" (PCO), costruzioni sotterranee più grandi e articolate, che comandavano e coordinavano le precedenti indicando dove dirigere il fuoco sulla base dell'osservazione del terreno circostante.Le "postazioni M" potevano essere ad esempio costituite da una torretta metallica recuperata dalle opere dismesse e da qualche locale sotterraneo per il personale. Ad una "postazione M" erano solitamente assegnati due o tre soldati: un capo arma ed uno o eventualmente due serventi.
Le "postazioni P" erano tipicamente edificate utilizzando torrette enucleate da carri M4 Sherman o M26 Pershing, sotto le quali veniva realizzata una struttura ipogea che comprendeva tipicamente ingresso, uscita di emergenza, gruppo elettrogeno, depositi per acqua, viveri e munizioni, sala telefono e radio. Ad una "postazione P" erano solitamente assegnati quattro o cinque soldati: un capo pezzo, un puntatore, un servente caricatore, un servente porgitore ed eventualmente un radiotrasmettitore.
In alcuni casi particolari invece della torretta enucleata veniva impiegato un cannone su affusto in una postazione un po' più complessa, ma sempre classificata come tipo P.
In ogni caso si trattava di postazioni a sé stanti, non collegate tra loro da cunicoli sotterranei come avveniva nelle opere tipo 200 e 15000 del Vallo Alpino.
I punti più importanti, per lo scopo in sé dell'opera, erano le camere di combattimento (anche chiamate "postazioni"), ovvero quelle piccole e anguste stanze, a volte sotterranee, che ospitavano cannoni anticarro o mitragliatrici, celate dietro un'apposita feritoia, appositamente mascherata.
Queste erano i punti più deboli dell'intera struttura, che per loro natura erano più esposte e vulnerabili. Si decise quindi di proteggerle inserendo delle robuste piastre d'acciaio, riducendo così anche la dimensione delle aperture. A queste piastre, annegate nel calcestruzzo, erano spesso attaccati gli affustini per i cannoni o mitragliatrici (appositamente fatti costruire nello stabilimento militare di Terni). Queste piastre, chiamate piastre di blindamento, potevano essere sostanzialmente di due tipi, piana o curva, con uno spessore di circa 15 cm in media.
Nelle camere di combattimento era sempre presente un sistema di aerazione che permetteva l'espulsione all'esterno dei gas prodotti dall'azionamento delle armi e assicurava l'apporto di aria fresca tramite apposite maschere collegate alla tubazione di aerazione a chi si trovava dentro la camera, in modo che non venisse intossicato dai suddetti gas.
Dato che le feritoie erano gli unici punti visibili dall'esterno, la loro mimetizzazione era ben curata. Si decise di coprire le feritoie in tempi di pace inizialmente con dei teli metallici su cui veniva fissata una rete metallica rivestita di cemento; successivamente lo si sostituì con della vetroresina. Indifferentemente dal materiale usato, questa copertura doveva confondersi ottimamente con la morfologia e i colori dell'ambiente in cui era costruita l'opera.
Ogni camera di combattimento era anche collegata con il centralino dell'opera mediante un doppino telefonico che faceva capo ad una presa a muro a cui si attaccava il telefono mediante un apposito spinotto.
Nel dopoguerra, per volere dei comandanti, per non far spuntare la canne delle armi fuori dalla feritoia, fu deciso che le armi nei periodi di non belligeranza dovevano essere ritratte, e posate su appositi treppiedi. Le armi venivano inoltre coperte mediante appositi teli di copertura e piccole lamiere per preservarle dall'umidità.
Oltre alle camere di combattimento, altro punto debole dell'opera era rappresentato dall'ingresso (unico, o a volte anche multiplo). Questo solitamente si trovava in direzione opposta a quella dell'ipotetica linea di invasione e, se possibile, veniva realizzato in un'apposita trincea, a volte anche coperta, per celarne l'esistenza (un raro esempio di ingresso unico a botola si ha nell'Opera 7 dello sbarramento Prato Drava). Anche all'ingresso era data infatti una grande importanza per quanto riguarda il mimetismo.
Dopo ogni porta d'accesso, vi era sempre un corridoio a "S" fatto per evitare la possibilità di tiri d'infilata verso l'interno dell'opera, spesso munito di una postazione per fucile mitragliatore (detta "postazione in cunicolo armato") con tiro in direzione della porta d'ingresso per assicurarne la difesa dall'interno.
Nelle opere "tipo 15000" l'ingresso era inoltre difeso da un'apposita caponiera, anch'essa armata con fucili mitragliatori.Solitamente le opere di una certa dimensione avevano due o più ingressi: oltre a quello principale, si costruiva anche un'uscita di emergenza, posta in una posizione più o meno opposta all'entrata principale, per poter avere una via di fuga in caso di penetrazione all'interno dell'opera. Questa poteva essere un'altra porta o, a volte, anche una piccola botola situata nel pavimento o nella parete del corridoio a "S", collegata con uno stretto cunicolo che permetteva di uscire all'esterno spostandosi carponi attraverso un'uscita di soccorso, detta anche "passo d'uomo".
Le opere all'interno avevano lunghi e stretti corridoi, spesso interrotti da porte stagne e da scalinate che portavano alle camere di combattimento, ma anche agli altri piani, dato che le opere potevano essere costruite anche su due o più piani.
Solitamente al piano superiore si trovavano le camere da combattimento, le riservette delle munizioni, il gruppo elettrogeno, i locali per le comunicazioni, il posto comando e i locali servizi, mentre al piano inferiore si trovavano i dormitori (ricoveri), che utilizzavano particolari strutture di letti a castello in ferro (questi altro non erano che dei corridoi allargati). I letti e le loro reti, nel periodo prima della seconda guerra mondiale, erano in ferro, e quindi con l'umidità delle opere, presto si arrugginivano. Nel dopoguerra invece sono stati sostituiti da letti sempre metallici, ma il militare che dormiva dentro l'opera doveva montarsi il suo letto branda, fatto di stoffa, e quindi anche toglierlo quando questo non era utilizzato.
Presso l'ingresso dell'opera solitamente erano dislocate le latrine, con vasi alla turca, che riducevano così la necessità di dover uscire dall'opera. Raramente anche le pareti laterali di questi locali erano piastrellate o contenevano anche gli scarichi d'acqua. Erano inoltre previsti locali adibiti a infermeria.All'interno di ogni opera, grande o piccola che fosse, vi erano sempre delle vasche in eternit per la riserva d'acqua non potabile. Data la non potabilità dell'acqua all'interno di queste vasche, nelle opere vi erano delle apposite taniche che contenevano 5 litri d'acqua potabile ciascuna. Queste taniche in vetro erano isolate termicamente con uno strato di polistirolo e rivestite all'esterno con un prisma in plastica marrone.
Per difendersi da eventuali attacchi con i gas le opere dovevano essere settorizzate per mezzo di compartimenti stagni situati in tutti i rami di corridoio che avevano comunicazione con l'esterno, cioè gli ingressi e gli accessi alle postazioni e agli osservatori. I suddetti compartimenti erano costituiti da una coppia di porte stagne metalliche di origine navale dello spessore di circa 25 mm munite di spioncino e di guarnizioni di tenuta, la cui chiusura era assicurata da una serie di chiavistelli azionati da un dispositivo a crociera. Tra la coppia di porte era previsto uno spazio di almeno 2,5 m per consentire la sosta per il transito di una barella. Per la cronica carenza di materie prime nel periodo precedente alla Seconda Guerra Mondiale, che causava spesso la mancata consegna di buona parte delle porte richieste, queste indicazioni vennero spesso disattese limitando l'installazione di una sola porta stagna per ciascun compartimento previsto.
I compartimenti stagni situati in corrispondenza delle postazioni delle armi assolvevano a due ulteriori funzioni:
impedire che un'eventuale esplosione all'interno della camera di combattimento potesse propagarsi all'interno dell'opera (funzione antisoffio);
impedire che i fumi prodotti dall'azionamento delle armi, in particolare il monossido di carbonio (CO), potessero penetrare all'interno dei locali di ricovero e causare l'intossicazione del personale.Gli ingressi, situati di regola sul rovescio dell'opera o in luoghi protetti da ostacoli naturali dal tiro avversario, erano normalmente bloccati da una porta esterna denominata, in origine, porta "Tipo 1", costituita da un serramento metallico con corazzatura spessa 8 mm, chiusura ermetica con guarnizione in cartone d'amianto, munita di spioncino e sufficientemente robusta per sopportare scoppi o schegge.
Quando non era possibile realizzare l'ingresso in una posizione sufficientemente protetta si ricorreva all'impiego di una porta garitta, costituita da una struttura di acciaio con piastre di corazzatura spesse fino a 30 mm che formavano un avancorpo da cui si poteva attuare un'efficace difesa ravvicinata degli ingressi e dei rovesci dell'opera. Le porte garitta erano dotate di tre feritoie di dimensioni ridotte, con piastra di chiusura interna, che permettevano l'installazione di armi automatiche o di mitragliatrici. La porta garitta poteva anche assolvere la funzione di osservatorio.
Ogni opera progettata dopo il 31 dicembre 1939, data di emanazione della Circolare 15000, era concepita per essere presidiata in modo permanente, ed era allestita per poter ospitare la truppa e il suo relativo comando, dandogli la possibilità di resistere senza aiuti esterni. Per questo motivo all'interno dell'opera erano presenti alcune vasche d'acqua non potabile in eternit e taniche d'acqua potabile, magazzini per viveri e munizioni, impianti d'illuminazione, di ventilazione, di filtraggio e di rigenerazione di aria e infine gli impianti di protezione anti-CO.Prima della II Guerra Mondiale le dotazioni di viveri e munizioni previste per le opere, classificate secondo la nomenclatura introdotta dalla Circolare 15000, erano le seguenti:
"sistemazioni tipo A": viveri per 10 giorni e munizioni per armi automatiche per 30 giorni;
"sistemazioni tipo B": viveri per 5 giorni e munizioni per armi automatiche per 15 giorni;
"sistemazioni tipo C": viveri per 2 giorni e munizioni per armi automatiche per 4 giorni;le scorte di bombe a mano e di munizioni per i pezzi di artiglieria o anticarro erano previste per un periodo più limitato.
La normale autonomia delle opere riutilizzate dopo la II Guerra Mondiale era invece di 8 giorni.
Inizialmente nelle opere di "tipo 200" l'impianto elettrico era in corrente continua. Nella maggior parte delle opere l'energia elettrica veniva fornita da un gruppo elettrogeno del tipo Guidetti Condor U 1620, prodotto dalla ditta Costruzioni Meccaniche Fratelli Guidetti - Motori Universali Condor di Milano, che erogava una potenza massima di 1,62 kW a una tensione compresa tra 72 e 90 V. Tra il generatore e la rete si andavano a interporre degli accumulatori tampone che provvedevano ad alimentare gli utilizzatori nei momenti di non funzionamento del gruppo. Se si tiene conto della poca potenza disponibile, risulta chiaro come le lampade dovessero avere una potenza piuttosto limitata: solitamente compresa tra 16 e 24 W. Erano comunque sempre previste lampade d'emergenza a petrolio o candele sistemate in apposite nicchie distribuite nei locali e lungo i corridoi.
Nei centri di resistenza di minori dimensioni veniva impiegato un gruppo motogeneratore Guidetti Condor PV400, anch'esso prodotto dalla Guidetti, in grado di erogare una potenza massima di 400 W.
Nelle opere di maggiori dimensioni era invece previsto l'impiego di un gruppo elettrogeno da 8 kW, appositamente assemblato dalla ditta "Pellizzari". Nelle batterie in caverna il gruppo elettrogeno da 8 kW coesisteva spesso con quello da 1,62 kW.Nel 1964/65 le opere ripristinate nel dopoguerra vennero allacciate alla rete elettrica Enel con linee in corrente alternata trifase a 380 V da usarsi in tempo di pace, mentre all'occorrenza si potevano sempre utilizzare i gruppi elettrogeni.
Le opere solitamente erano immerse nell'ambiente circostante e dovevano mimetizzarsi perfettamente. Particolare cura veniva data alle feritoie, alle cannoniere e agli ingressi, i punti più esposti.Per le opere della Fanteria d'Arresto, dato l'ambiente pianeggiante e poco consono a nascondere qualcosa, era più difficile mimetizzarle. Per le opere di montagna invece il mimetismo era più semplice, dato che spesso le opere venivano scavate direttamente nella roccia. Infatti tra le molte opere, si possono osservare come siano stati utilizzati materiali che imitano la roccia circostante (ai tempi si fece largo uso di vetroresina) e come sia stata impiantata vegetazione ad hoc.
In alcuni casi sono state mascherate come dei fienili, legnaie o piccole casette di contadini, quindi ricoperte di assi di legno, in modo che non potessero spiccare all'occhio anche in mezzo a un prato (vedi ad esempio il noto "fienile" dell'Opera 23 dello sbarramento di Versciaco o l'Opera 6 bis dello sbarramento di Perca).
In altri casi l'opera veniva mascherata facendole prendere le sembianze di una casa o di un maso, quindi con le feritoie che sembravano finestre e porte (vedi ad esempio l'Opera 3 dello sbarramento del Passo di Cimabanche, o l'Opera 9 dello sbarramento di Dobbiaco).
Altre mimetizzazioni possibili si potevano ottenere simulando la presenza di depositi materiali dell'ANAS o di cabine elettriche, ma queste necessitavano di rimuovere le coperture all'occorrenza.
Nei pressi degli sbarramenti erano quasi sempre presenti delle casermette; si possono andare a distinguere due tipi di casermette:
quelle poste in posizioni leggermente più arretrate, adibite ad alloggiare soldati che avevano il compito di mantenere l'efficienza delle opere, sorvegliarle e in caso di necessità anche provvedere a una immediata riattivazione delle opere, secondo piani ben prestabiliti.
quelle poste in alta quota, solitamente lungo le linee di confine, con la possibilità di sorvegliare da posizioni elevate, e in anticipo, le mosse del nemico.Le casermette difensive furono costruite nel periodo del '38-'41, con lo scopo principale di alloggiare i militi della G.a.F. disposta per la copertura del confine. In Alto Adige, durante il periodo del terrorismo del BAS, alcune casermette furono riattivate e occupate dai reparti alpini e della guardia di finanza in servizio di vigilanza confinaria.
Nelle opere era in funzione un sistema per il ricambio dell'aria, strettamente dipendente dalla compartimentazione degli ambienti realizzata con le porte stagne. L'impianto di ventilazione era costituito da un sistema composto da saracinesche e tubazioni d'aerazione che permetteva di convogliare l'aria proveniente da prese esterne, eventualmente filtrata, ai diversi locali dell'opera per mezzo di ventilatori elettrici o azionati a manovella.
Nelle opere del Vallo Alpino reimpiegate dopo la II Guerra Mondiale il sistema di ventilazione ha subito interventi di miglioramento e semplificazione rispetto a quello previsto dal progetto originale.
L'impiego degli aggressivi chimici nella prima guerra mondiale aveva obbligato a adottare un sistema di protezione collettiva dai gas di combattimento all'interno delle opere del Vallo Alpino. Questo sistema prevedeva la chiusura ermetica di locali interni tramite porte stagne e l'installazione di un sistema centralizzato di ventilazione e filtrazione dell'aria prelevata tramite una serie di prese esterne poste possibilmente in luoghi defilati dal tiro, o di camini corazzati dove questo non fosse possibile. Le prese d'aria dovevano essere sempre multiple per evitare la possibilità di ostruzione o di distruzione contemporanea in caso di tiri di artiglieria. Le tubazioni, prive di scabrosità all'interno e con gli angoli raccordati con curve per diminuire la resistenza al passaggio dell'aria, erano di norma realizzate in ferro zincato e trattate con vernice antiacido all'interno per evitare la corrosione. Le apparecchiature di ventilazione erano ubicate nella parte più interna dell'opera in un locale dedicato lungo il corridoio d'ingresso o in una nicchia che si apriva nella parete del ricovero truppa. Il gruppo di ventilazione poteva essere ad azionamento elettrico, ma doveva sempre essere prevista una serie di ingranaggi moltiplicatori collegati a una coppia di manovelle per consentirne l'azionamento manuale in qualsiasi evenienza.
Secondo le Norme per la costruzione degli elementi delle sistemazioni difensive emesse dall'Ispettorato dell'Arma del Genio del Ministero della Guerra, «L'impianto dovrebbe consentire la ventilazione con aspirazione libera dall'esterno, la ventilazione con filtrazione dell'aria esterna e la ventilazione a circuito chiuso con rigenerazione dell'aria interna.». Questo doveva essere realizzato, secondo lo schema dell'impianto di ventilazione illustrato in figura, con una valvola di scambio a quattro vie che metteva in comunicazione l'ingresso del ventilatore alternativamente con:
il rigeneratore dell'aria, in caso di otturazione delle prese esterne o di esaurimento dei filtri o di presenza di gas tossici sconosciuti.Venivano impiegati filtri antigas tipo S.C.M.35, muniti di bocchettoni a innesto rapido per permetterne la rapida sostituzione e disposti in parallelo per aumentare il volume dell'aria trattata. Il loro numero (due, tre o quattro) variava in funzione della cubatura degli ambienti interessati.Il rigeneratore dell'aria aveva il compito di rimettere in circolo l'aria viziata proveniente dal ricovero, ricca di anidride carbonica (CO2) prodotta dalla respirazione del personale di presidio dell'opera, dopo averla fatta passare attraverso apposite capsule rigeneratrici contenenti sostanze, come il "proxilene", in grado di assorbite il CO2 e produrre contemporaneamente ossigeno, o attraverso capsule contenenti "idrato sodico", che permettevano il solo assorbimento del CO2 e richiedevano l'immissione di ossigeno proveniente da bombole.
L'installazione del rigeneratore d'aria era ritenuta necessaria per le opere che potevano essere soggette a tiri prolungati di artiglieria, in modo da prolungare la possibilità di vita del presidio di altre 9-12 ore in caso di esaurimento dei filtri antigas. La scarsa diffusione dei rigeneratori d'aria è confermata dalla letteratura sulle opere del Vallo Alpino Occidentale pubblicata a partire dall'ultimo decennio del XX secolo e dalle ricostruzioni degli impianti effettuate con i residuati bellici rinvenuti all'interno delle opere stesse (per esempio nell'area museale del Forte Bramafam a Bardonecchia), da cui emergono solo reperti relativi a impianti di ventilazione privi di rigeneratore dell'aria. All'interno di alcune opere "tipo 15000" del confine nord-orientale realizzate nel 1940 sono invece stati rinvenuti i resti di gruppi di ventilazione, realizzati dalla "Aeromeccanica Marelli S.A." di Milano, provvisti di rigeneratore.A valle del ventilatore erano disposte delle saracinesche che permettevano di inviare l'aria al ricovero e alle postazioni delle armi mediante condotte dedicate. Il quadro di controllo dell'impianto prevedeva inoltre un flussimetro per misurare la portata globale dell'aria immessa e una serie di manometri per verificare le pressioni nei vari circuiti di distribuzione.
La ventilazione del locale di ricovero veniva realizzata per mezzo di una serie di bocchette di efflusso munite di deflettori e distribuite con cadenza regolare (circa ogni 6 m) lungo la parete dove si attestavano i letti a castello. Tali bocchette permettevano di regolare la quantità di aria immessa in modo da evitare zone di ristagno o fastidiose correnti. Lungo la parete opposta era situata un'ulteriore tubazione con prese per l'espulsione dell'aria viziata, che veniva convogliata all'esterno attraverso un apposito camino preceduto da una valvola automatica di ritegno che impediva che si stabilisse una circolazione d'aria in senso inverso. La condotta di espulsione, oltre che con l'esterno, avrebbe dovuto essere collegata con il rigeneratore, in modo da permettere il ricircolo dell'aria in caso di necessità.
Le camere di combattimento erano isolate dal resto dell'opera tramite una compartimento stagno, una delle cui funzioni era di evitare che il monossido di carbonio (CO) prodotto dal tiro delle armi potesse penetrare nei locali interni producendo intossicazioni del personale di presidio dell'opera.
La protezione dal monossido di carbonio del personale che operava all'interno delle camere di tiro era invece assicurato per mezzo di apposite maschere antigas collegate con un tubo corrugato flessibile a un collettore che faceva capo alla condotta dell'aria proveniente dall'impianto di ventilazione.
Un'ulteriore bocchetta, collegata con lo stesso circuito di immissione dell'aria pulita, provvedeva inoltre a mantenere in sovrappressione la camera di tiro, in modo che i gas prodotti dalle armi in azione venissero espulsi all'esterno attraverso gli appositi condotti che sboccavano sulla parte superiore della casamatta (o sulla parete frontale quando quest'ultima era completamente incavernata). La sovrappressione nella camera di tiro agiva anche da protezione contro gli attacchi chimici, impedendo l'ingresso dei gas di combattimento attraverso le feritoie o le prese d'aria che servivano per la ventilazione naturale della casamatta quando le armi non erano in funzione.
Nelle opere del Vallo Alpino reimpiegate dopo la seconda guerra mondiale l'impianto di ventilazione centralizzato è stato sostituito con una serie di apparecchiature di diversa tipologia distribuite all'interno dell'opera in prossimità delle installazioni da servire.
dei gruppi aspiratori elettrici per il ricambio dell'aria all'interno dei ricoveri, sussidiati eventualmente da impianti di deumidificazione dell'aria;
dei ventilatori elettrici per assicurare l'afflusso dell'aria nei corridoi che danno accesso alle camere di combattimento;
dei ventilatori centrifughi anti-CO azionati a mano all'esterno di ciascuna camera di combattimento.L'adozione di mezzi individuali per la protezione dagli attacchi NBC (nucleari, batteriologici o chimici) ha inoltre consentito la semplificazione della settorizzazione delle opere con l'eliminazione dei compartimenti stagni.
Rispetto alla situazione ante seconda guerra mondiale le modalità di ventilazione delle camere di combattimento sono rimaste funzionalmente le stesse, ma gli impianti hanno subito le seguenti varianti:
Eliminazione del compartimento stagno all'ingresso della camera di combattimento e impiego di una singola porta stagna con funzione di protezione antisoffio e anti-CO verso l'interno dell'opera.
Adozione di un ventilatore centrifugo manuale posto all'esterno di ciascuna postazione in sostituzione del ventilatore centralizzato. L'aria aspirata localmente veniva immessa nella casamatta da un addetto che faceva ruotare una manovella alla velocità di circa 40 giri al minuto primo. In alcuni rari casi il ventilatore centrifugo aveva invece incorporato un motore elettrico che permetteva di avere una velocità di rotazione costante, senza dover impiegare apposta un soldato.
Interposizione di filtri anti NBC tra il collettore posto sulla condotta dell'aria all'interno della casamatta e i tubi corrugati collegati alle maschere dei serventi all'arma. L'impiego di detti filtri si è reso necessario per sopperire all'eliminazione del gruppo centralizzato di ventilazione e filtrazione dell'aria.Le maschere antigas erano del tipo M34 o M41 se ottiche, sostituite in seguito dal modello M59.
Ogni opera era dotata di almeno una mitragliatrice ed eventualmente di un cannone anticarro. La presenza del pezzo anticarro divenne di norma dopo l'emanazione della Circolare 15000 nelle "opere grosse" e nelle "opere medie" previste dalla circolare stessa.Solitamente l'armamento prevedeva:
Mitragliatrice Fiat Mod. 14/35 per le casematte in calcestruzzo o per le cupole metalliche.
Dal '37 si cercò di sostituirla con il Breda Mod.37, più robusta e precisa; l'ideale per il tiro d'accompagnamento e d'arresto. Fu utilizzata anche nel dopoguerra.
Mitragliatrice Breda Mod.30, utilizzata nelle caponiere per la difesa degli ingressi delle opere, un'arma efficace nel combattimento ravvicinato fino a 500 m (fu successivamente sostituita dal fucile Beretta BM 59).L'artiglieria invece era costituita in generale di due modelli di armi anticarro:
Cannone 57/43 Mod. 1887, posti su appositi affusti a forma di candeliere (erano in realtà cannoni dismessi dalla Regia Marina, prodotti dalla "Nordenfeld"). Fu successivamente sostituito dal 47/32 mod.35.
Cannone 47/32 Mod. 1935, posto su un sostegno a forma di coda di rondine, e ben saldato alle piastre che erano già utilizzate per il 57/43 (quando nelle casematte, non vi era la corazzatura, il cannone veniva installato su un affusto campale). Il modello era prodotto dalla Breda, su concessione della austriaca Böhler.Oltre ai cannoni anticarro, furono utilizzati anche cannoni per il tiro di appoggio e sbarramento:
Cannone 75/27 Mod. 1906, posto su un giunto di forma sferica, collegato a una piastra corazzata di 10 cm (con questo giunto, si riduceva la grandezza della feritoia e inoltre si ottenevano ampi settori di tiro). Questo cannone era costruito dall'Ansaldo, su licenza Krupp.
Obice Škoda da 100/17 Mod.14 e 16, di provenienza austriaca, come preda bellica. Fu utilizzato in casamatta sul proprio affusto campale unicamente presso il caposaldo Col dei Bovi
Cannone d'accompagnamento 65/17 Mod. 1908. Questo pezzo venne preso in considerazione sia all'interno delle opere che in postazioni all'aperto con funzione anticarro (unico esempio noto, Opera 3 sbarramento Malles-Glorenza).Oltre alle armi qui sopra citate, molti sbarramenti erano anche forniti di:
Mortaio da 81 Mod. 35, come difesa degli ingressi e per battere gli angoli morti, grazie al tiro curvo. Inizialmente era impiegato all'esterno delle opere, ma comunque nei pressi degli ingressi. A volte erano previste delle apposite piazzole esterne. Successivamente venne ideate la sua installazione all'interno delle fortificazioni. Poteva essere armato con:
Lanciafiamme di tipo a scomparsa, appositamente studiato per l'utilizzo nelle fortificazioni, con una portata di 50 m;
Le armi individuali dei soldati, come le bombe a mano che potevano essere rilasciate dalle caditoie presenti in alcune opere.L'opera oltre al suo mimetismo, era circondata solitamente da un campo minato e da del filo spinato per la difesa dai guastatori oltre che ad appositi cartelloni indicanti la presenza dell'opera (questi erano in realtà per tenere lontani i curiosi e non i nemici).
Oltre al fossato o muro con funzione anticarro, che solitamente veniva realizzato nel fondovalle per sbarrare la via ai carri dell'invasore, vi erano dei piani tattici per il posizionamento di blocchi stradali e ferroviari e dei piani di fuoco con zone da battere, da adottare in caso di attacco. Spesso le sedi stradali e ferroviarie erano sbarrate all'occorrenza con cavi o con cavalli di frisia.
Si ricorda che oltre alla normale posizione delle armi durante i combattimenti, qualora necessario, le bocche da fuoco potevano venire tolte e appoggiate su appositi cavalletti, e anche coperte con particolari lamierini protettivi, contro acqua e umidità.
Dopo la fine della Seconda Guerra Mondiale, quando le opere vennero riaperte, e nuovamente presidiate, questa volta dagli Alpini d'Arresto e Fanteria d'Arresto, cambiarono in parte gli armamenti delle opere.Mitragliatrici:
Mitragliatrice Breda Mod.37 cal. 8 mm, installata nelle opere in calcestruzzo su apposito affustino (fu successivamente sostituita dalla mitragliatrice MG 42/59 nel 1981-82);
Fucile Beretta BM 59, utilizzato per la difesa ravvicinata delle opere e degli ingressi;
Fucile mitragliatore Bren Mk1 cal.7.62 mm, per la difesa ravvicinata e degli ingressi.
Mitragliatrice MG 42/59, che entro in servizio tra gli anni settanta e ottanta. Ciò comportò in molti casi una modifica degli affusti.
Mitragliatrice pesante contraerea Browning M2 utilizzata nelle postazioni che consentivano un ampio raggio d'azione e campo aperto (nelle postazioni con carro in vasca della fanteria d'arresto o degli alpini d'arresto che andarono ad integrare gli sbarramenti in caverna del dopoguerra).Artiglieria:
Cannone 90/32 MECAR, che andava a sostituire i due modelli precedenti. Questo cannone era di produzione belga, e esisteva nelle versioni leggera "L" e pesante "P";
Cannone 105/25 mod. S.F., di produzione italiana, in sostituzione del 75/27. Questo cannone fu ricavato dal semovente italiano M.43 utilizzato durante la Seconda Guerra Mondiale;
Vecchi carri armati (M4 Sherman, M26 Pershing, M47 Patton), che montano una torretta enucleata, oppure installando l'intero scafo in apposite vasche in cemento. Il primo aveva montato un cannone 76/55 (mod. SF. di produzione inglese, noto anche come "17 libbre"), mentre gli altri due un cannone M-3 da 90/50.
In alcuni casi è stato anche utilizzato lo scafo del Fiat M-15/42.Inoltre le opere erano difese anche con l'impiego di campi minati del cui dislocamento si occupava il genio militare.
Con la dismissione/chiusura delle opere nel 1992, la maggior parte delle armi vennero rimosse, comprese le torrette, carri o parti di esse (quando era possibile farlo, in quanto molte di queste erano saldate nel cemento armato).
All'interno di ogni opera era prevista l'installazione di una rete telefonica e di altri sistemi per collegare le varie postazioni al comando, come tubi portavoce, pannelli con segnali luminosi e acustici, altoparlanti. Tuttavia, se questo fu realizzato, almeno in parte, nelle opere più grosse, dove le comunicazioni a distanza erano strettamente necessarie, lo stesso non avvenne per le opere di minore estensione, in molte delle quali allo scoppio delle ostilità, nel giugno 1940, fu necessario rimanere a portata di voce.I collegamenti esterni erano invece basati sulle stazioni fotofoniche, sostituite in seguito dalle stazioni radio, e sulla rete telefonica con cavo interrato.
I fotofoni erano degli apparati di tipo elettro-ottico che permettevano la trasmissione in full-duplex di un segnale audio per mezzo di un canale di comunicazione basato sull'uso di onde elettromagnetiche nello spettro del visibile o del vicino infrarosso. In pratica il segnale elettrico prodotto da un microfono veniva utilizzato, dopo opportuna amplificazione, per modulare in ampiezza la tensione di alimentazione di una lampada a incandescenza posta in un proiettore ottico, la cui radiazione (nel campo del visibile o dell'infrarosso) veniva inviata in linea retta verso una stazione ricevente. Qui il fascio ottico veniva captato da un sistema catadiottrico costituito da due specchi, nel fuoco del quale era posta una cellula fotoemissiva al cesio che riconvertiva le variazioni luminose in un segnale elettrico che veniva amplificato e inviato a una cuffia con la quale l'operatore poteva ascoltare il messaggio vocale trasmesso dalla stazione corrispondente.
Le stazioni fotofoniche, all'avanguardia per quei tempi, furono messe a disposizione delle autorità militari dal 1935. Esse erano composte da una cassetta contenente la parte elettronica, costituita da un circuito a tubi termoionici alimentato a batterie, e dall'apparato ottico, costituito da due tubi metallici affiancati nei quali erano alloggiati rispettivamente la lampada e la cellula al cesio, sormontati da un mirino per il puntamento verso la stazione con cui si voleva stabilire la comunicazione. Il sistema poteva funzionare con radiazioni visibili o infrarosse applicando appositi schermi di vetro colorato (speciali filtri) davanti al complesso di trasmissione.
Esistevano due tipi di stazione fotofonica che differivano per il diametro dei tubi dell'apparato ottico (115 o 180 mm), dal quale dipendeva la portata utile del sistema. Entrambi i tipi potevano essere impiegati come stazione da campo sistemando l'apparato ottico su un apposito treppiede, ma all'interno delle opere era prevista unicamente l'installazione della stazione da 180 mm, la cui parte ottica veniva sistemata su una staffa solidale con una coppia di tubi affiancati che venivano annegati all'interno di una feritoia di piccole dimensioni, detta condotto fotofonico, che traforava la massa muraria o rocciosa di protezione del blocco in direzione della postazione fotofonica dell'opera corrispondente. Le stazioni fotofoniche erano normalmente ubicate nei blocchi d'ingresso e nelle camere di combattimento o, in alcuni casi, in ambienti espressamente dedicati.
Questo sistema permetteva, in teoria, una comunicazione fino ai 6 km di distanza di giorno e 10 km (circa) di notte. In pratica le condizioni atmosferiche degli ambienti di montagna, caratterizzati frequentemente da foschia o nuvolosità bassa, ne condizionavano pesantemente le prestazioni operative, impedendo a volte l'intelligibilità delle comunicazioni. A tale proposito il Maresciallo Badoglio così scriveva nella Relazione sull'ispezione compiuta alle nostre sistemazioni difensive del Moncenisio nei giorni 16 e 17 maggio 1940 - XVIII: «Le stazioni fotofoniche nelle opere presentano l'inconveniente che, in caso di azione, è prevedibile che non diano adeguato rendimento. È già allo studio la sostituzione di esse con stazioni radiofoniche a onde corte.»
Data la poca affidabilità dei sistemi fotofonici in caso di nebbia o fumo denso, si decise di munire l'opera con delle radio.
Un primo modello di radio fu la R4/D, successivamente sostituito dal modello RF4/D. Queste radio, oltre a essere ingombranti (antenne di 20 m, di tipo a dipolo) e pesanti (la R4/D pesava 152 kg), avevano una portata di 50–60 km, e operavano attorno ai 1.300-4.285 kHz la prima e 1.270-4.300 kHz la seconda. Spesso il condotto della fotofonica veniva utilizzato per riporre l'antenna.Soprattutto dopo la Seconda Guerra Mondiale, gli apparecchi radio ebbero un ruolo sempre più importante nelle comunicazioni e le opere ripristinate furono dotate di sistemi radio idonei al funzionamento anche dall'interno delle stesse mediante apparati suppletivi denominati “Complessi aggiuntivi OB/9”, che comprendevano un'antenna tipo stilo, un cavo coassiale di collegamento, un adattatore d'antenna e un picchetto con isolatore per il sostegno dell'antenna stessa. Alcuni dei modelli di radio usati furono:
Stazione "CPRC-26". Questo apparecchio in radiofonia FM semplice, veniva usato per mantenere i contatti dall'interno dell'opera con il "plotone difesa vicina", quando questo usciva dall'opera ad esempio per pattugliamenti. La radio aveva le dimensioni 28,5x26x10,2 cm, con un peso complessivo di 4,8 kg (inclusi gli accessori, le batterie e la borsa). La radio aveva sei canali, con una gamma di frequenze compresa tra i 47 e i 55,4 MHz. Le pile davano alla radio un'autonomia di 20 ore. Utilizzando la propria antenna stilo, l'apparecchio aveva una portata di 1,5 km, che poteva aumentare fino a 3 km, se l'antenna veniva allungata aggiungendo uno spezzone di filo di 1,22 m.
Stazione "SCR-300". Questo apparecchio in radiofonia FM semplice, veniva usato per mantenere i contatti dall'interno dell'opera con il "plotone difesa vicina", ma anche per la comunicazione opera-opera. La radio aveva le dimensioni 28x43x15 cm, con un peso complessivo di 15 kg (inclusi gli accessori, le batterie e la borsa). La radio aveva 40 canali, con frequenze attorno ai 48 MHz. A seconda delle pile che venivano utilizzate, la radio poteva avere un'autonomia di 10 o 20 ore. La radio aveva due antenne in dotazione, quella a stilo corta, e quella a stilo lunga, che davano rispettivamente una portata di 3 e 5 km.
Stazione "AN/GRC-9". Questo apparecchio in radiofonia AM (semplice e non), veniva usato per mantenere i collegamenti dal comando sbarramento ai comandi superiori. La radio era composta da tre parti fondamentali e distinte: un cofano apparati con dimensioni 40x29x22 cm, per un peso di 15 kg, un cofano alimentatore-vibratore di dimensioni 45x24x27 cm, per un peso di 37 kg e un cofano alimentatore-survoltore di dimensioni 33x28x30 cm, con un peso di 16 kg. Complessivamente l'apparecchio aveva un peso di 80 kg. La radio funzionava tra i due e i 12 MHz. Per l'alimentazione dell'apparato potevano essere adottate tre soluzioni, che fornivano rispettivamente 6, 12, o 24 V, e quindi davano rispettivamente 5, 8, o 14 ore di autonomia. A seconda dell'antenna la radio poteva ottenere una portata differente. Se veniva usata l'antenna a stilo, che poteva essere composta da 5 elementi lunghi 1 m, raggiungeva i 25 km in fonia, e 56 km in telegrafia. Se invece si utilizzava un'antenna filare, la radio raggiungeva i 40 km di portata in fonia, e 120 km in telegrafia.
Per quanto riguarda le opere del Vallo Alpino Settentrionale, i collegamenti telefonici esterni, presi in considerazione nelle varie circolari dell'Ispettorato dell'Arma del Genio (I.A.G.), iniziarono a essere previsti nei progetti degli anni quaranta, ma non furono ritenuti di primaria importanza, visto che la maggior parte delle opere non erano ancora completate. Così, alla sospensione dei lavori ('41-'42), nessuna opera era dotata di tale collegamento.
A ciò si mise rimedio nel dopoguerra, con il reimpiego di alcune opere che furono così dotate di rete telefonica sia interna che esterna.
apparato telefonico da campo tipo "EE-8". Fu usato per i collegamenti interni dell'opera. L'apparato era sistemato all'interno di una custodia in cuoio o di tela di dimensioni 26x21x11 cm, con un peso complessivo dell'apparato (incluse le pile) di 5,1 kg. L'alimentazione era fornita da due pile BA-30 poste in serie, che fornivano una tensione di 3 V.
centralino telefonico campale tipo "UC", a 10 linee. Fu usato per i collegamenti interni ma anche esterni verso le altre opere dello sbarramento. L'apparecchio era costituito principalmente da una scatola metallica di dimensioni 53x20x20 cm, per un peso totale dell'apparecchio di 21,5 kg. L'alimentazione era fornita da 3 pile WB-0/200 poste in serie, che fornivano una tensione di 4,5 V.
centralino telefonico campale "SB-22/PT", che andava a sostituire all'inizio degli anni ottanta il modello "UC", aumentando le linee a 12. Fu usato per i collegamenti interni ma anche esterni verso le altre opere dello sbarramento. L'apparecchio era costituito principalmente da una scatola metallico a tenuta stagna di dimensioni 13x39x33 cm, per un peso complessivo dell'apparato di 14 kg. Per l'alimentazione servivano 2 pile BA-30 collegate in serie che fornivano in uscita 3 V. Di queste ne servivano due per il microtelefono, e altrettante per l'illuminazione e alimentazione suoneria.In sostanza si può affermare che, all'interno dell'opera, i locali principali fossero muniti di apparecchi telefonici portatili, collegati tramite un apposito impianto al centralino telefonico.
All'interno dei bunker si utilizzava una particolare simbologia, che oltre a una identificazione progressiva relativa alle postazioni di fuoco, indicava i locali e gli equipaggiamenti all'interno delle opere. Il tipo di simbologia utilizzata, per quanto simile era diversa a seconda del periodo (prima della guerra e nel dopo guerra) e anche a seconda se si trattasse di opera da montagna o da pianura.
Solitamente in tutte le opere all'ingresso dell'opera si trovavano comunque delle indicazioni o nei casi migliori un cartello di alluminio che indicava il numero e la tipologia delle postazioni da fuoco, e quindi gli eventuali vari locali con le funzioni di camerata o di riserva ad esempio.
All'inizio della vita vera e propria delle opere la simbologia utilizzata erano in realtà delle scritte sui muri, in diversi stili e colori (solitamente nere, gialle o rosse), dovuti probabilmente soltanto al particolare estro creativo del pittore. Una segnaletica di questo tipo naturalmente aveva una longevità breve, ed è quindi difficile oggigiorno trovarne in condizioni ottimali. Alcune scritte di questo tipo, realizzate con vernice nera e apposite maschere per caratteri stampatello, sono tuttora presenti in buono stato di conservazione in qualche opera del Vallo Alpino Occidentale.Nel dopoguerra e soprattutto nelle opere di montagna i cartelli erano normalmente costituiti da simboli bianchi stampati su sfondo nero incorniciato di bianco, stampati su cartellini di plastica di forma quadrata, che potevano essere appesi da soli o aggregati ad altri, formando così un cartello più complesso. Per elevare il grado della loro visibilità, solitamente i simboli erano rifrangenti.
A volte al posto dei numeri per indicare le diverse postazioni per arma presenti nell'opera, veniva aggiunta una lettera "M" o "P" prima del numero. Questa distinzione stava a indicare la differenza di postazione presente: mitragliatrice o cannone anticarro.
Oltre a questi cartelli continuava a essere usata la tecnica dei caratteri stampatello realizzati con maschere e vernice nera.
Massimo Ascoli e Flavio Russo, La difesa dell'arco alpino (1862-1940), Roma, Stato maggiore dell'esercito, Ufficio storico, 1999,  pp. 270, SBN IT\ICCU\RAV\0689433.
 Davide Bagnaschino e Pier Giorgio Corino, Alta Roja Fortificata, Borgone di Susa (TO), editore Melli, 2001,  pp. 208, ISBN non esistente.
 Davide Bagnaschino, Il Vallo Alpino a Cima Marta, Arma di Taggia (IM), editore Atene Edizioni, novembre 2002,  pp. 272, ISBN 88-88330-03-8.
 Davide Bagnaschino, Il Vallo Alpino - Le armi (PDF), Mortola (IM), edizione completa (fuori commercio) a cura dell'autore (priva di disegni nella versione PDF), terza ristampa aprile 1996  [giugno 1994]. URL consultato il 10 giugno 2010 (archiviato dall'url originale il 22 luglio 2011).
 Alessandro Bernasconi, Massimo Ascoli e Maurizio Lucarelli, Fortezze e soldati ai confini d'Italia, editore Temi, 2004,  pp. 188, ISBN 88-85114-79-2.
 Alessandro Bernasconi e Collavo Daniela, Dei sacri confini guardia sicura, editore Temi, 2002,  pp. 312, ISBN 88-85114-71-7.
 Alessandro Bernasconi e Giovanni Muran, Le fortificazioni del Vallo Alpino Littorio in Alto Adige, Trento, editore Temi, maggio 1999,  pp. 328, ISBN 88-85114-18-0.
 Alessandro Bernasconi e Giovanni Muran, Il testimone di cemento - Le fortificazioni del "Vallo Alpino Littorio" in Cadore, Carnia e Tarvisiano, Udine, editore La Nuova Base Editrice, maggio 2009,  pp. 498 + CD con allegati storici e tecnici, ISBN 86-329-0394-2.
 Marco Boglione, L'Italia Murata, Torino, editore Blu, 2012,  pp. 288, ISBN 978-88-7904-129-4.
 Marco Boglione, Le Strade dei Cannoni, Torino, editore Blu, 2005  [2003],  pp. 336, ISBN 88-87417-68-7.
 Marco Boglione, Le Strade dei Forti, Torino, editore Blu, 2010  [maggio 2010],  pp. 240, ISBN 978-88-7904-073-0.
 Edoardo Castellano, Distruggete lo Chaberton, Borgone di Susa (TO), editore Tipolito Melli s.n.c., novembre 1983,  pp. 152, ISBN non esistente.
 Pier Giorgio Corino e Piero Gastaldo, La montagna fortificata, Borgone di Susa (TO), editore Melli, aprile 1993,  pp. 364, ISBN non esistente.
 Pier Giorgio Corino, L'opera in caverna del Vallo Alpino, Borgone di Susa (TO), editore Melli, 1995,  pp. 96, ISBN non esistente.
 Pier Giorgio Corino, Valle Stura Fortificata, Borgone di Susa (TO), editore Melli, marzo 1997,  pp. 224, ISBN non esistente.
 Pier Giorgio Corino, VIII Settore G.a.F. - Il Vallo Alpino nella conca di Bardonecchia, Torino, Elena Morea Editore, luglio 2007,  pp. 112, ISBN 978-88-95395-03-6.
 Basilio Di Martino, Spie italiane contro forti austriaci. Lo studio della linea fortificata austriaca sugli altopiani trentini, Vicenza, Rossato, 1998,  pp. 96, ISBN 88-8130-059-1.
 Buzz Midnight, Sentinelle. Le fortificazioni del 33° Ardenza, Trieste, editore Blurb, 2010,  pp. 160.
 Mauro Minola e Beppe Ronco, Fortificazioni nell'arco Alpino, Ivrea, editore Priuli e Verlucca, 1998,  pp. 120, ISBN 978-88-8068-085-7.
 Mauro Minola e Ottavio Zetta, Moncenisio - Battaglie e fortificazioni, Sant'Ambrogio (TO), editore Susalibri, ottobre 2007,  pp. 304, ISBN non esistente.
 Mauro Minola, Battaglie di confine della Seconda Guerra Mondiale, Sant'Ambrogio (TO), editore Susalibri, maggio 2010,  pp. 304, ISBN non esistente.
 Elvio Pederzolli, Rupi murate, Trento, editore Panorama, 2007,  pp. 96, ISBN 88-7389-053-9.
(IT, DE) Josef Urthaler, Christina Niederkofler e Andrea Pozza, Bunker, 2ª ed., editore Athesia, 2006  [2005],  pp. 244, ISBN 88-8266-392-2.
 Diego Vaschetto, Strade e sentieri del Vallo Alpino - Mete storiche delle Alpi occidentali, Torino, editore Capricorno, 2008, ISBN 978-88-7707-101-9.
 Vallo Alpino: fortificazioni, mappe e schede descrittive delle singole opere, su valloalpino.org.
 Le fortificazioni del Vallo Alpino in provincia di Cuneo, su utenti.lycos.it. URL consultato il 16 dicembre 2006 (archiviato dall'url originale il 12 ottobre 2007).
 Bunker Blog: Blog sul Vallo Alpino con speciale riguardo per le fortificazioni nel territorio dell'Alto Adige, su heimopruenster.com.
 Vallo alpino del littorio nelle attuali Slovenia e Croazia (1920-1943), su valloalpino.com.
 Storia Montagne Fortificazioni, del Cai Ligure, su cailiguregenova.it. URL consultato il 26 maggio 2009 (archiviato dall'url originale il 14 luglio 2007).
(DE) Der Alpenwall in Südtirol, su kleiner-steinfisch.de. URL consultato il 28 aprile 2010 (archiviato dall'url originale il 19 luglio 2011).
 Bunker-pedia, su bunkertigullio.altervista.org (archiviato dall'url originale il 29 gennaio 2009). - alcune definizioni di termini tecnici
