
La chiesa dell'Ascensione o di San Salvatore è un edificio religioso che si trova a Cabbio, frazione di Breggia in Canton Ticino.
La struttura viene citata per la prima volta in documenti storici risalenti al 1554. Fra il 1780 ed il 1795 venne completamente ricostruita.
La chiesa ha una pianta ad unica navata, affiancata da dua cappelle laterali e ricoperta con una volta a vela. Sul transetto la copertura si conclude in una cupola.
Virgilio Gilardoni, Il Romanico. Catalogo dei monumenti nella Repubblica e Cantone del Ticino, La Vesconta, Casagrande S.A., Bellinzona 1967, 241.
Giuseppe Martinola, Inventario d'Arte del Mendrisiotto, I, Edizioni dello Stato, Bellinzona 1975, 88-95.
Bernhard Anderes, Guida d'Arte della Svizzera Italiana, Edizioni Trelingue, Porza-Lugano 1980, 384.

La chiesa dell'Immacolata di Nazareth è una delle chiese monumentali di Napoli; è sita in via dell'Eremo 26. 
La struttura fa parte del piccolo borgo di Nazareth, situato nella zona dei Camaldoli. Ha origini molto antiche, (fu costruita nel 1200): è appartenuta a varie famiglie nobiliari, proprietarie dei terreni in questione.
Al suo interno, possiede delle rilevanti tracce gotiche del 1300 circa e un rilievo marmoreo raggifurante la Madonna col bambino, dello stesso periodo. La chiesa è provvista anche di una terrazza panoramica.
Touring Ed., Napoli, Guide rosse 2007, Codice EAN 9788836543441 (riconoscimento anche da parte del ministero per i beni e le attività culturali)
 Sito della parrocchia, su reginaparadisi.it. URL consultato il 4 ottobre 2013 (archiviato dall'url originale il 5 ottobre 2013).
La chiesa della Beata Vergine della Molinà è un edificio di culto cattolico italiano sito nel comune di Domegge di Cadore, al confine con Calalzo. Prende il nome dal torrente Molinà, affluente di destra del fiume Piave che scava un burrone dipinto da molti paesaggisti italiani e stranieri per la posizione straordinariamente bella ed impervia sopra il quale sorge la chiesetta.
Nell'anno 1510 gli abitanti di Domegge, che avevano visto il Cadore ripetutamente invaso dalle truppe di Massimiliano d'Austria, sollevati dalla vittoria inflitta agli invasori a Vallesella, costruirono come ex voto la chiesa della Beata Vergine al Molinà laddove prima sorgeva un semplice altare. I lavori furono presieduti dal maestro carnico Nicolò Ruopel, sostenuti grazie alle elemosine ed alle beneficenze dei fedeli. Anche se non è dato sapere quanto siano durati i lavori con certezza si conosce la data in cui essi finirono: infatti nel 1515 la chiesa era completata. La struttura fu ampliata ad opera della Confraternita dei Battuti nel 1579 con l'aggiunta di una seconda cappella in onore di Santa Apollonia, gemella alla prima, che si erge su di un pilastro roccioso isolato. 
Una volta completata la costruzione, fu consacrata nel 1582. Annessa alla chiesa vi è la sacrestia, sopra la quale è posta una stanza nella quale probabilmente vi abitavano dei cappellani; successivamente venne anche abitata, per qualche tempo, dai frati del Monte Froppa prima che questi si ritirassero nell'Eremo dei Romiti di Monte Froppa.
La chiesa subì nei secoli successivi alla sua nascita reiterati danni: solo nella storia recente una prima volta fu danneggiata dalle truppe che la adibirono a magazzino nella Prima guerra mondiale; una seconda volta subì gravi lesioni dall'esplosione per l'abbattimento del ponte adiacente durante la ritirata. Restaurata, e ridonata al culto, dovette subire per la seconda volta nel 1944 dei danni per il brillamento del ponte in cemento.
La pianta a forma di poligono irregolare è sostenuta ai lati che guardano il burrone da barbacani che conferiscono alla struttura stessa molta più stabilità.
Nell'interno ci sono due cappelle, di uguale grandezza e separate solamente da una colonna quadrata alla quale sono collegate due colonnine dalle quali si dipartono nervature che costituiscono la base del reticolato che ricopre le volte. La chiesa contiene poche opere d'arte che sono costituite da un affresco raffigurante la Madonna in trono, che secondo fonti autorevoli dovrebbe risalire al 1350. A questo affresco sono stati aggiunti nel 1400 degli angeli e dei putti.  Questo affresco, in cattivo stato di conservazione, è di per sé poco dinamico, le figure sono ieratiche, le raffigurazioni ingenue.
Sull'altro altare (costruito quando sorse la seconda navata) vi era un dipinto, attribuito a Marco Vecellio, raffigurante santa Apollonia e la Vergine che fu portato, per salvarlo dall'invasione del 1917, nella parrocchiale di Domegge; questo dipinto è stato sostituito da una copia dovuta alla mano di Cherubin di Valle di Cadore. Esiste ancora un crocefisso ligneo, di discreta fattura, probabilmente di scuola brustoloniana. Il crocefisso non ha una posizione simbolica, realistica e espressiva la figura del Cristo.
Si narra che al momento della costruzione della chiesa il paese di Calalzo la volesse nel suo territorio sulla destra del torrente Molinà, ma l'opposizione della popolazione di Domegge fu decisa, per cui si iniziò a costruire la chiesa sul sito dove sorge oggi.
Poste le fondazioni si incominciarono a costruire i muri perimetrali però, appena questi raggiunsero una data altezza, ogni notte gli abitanti di Calalzo scendevano in forze sul ponte, demolivano i muri costruiti nella giornata e li ricomponevano sulla loro sponda. 
Ogni mattina tuttavia vedevano i muri ritornati inspiegabilmente sulla sponda appartenente al comune di Domegge, tanto che gli operai che la stavano costruendo non si erano mai accorti di nulla. Continuò così per giorni: naturalmente più passava il tempo, più grande era il muro da demolire e da ricostruire, ma ogni giorno era al suo posto sulla sponda di Domegge.Una notte, dopo l'ennesima fatica, trasportato il muro sul versante di Calalzo, un gruppetto di quel paese rimase a spiare cosa avvenisse nella notte. Ad un certo punto la leggenda vuole che una bellissima signora vestita di raso lucente giunse sul posto con uno stuolo d'angeli. In un attimo e silenziosamente i muri vennero riportati dall'altra parte del torrente, nel territorio di Domegge.
Da quella notte, diffusasi la voce, più nessuno si azzardò a toccare un sasso e la chiesa sorse nel luogo odierno.
Antonio Chiades, Un antico implorare - Dodici momenti di spiritualità in Cadore, Treviso, Canova Edizioni,  ISBN 978-88-8409-224-3

La chiesa della Purificazione della Beata Vergine Maria è la parrocchiale di Santa Maria di Feletto (TV).
La prima citazione di una chiesa a Santa Maria di Feletto risale al 1369 e si sa che era filiale della pieve di San Pietro. La chiesetta fu riedificata nel 1474 e consacrata 25 maggio 1480 dal vescovo di Ceneda Nicolò Trevisan. Nello stesso periodo fu eretta a parrocchiale. 
L'attuale parrocchiale venne edificata nel 1754 e la consacrazione fu impartita il 20 maggio 1767 dal vescovo Lorenzo Da Ponte. Nel 1794 il campanile, risalente al Quattrocento, fu innalzato con la costruzione della cuspide. 
Esternamente si presenta con una facciata a capanna terminata da timpano; è aperta da un portale affiancato da due finestre rettangolari. Sulla sinistra si erge il campanile, struttura quattrocentesca, con bifore, orologio dipinto sul lato nord e cuspide, aggiunta, come già detto sopra, nel tardo Settecento.
All'interno sono custodite alcune delle ultime opere di Giovanni De Min (1859), nonché una pala d'altare del 1665, di autore ignoto, rappresentante I Quindici Misteri del Rosario, la Vergine Maria e i santi Caterina da Siena e Domenico.

È ubicata lungo il corso Ruggero, di fronte al palazzo dell'ex Municipio. Costruita presumibilmente intorno al 1511, fu danneggiata nel 1964 per il crollo dell'edificio adiacente.
Sulla facciata presenta un grande rosone, che sormonta il portale scolpito con un rilievo dell'"Annunciazione", Il portale è stato smontato e rimontato più in basso nella seconda metà del XIX secolo in seguito all'abbassamento del piano stradale, che ha comportato anche la creazione di due scale interne. Il campanile non molto alto, fiancheggia la facciata e presenta una bifora.
L'interno è a pianta rettangolare allungata e a navata unica, con abside sul fondo. Al di sotto della chiesa è un'ampia cripta destinata in passato alle sepolture: secondo la tradizione vi sarebbe stato sepolto Jacopo Del Duca e fino alla metà del XX secolo vi erano conservati i corpi mummificati dei membri di alcune famiglie nobili locali.
Vi è custodita inoltre una statua lignea dell'"Addolorata" (oggi nella chiesa di San Francesco) che tradizionalmente viene portata in processione il venerdì santo.

La chiesa di San Bernardino da Siena è un luogo di culto cattolico del comune italiano di Amantea, in provincia di Cosenza in Calabria.
La chiesa, risalente alla prima metà del Quattrocento e dichiarata monumento nazionale, è affiancata da un altro luogo di culto più piccolo un tempo sede dell'arciconfraternita dell'Immacolata Concezione, l'oratorio dei Nobili, e dal convento dei frati minori osservanti, fondato nel 1436 e nuovamente occupato dai frati a partire dal 1995, dopo la loro ultima partenza dall'edificio avvenuta nel 1861.
La fondazione del convento amanteota dei frati minori osservanti in contrada Rota fu autorizzata da papa Eugenio IV con il Breve apostolico dato in Bologna il 24 settembre 1436: probabilmente il papa si interessò della questione, di carattere meramente locale, grazie all'intervento del suo cameriere privato, il nobile amanteota Giovanni Cozza. I minori osservanti si erano già installati in altre località della Calabria, dove l'ordine era stato portato dal beato Tommaso Bellacci da Firenze: a Tropea e Cosenza nel 1421, a Mesoraca nel 1428, a Reggio Calabria nel 1431, a Cinquefrondi nello stesso 1436 di Amantea.In tutti questi casi, i minori osservanti avevano occupato luoghi di culto abbandonati da altri ordini religiosi: ciò avvenne probabilmente anche ad Amantea. Infatti il Breve apostolico firmato da Eugenio IV parla, come notato dallo studioso Francesco Samà, di una "licentia acceptandi" ("permesso di accettare") il convento, ovvero un convento probabilmente già esisteva e non bisognava costruirlo, poiché l'Università ed i cittadini di Amantea avevano offerto quei locali abbandonati agli osservanti. Inoltre, la vecchia campana della chiesa, conservata attualmente nel chiostro del convento, riporta un'iscrizione che data la prima fusione della stessa al 1404. Infine, lo studioso Alessandro Tedesco ha individuato in un atto notarile riguardante la realizzazione del dittico marmoreo per l'oratorio dei Nobili, datato 1491, la testimonianza che circa sessant'anni dopo l'installazione degli osservanti nel convento e la conseguente intitolazione della chiesa a san Bernardino da Siena, la popolazione continuava a chiamare la chiesa con l'antica denominazione di "monasterium Sancti Francisci de Amantea". Da tutto ciò, si deduce che i primi occupanti del convento erano stati alcuni frati minori conventuali che avevano abbandonato il convento francescano sito nel quartiere Catocastro ai piedi del castello di Amantea presso la chiesa di San Francesco d'Assisi, oggi in rovina.Nel Quattrocento il convento fu oggetto di alcune visite illustri: infatti vi soggiornarono san Francesco di Paola, il minore osservante cosentino padre Antonio Scozzetta, morto ad Amantea in odor di santità, il vicario generale dei minori osservanti Pietro di Napoli ed il duca di Calabria Alfonso II di Napoli.
Nel 1581 venne fondata l'arciconfraternita dell'Immacolata Concezione, una confraternita riservata ai soli nobili della città: i ceti più bassi ed i marinai, invece, si radunavano nella confraternita del Santissimo Rosario. L'arciconfraternita dell'Immacolata Concezione scelse come propria sede la chiesa di San Bernardino, ed a partire dal 1592 iniziò la costruzione dell'oratorio dei Nobili. Questo oratorio fu realizzato nel sito della cappella di giuspatronato della famiglia Cavallo, di recente imparentatasi con un'altra nobile famiglia amanteota, i Baldacchini, attraverso il matrimonio tra Giacomo Cavallo e Prudenza Baldacchini: furono proprio questi coniugi a commissionare, nel 1608, il proprio sepolcro da collocare nell'oratorio allo scultore messinese Pietro Barbalonga. Il Barbalonga fu richiamato all'oratorio dei Nobili nel 1619, quando il primo rettore dell'arciconfraternita, il nobile amanteota Fabrizio Mirabelli, gli commissionò il sepolcro di famiglia.
Il terremoto del 1638 danneggiò gravemente la chiesa, determinando il crollo del campanile, che fu in seguito a più riprese ricostruito e danneggiato da altri terremoti. Dopo la peste del 1656, l'arciconfraternita dell'Immacolata Concezione intraprese nuovi lavori nell'oratorio dei Nobili, ed i minori osservanti incominciarono a vendere lo spazio per singole sepolture o fosse familiari sotto il pavimento della chiesa, allo scopo evidente di "fare cassa" per il mantenimento del convento. Tra gli altri personaggi che furono sepolti nella chiesa ci furono il governatore di Amantea Giacinto Santucci († 1664), i castellani Antonio Spiriti († 1769), Pasquale Gabriele († 1787), Giuseppe Poerio († 1801), il soldato Casimiro Belluomo († 1785), il medico Ignazio de Fazio ed i suoi eredi e successori (dietro pagamento di un canone annuo di 10 carlini come stabilito nel 1672), il sacerdote Giovanni Battista Posa (dietro pagamento di 8 ducati come stabilito nel 1676), il nobile amanteota vescovo di Termoli Antonio Mirabelli († 1688).Il terremoto del 1783 danneggiò gravemente la chiesa facendo crollare il campanile, ricostruito dopo il precedente sisma del 1638, e parte del portico d'ingresso.Durante l'assedio di Amantea del 1806-1807 ad opera dell'esercito francese comandato dai generali Guillaume Philibert Duhesme, Jean Reynier e Jean Antoine Verdier, gli assedianti si accamparono presso San Bernardino, sito fuori le mura cittadine, bombardando da questa piazza il castello di Amantea, che capitolò solo il 7 febbraio 1807, dopo due mesi di assedio.Il convento, saccheggiato dai soldati francesi e svuotato dei frati, fu chiuso ufficialmente il 7 agosto 1809, dopo l'approvazione delle leggi eversive dei beni ecclesiastici nel Regno di Napoli. La proprietà dell'immobile passò al demanio, che affittò la chiesa ed il convento al nobile amanteota Giulio Sacchi il 5 settembre 1812, dietro pagamento del canone annuo di 42.97 ducati (ma il valore stimato del complesso ammontava a quasi 5000 ducati). Il Sacchi trasformò il convento nel proprio palazzo anche se ben presto, dopo la sconfitta di Napoleone Bonaparte, il congresso di Vienna, la fucilazione di Gioacchino Murat a Pizzo Calabro il 13 ottobre 1815 ed il ritorno di Ferdinando II di Borbone a Napoli, i frati minori osservanti tornarono in possesso del convento, ma solo per cedere la proprietà dello stabile e della chiesa alla diocesi di Tropea, che chiamò ad occuparlo la Congregazione del Santissimo Redentore, comunemente chiamata dei "redentoristi" o "liguorini": questi occuparono il convento l'11 febbraio 1833.
I "liguorini" non furono ben accetti dalla popolazione amanteota, anche perché non erano in condizione di abitare stabilmente il convento, anche perché l'edificio era ormai in via di crollo: nel 1843 iniziò addirittura una controversia tra i religiosi ed il Decurionato di Amantea in merito ad un corso d'acqua a carattere torrentizio che, a causa dell'inadempienza dell'amministrazione, aveva invaso le terre dei religiosi. Così già nel 1842 l'arciconfraternita dell'Immacolata Concezione manifestò il desiderio di acquistare il convento per destinarlo nuovamente a residenza dei frati minori osservanti, desiderio messo in atto solo nel 1847: del resto già gli stessi "liguorini" nel 1845 convennero che era meglio riaprire il convento dei minori osservanti, data la loro impossibilità a presidiare il convento ed il danno che ne riceveva la comunità cristiana amanteota.
Nel 1851-1852 erano stati eseguiti dall'arciconfraternita alcuni necessari lavori di restauro alla chiesa, per un costo totale di 1366 ducati, e nel 1854 alcuni locali del convento furono affittati a famiglie private, mentre gran parte del fabbricato rimaneva in restauro. Nell'Ottocento venne anche costruito un auditorium sopra la navata sinistra, ad uso di sala di riunione e luogo di concerti. Ferdinando II di Borbone autorizzò la riapertura del convento dei frati minori osservanti il 10 agosto 1855, ed il 7 novembre di quello stesso anno venne siglato l'atto notarile che prevedeva che l'arciconfraternita dell'Immacolata Concezione versasse per l'affitto del convento e della chiesa 25 ducati ai "liguorini" e che gli osservanti versassero la stessa somma all'arciconfraternita.Il convento venne definitivamente chiuso dopo l'Unità d'Italia in conseguenza del regio decreto legge eversivo dei beni ecclesiastici emanato il 12 febbraio 1861. Sebbene nel 1862 il prefetto di Cosenza avesse autorizzato i frati a rientrare a San Bernardino, essi non accolsero l'invito, probabilmente per scarsezza di individui, come era accaduto anche in altri conventi della provincia. L'edificio tornò proprietà del demanio, e fu danneggiato dal terremoto del 1905, il sisma che ebbe epicentro presso il Monte Poro nell'attuale provincia di Vibo Valentia in occasione del quale si è registrato il più alto valore strumentale della magnitudo mai riscontrato in Italia: a San Bernardino i danni si limitarono al crollo della sommità del campanile e del tetto della prima campata della chiesa.L'attuale aspetto della chiesa è in larga parte dovuto agli interventi diretti da Gilberto Martelli nel 1953, che previdero il ripristino dell'antica ed essenziale architettura gotica a scapito degli altari marmorei barocchi posti nelle cappelle laterali, ed all'esterno la risistemazione del portico d'ingresso.Questi interventi furono consolidati e rinnovati dagli ultimi restauri subiti dalla chiesa, all'inizio degli anno novanta, con la ripavimentazione dell'intero complesso in mattonelle quadrate di terracotta e la realizzazione degli impianti elettrici e d'illuminazione. Nel 1995 infatti i frati minori osservanti tornarono ad Amantea, dopo oltre un secolo di assenza.Se la chiesa, dipendente dalla parrocchia della collegiata di San Biagio, fu sempre officiata, nonostante le cattive condizioni del campanile e le copiose infiltrazioni d'acqua nella parete sud, il convento fu adibito a diversi usi: prima sede di alcuni uffici comunali, dell'archivio comunale e scuola secondaria di primo grado, poi centro di igiene mentale ed in seguito sede dell'azienda sanitaria locale, solo dopo i summenzionati lavoro dei primi anni novanta è stato ripristinato ed adibito alla sua funzione originaria.
Il portico d'ingresso della chiesa è inquadrato tra il campanile e l'angolo nord-ovest del convento, quella che ospita l'oratorio dei Nobili: è sopraelevato di due metri dal suolo, e vi si accede attraverso una scalinata che tende a restringersi verso l'alto. Gli interventi del 1953 hanno riportato il portico al suo originario aspetto quattrocentesco, con le cinque arcate ogivali sorrette da pilastri poligonali binati con capitelli a goccia montati su alti plinti, il tutto in arenaria locale: dopo il terremoto del 1783 infatti l'arcata centrale, quella d'accesso al portico, era stata trasformata a tutto sesto a mo' di serliana, con il beneficio che si rendeva visibile il portale d'ingresso della chiesa ma l'aspetto negativo di sconvolgere l'architettura del portico. In origine il portico era aperto su due lati, ma dopo il terremoto del 1638 lo spostamento del campanile impose la chiusura delle due arcate ogivali poste verso nord: gli interventi degli anni novanta hanno posto in luce i resti di queste arcate nella base della parete sud del campanile.Disassato rispetto alle arcate del portico si apre il portale d'ingresso in travertino della chiesa, che presenta un ampio arco ribassato, forse di ispirazione catalana, "delineato da esili cordoli a fascio intervallati da zone lisce". Altri portali che si affacciano sul portico sono quello della torre campanaria, un arco a tutto sesto di modesta architettura, quello del convento, un altro arco ribassato di modesta architettura realizzato parzialmente con elementi di restauro, e quello dell'oratorio dei Nobili: questo portale in arenaria è invece un significativo esempio di architettura tardo rinascimentale. Esso si presenta infatti con un architrave incorniciato da paraste di ordine ionico decorate con un motivo ad ovoli o "kyma ionici", il tutto a sorreggere un'alta trabeazione: la data di realizzazione del portale, leggibile sulla rovinata iscrizione posta al centro della trabeazione, è il 1592.
Le essenziali linee della facciata a capanna della chiesa si elevano alle spalle del portico d'ingresso: al centro si apre una piccola monofora a sesto acuto, sovrastata dagli incavi nei quali fino al 1984 si trovavano dieci bacini ceramici disposti singolarmente a forma di croce latina. L'uso di inserire asimmetricamente pezzi ceramici o marmorei colorati nelle murature per "spezzare" la monotonia della parete a tinta unita è attestato in molte costruzioni medioevali, come il quattrocentesco palazzo Ghisilardi Fava a Bologna o il campanile romanico della chiesa di San Pietro ad Albano Laziale: quello di San Bernardino ad Amantea è tuttavia l'unico esempio quattrocentesco di questa pratica riscontrato nell'Italia meridionale. Le ceramiche amanteote sono da attribuire alla fabbrica di ceramiche spagnola di Manises, presso Valencia, che nel Quattrocento era il principale centro di produzione ed esportazione di ceramiche ispano-moresche. I bacini ceramici, sopravvissuti ai terremoti ed alle intemperie, furono rimossi dalla Soprintendenza Archeologica della Calabria il 5 aprile 1984, trasportati al Museo Archeologico Nazionale di Reggio Calabria e restituiti alla città di Amantea solo nel 2005: oggi sono custoditi nel convento dei frati minori osservanti. Prima della collocazione dei piatti, era stata dipinta sull'intonaco una grande croce della quale erano visibili tracce ancora negli anni trenta quando Alfonso Frangipane salì a visionare i bacini ceramici.Ad oggi dei bacini ceramici ne sono stati costruiti delle copie e poi inseriti all'inizio di gennaio del 2018.
Si ignora l'aspetto del campanile quattrocentesco, che andò completamente distrutto in seguito al terremoto del 1638. Nella successiva ricostruzione il campanile venne spostato sul lato settentrionale del portico d'ingresso. Dopo il terremoto del 1783 fu aggiunta alla sommità una cupoletta e i tre livelli vennero distinti con l'aggiunta di cornicioni sporgenti. La cupoletta, parzialmente crollata in occasione del terremoto del 1905, venne sostituita da un tetto a terrazza. La sommità del campanile si degradò rapidamente e alla fine degli anni settanta gran parte del terzo livello era scomparso, compreso l'orologio inserito nella finestra ad arco del terzo livello e visibile in alcune fotografie degli anni trenta. Il campanile ha assunto l'aspetto attuale, con la ricostruzione incompleta del terzo livello, con i lavori degli anni novanta.
La vecchia campana di bronzo è oggi conservata nel chiostro del convento: un'iscrizione leggibile su di essa riferisce che fu fusa la prima volta nel 1404, dunque prima dell'arrivo dei frati minori osservanti e della costruzione della chiesa come la conosciamo noi, poi fu rifusa nel 1500 e quindi nel 1861.
La navata centrale, che misura una trentina di metri di lunghezza ed una decina di metri di larghezza ed è la più grande delle due navate che costituiscono la chiesa, non è divisa in campate, è coperta da un tetto a capriate di legno a vista, ed è separata dalla navata sinistra da cinque archi ogivali che appoggiano su pilastri a sezione quadrangolare in arenaria.La navata è illuminata da quattro monofore per lato, ma l'ultima monofora verso la controfacciata su entrambe le pareti è più corta: attualmente le monofore del lato sinistro sono cieche dopo la realizzazione avvenuta nell'Ottocento dell'auditorium posto sopra la navata sinistra.Lungo le pareti della navata e sulla controfacciata sono stati messi in luce durante gli interventi degli anni novanta archi ciechi, sia ogivali che a tutto sesto, e tracce di pilastri non compatibili con l'attuale conformazione della chiesa, e dunque riferibili alla struttura della chiesa precedente all'arrivo dei frati minori osservanti nel 1436. Altre anomalie della struttura sono rappresentate dalla nicchia presente sulla parete sinistra della navata centrale tra gli archi della prima e della seconda campata, nella quale attualmente è collocata la statua marmorea di san Francesco d'Assisi di bottega siciliana del XVI secolo, e dalla singolare sezione del pilastro posto tra la quarta e la quinta campata rispetto agli altri pilastri.Sulla parete di fondo della navata presso l'arco trionfale d'accesso al presbiterio sono collocati il busto, l'iscrizione e lo stemma di famiglia del nobile amanteota vescovo di Termoli Antonio Mirabelli.
La navata sinistra si presenta divisa in sei campate di cui la prima anomala, poiché è divisa dalla navata sinistra da un muro: il che ha fatto ipotizzare allo studioso Alessandro Tedesco che potesse trattarsi di una cappella cinquecentesca dell'arciconfraternita dell'Immacolata Concezione. In generale, c'è una certa disomogeneità tra le varie campate: al di là dello spessore dei pilastri, irregolare tra la prima e la seconda campata e fra la terza e la quarta, le ultime tre campate presentano una copertura a volta a crociera con costolonature in arenaria, mentre le prime tre sono prive di costolonature. Questo farebbe pensare che la navata sia frutto dell'unione di varie cappelle private di giuspatronato, ipotesi avvalorata dalla presenza degli stemmi delle famiglie nobiliari amanteote dei Carratelli e dei Di Lauro rispettivamente nella quinta e nella sesta campata e da un'iscrizione murata nella prima campata facente riferimento al nobile amanteota Tiberio Cavallo posta accanto ad un mascherone comunemente identificato con il Sol Invictus.Dalla sesta campata attraverso una botola si accede all'unico ambiente sepolcrale ancora accessibile della chiesa, quello anticamente riservato ai frati minori osservanti. Infine, da notare che sopra le volte a crociera della navata sinistra è stato realizzato nell'Ottocento un auditorium, che venne coperto con un tetto a capriate di legno simile all'originale durante gli interventi del 1953. Nella prima campata è collocata una "Madonna col Bambino" di marmo di Carrara opera di Antonello Gagini, datata 1505 e commissionata da un tale Nicola d'Archomano cittadino amanteota: questa opera, per la ricchezza e la plasticità del panneggio e per il particolare effetto di alcune parti incompiute raggiunge "un esito espressivo ragguardevole", secondo lo studioso Enzo Fera. Il Gagini scolpì altre statue dello stesso soggetto anche a Mesoraca, Morano Calabro e Nicotera, prima di partire per Roma dove lavorò con Michelangelo Buonarroti alla tomba di papa Giulio II presso la basilica di San Pietro in Vincoli.Prima degli interventi del 1953 la navata sinistra era arricchita da numerosi altari laterali marmorei, dei quali negli anni trenta si distinguevano quello della seconda campata e quello di santa Lucia da Siracusa, fatti di marmi verdi locali.
Il presbiterio, orientato verso est come nella tradizione paleocristiana e mendicante, è posto sei gradini più in alto rispetto al pavimento moderno della chiesa, ed è aperto da un grande arco trionfale ogivale in arenaria: è di pianta quadrangolare coperto da una volta a crociera con costolonature poggianti su capitelli a crochet o ad uncino tipici dell'architettura gotica, e non si presenta particolarmente luminoso, forse anche a causa dell'accecamento di una delle tre monofore che lo illuminavano, per via della costruzione ottocentesca dell'auditorium.L'accesso dal presbiterio al coro è realizzato sulla parete settentrionale attraverso un semplice arco a tutto sesto, mentre sulla parete meridionale, oltre all'accesso alla sagrestia, si ha un esempio di nicchia-credenza per custodire le ampolline dell'acqua e del vino e le pissidi delle ostie da consacrare. durante la celebrazione eucaristica. La finestra rettangolare strombata posta sulla parete di fondo del presbiterio è occupata da una vetrata collocatavi negli anni novanta raffigurante il cristogramma IHS (simbolo di san Bernardino da Siena), con un sole a dodici raggi che sta per i dodici apostoli.
L'oratorio dei Nobili è situato nell'angolo nord-ovest del convento: è formato da un'unica navata, ed è coperto da un soffitto piatto a travi di legno. L'illuminazione gli proviene da due finestroni posti sulla parete destra. Il piccolo luogo di culto venne costruito nel 1592, a giudicare dall'iscrizione mal leggibile sul fastoso portale d'ingresso sopra descritto, come luogo di riunione dell'arciconfraternita dell'Immacolata Concezione, destinata ai nobili della città. Il locale dell'oratorio è diviso da una sorta di arco trionfale che delimita l'area presbiteriale dall'area destinata ai fedeli: su quest'arco nel 2003 sono stati dipinti in due tavolette ovoidali un'immagine dell'Immacolata Concezione e lo stemma dell'arciconfraternita.
L'altare dell'oratorio è opera dello scultore messinese Pietro Barbalonga, al quale si deve la realizzazione delle paraste di ordine ionico e della piccola statua marmorea della Madonna col Bambino (detta "del pane") posta sopra l'architrave: quest'ultima però sarebbe attribuibile anche ad un anonimo artista calabrese del Trecento. Al centro dell'altare è collocata la "Natività di Nostro Signore", pala d'altare marmorea attribuita da Alessandro Tedesco a Pietro Bernini e da Alfonso Frangipane ed Enzo Fera a Rinaldo Bonanno: quel che è certo è che si tratta di un'opera del XVI secolo. Ai lati dell'altare, in due nicchie, è stato collocato il dittico marmoreo dell'Annunciazione di Francesco di Cristofano da Milano, commissionato nel 1491 dai frati.Presso l'altare si conserva ancora un piccolo frammento dell'antico pavimento dell'oratorio e dell'intero complesso di San Bernardino, in ciottoli di mare bianchi e neri. Sempre sotto l'altare attraverso una botola si accede alla cripta dell'oratorio, che si estende sotto lo stesso per tutta la sua lunghezza. Lungo la navata sono apposti gli stemmi delle famiglie nobiliari amanteote storicamente membri dell'arciconfraternita: nel 2000 le famiglie rappresentate nell'arciconfraternita erano quelle degli Amato, dei Carratelli, dei Cavallo, dei Cavallo Marcello, dei Cavallo Marincola, dei Di Lauro, dei Mileti e dei Mirabelli Centurione.
Il chiostro del convento è a pianta quadrangolare, delimitato per tre lati da arcate ogivali rette da pilastri a sezione quadrangolare in arenaria, e per il quarto verso la chiesa da arcate a tutto sesto su pilastri a sezione circolare di stile aragonese. Lo studioso Alessandro Tedesco nota come gli archivolti posti agli angoli del chiostro siano arricchiti da capitelli con motivi vegetali "di indiscutibile ispirazione classica".Il convento è stato ristrutturato completamente negli anni novanta, in occasione del ritorno dei minori osservanti nel 1995: nel corso dei lavori, sono venute alla luce numerose testimonianze archeologiche che sono state rese visibili attraverso una copertura a pannelli di vetro sul pavimento del piano terra. Sono venute alla luce infatti murature e una fitta rete di canalizzazioni appartenenti probabilmente all'antico convento preesistente a quello dei minori osservanti.
Alfonso Frangipane, I bacini di Amantea, "Bruttium", anno XVIII nº 2, aprile 1939.
Gilberto Matelli, Chiese monastiche calabresi del secolo XV: la chiesa di San Bernardino ad Amantea, "Palladio", anno I (vecchia serie) numeri 1-2, 1954.
Vincenzo Segreti, La chiesa monumentale di San Bernardino da Siena di Amantea, "Calabria Letteraria", anno XXIV numeri 10-11-12, ottobre-novembre-dicembre 1976.
 Francesco Russo, I Francescani Minori Conventuali in Calabria, 1217-1982, Catanzaro, Silipo & Lucia Editori, 1982, SBN IT\ICCU\CSA\0008537.
 Vincenzo Segreti, I Cappuccini di Amantea - La confraternita dell'Addolorata, Soveria Mannelli, Calabria Letteraria Editrice, 1994, SBN IT\ICCU\RCA\0669740.
Francesco Samà, San Bernardino di Amantea: un colosso dell'architettura monastica francescana, "Calabria Letteraria", anno XLIV numeri 1-2-3, gennaio-febbraio-marzo 1996.
 Antonello Savaglio e Elisabetta Mazzei, San Bernardino d'Amantea, a cura dell'Ordine Frati Minori Conventuali di Calabria ; Arciconfraternita Maria SS. Immacolata di Amantea, 2007, SBN IT\ICCU\BVE\0475840.
Antonello Savaglio, Committenza nobiliare in San Bernardino di Amantea: l'opera dello scultore messinese Pietro Barbalonga (1608-1619), "Calabria Letteraria", anno XLVIII numeri 1-2-3, gennaio-febbraio-marzo 2000.
 Enzo Fera, Amantea: la terra, gli uomini, i saperi, Cosenza, Luigi Pellegrini Editore, 2000, ISBN 88-8101-078-X.
 Gabriele Turchi, Storia di Amantea, Cosenza, Edizioni Periferia, 2002, ISBN 88-87080-65-8.
 Alessandro Tedesco, Testimonianze dell'architettura francescana nel territorio amanteano, Soveria Mannelli, Calabria Letteraria Editrice, 2008, ISBN 978-88-7574-171-6.
 Wikimedia Commons contiene immagini o altri file su chiesa di San Bernardino da Siena
La chiesa di San Giorgio, nota anche come  chiesa di San Giorgio in Trentola, è una chiesa parrocchiale del Comune di Forlì che sorge nella frazione di San Giorgio. Il toponimo '"Trentola" si riferisce, probabilmente, a un punto di riferimento della centuriazione romana.
La più antica attestazione di questa chiesa si conserva nell'archivio capitolare, ed è un documento datato 10 giugno 1118. La Chiesa comunque doveva essere sicuramente precedente a questa data, probabilmente risalente ai primi secoli dell'era cristiana dato che il riferimento toponomastico "Trentola" è sicuramente di origine romana. Il 27 gennaio 1128 fu donata, insieme a terreni circostanti, dai 3 fratelli Focaccia all'abate Pietro del monastero di San Mercuriale.
Gli abati di San Mercuriale la governarono solo per mezzo di un vicario perpetuo sino alla metà del XVI secolo quando passò sotto la dominazione dei vescovi di Forlì. Nel 1756 fu rifatta su disegno dell'architetto Giuseppe Merenda. Il 23 aprile 1926 fu riedificato il campanile, sorto sui ruderi, ancora visibili dell'antica torre campanaria abbattuta durante i lavori di rifacimento avvenuti nel 1756. Un'epigrafe dettata dal professor Tito Gironi, murata sulla faccia che guarda la strada, dice che fu eretto su disegno e per munificenza del parroco Eugenio Servadei Mingozzi, curato degli anni venti del Novecento, e come capomastro Pasquale Casadei, originario di San Giorgio stesso.
All'interno della chiesa, importante è l'ancona dell'altare maggiore, in legno intagliato e dorato, che racchiude il quadro di san Giorgio a cavallo che con la lancia trafigge il drago, opera della fine del XVI secolo. I quadri degli altari laterali rappresentanti della Madonna del Rosario con san Domenico e santa Caterina, sant'Antonio di Padova con san Luigi Gonzaga e santa Liberata vergine furono dipinti da Pietro Saltarelli.
Nella cappella del Rosario sono presenti 2 affreschi non ben visibili, del XV secolo, scoperti nell'occasione dei restauri alla chiesa nel giugno 1915. La vasca battesimale è del 1450 ed è fatta con marmo greco. Presso questa si trova la lapide sepolcrale con stemma alla memoria del barone Numai Galeazzo, morto nel 1859, della figlia Cornelia e del nipotino che abitavano nella casa vicina.
In chiesa sono conservati anche una Pace in bronzo argentato del Cinquecento, paramenti sacri in stoffa antica, un turibolo argentato del Settecento con testine di Serafino ed un reliquiario in argento della prima metà del XVIII secolo.
La chiesa di San Giorgio in Braida è un luogo di culto cattolico di Verona, situato nel quartiere di Borgo Trento tra l'Adige (a sud) e la strada per Trento (a nord). La sua origine si deve a Pietro Cadalo, futuro antipapa, che nel 1046 decise di alienare alcuni suoi beni per edificare un monastero benedettino sotto il controllo del vescovo di Verona. Tra il XII e il XIII secolo, il monastero visse un periodo di grande prosperità sia economica che spirituale. Del primo antico edificio romanico, probabilmente riedificato a seguito del terribile terremoto del 1117, rimangono flebili tracce, come la base del campanile visibile nella parete sinistra. Dopo un periodo di decadenza sotto i Della Scala, nel 1442 il complesso passò alla congregazione di San Giorgio in Alga la quale iniziò la costruzione dell'odierno edificio rinascimentale. Soppressa la congregazione, nel 1669 venne venduto alle monache di santa Maria in Reggio per finanziare la guerra di Candia. Con la chiusura del convento nel 1807 venne meno anche la stessa parrocchia di San Giorgio che assunse il ruolo di oratorio dipendente da Santo Stefano. Sotto la dominazione austriaca, con l'edificazione delle nuove fortificazioni del 1837, gran parte dell'edificio venne abbattuto. Il 2 marzo 1874 San Giorgio in Braida tornò ad essere una parrocchia autonoma, mentre nel 1938 venne sottoposto ad un ciclo di interventi di restauro che portarono alla parziale ricostruzione del chiostro cinquecentesco.
Non si sa con certezza chi sia l'architetto che progettò il complesso, tuttavia Francesco da Castello è il più accreditato. In molti riconoscono un contributo anche di Paolo Farinati per quanto concerne l'ideazione della facciata mentre al celebre architetto veronese Michele Sanmicheli si deve la costruzione della maestosa cupola e la concezione del campanile, poi continuato ma non finito dal nipote e discepolo Bernardino Brugnoli. Gli spazi interni della chiesa sono organizzati in un'unica navata su cui si aprono otto cappelle laterali, quattro su ciascun lato; in ognuna vi è un altare in marmo bianco con alzata in legno. Tra la navata e il presbiterio, raggiungibile attraverso una balaustra, vi è un transetto appena accennato sovrastato dalla cupola e sulla parete di sinistra vi è un imponente organo. 
Molti osservatori, tra cui Scipione Maffei e Goethe, elogiarono le numerose opere d'arte rinascimentale che qui sono custodite. Le cappella laterali sono impreziosite da lavori di artisti quali Giovan Francesco Caroto, Felice Brusasorzi, Pasquale Ottino, Girolamo dai Libri, Sigismondo de Stefani, Francesco Montemezzano, mentre sotto l'organo è posta Madonna in Gloria del Moretto. Sopra la porta maggiore è collocato un Battesimo di Cristo del Tintoretto mentre per il presbiterio Paolo Farinati e Domenico Brusasorzi dipinsero, rispettivamente, le due gradi tele della Moltiplicazione dei pani e La manna nel deserto. Appesa nel catino absidale vi è il Martirio di San Giorgio, opera del 1564 di Paolo Veronese.
La località ove sorge la chiesa era una volta chiamata prato dominico (letteralmente in italiano: "prato del fisco") o pradonego, essendo periferica rispetto alla città di Verona e posta fuori dalle mura. Il termine braida dunque origina dal termine in lingua tedesca brei o breit (in longobardo) che significa "prato recintato". Al tempo in cui il monastero venne fondato, le zone di prato limitrofe alle mura cittadine ma esterne, erano conosciute come "braide".
Le origini della chiesa di San Giorgio in Braida risalgono al medioevo. I primi documenti che si dispongono al riguardo si trovano oggi conservati negli archivi della parrocchia di San Giorgio, in quella di Santo Stefano e nel fondo della Cancelleria della Nunziatura Veneta presso l'Archivio Segreto Vaticano. Anche se alcuni storici ritengono che già nel 780 in questo luogo sorgesse un monastero in cui risiedeva un gruppo di monache, la sua nascita certa viene collocata nel 1046 quando il nobile veronese Pietro Cadalo, allora neoeletto vescovo di Parma e successivamente antipapa, decise di fondare nella propria città natale, a proprie spese, un monastero benedettino dedicato a San Giorgio. La scelta del luogo ove edificarlo cadde su di un terreno in prato domjic posto fuori dalle mura romane, alla sinistra dell'Adige ovvero su lato opposto della cattedrale. L'atto di acquisto del terreno, con la relativa permuta di alcuni possedimenti, venne redatto il 23 aprile; il giorno successivo Cadalo dispose inoltre di destinare altri suoi beni, pur mantenendone l'usufrutto a vita, per la costruzione e la dotazione del monastero che dovrà poi essere messo sotto la giurisdizione del vescovo di Verona. Nel 1052 l'imperatore Enrico III concesse, grazie all'intercessione della moglie Agnese di Poitou, la sua protezione personale al monastero.
I documenti superstiti raccontano che nel 1077 il monastero ospitava una comunità di sacerdoti, una schola e plebe Sancti Georgi, che qui risiedeva con a fianco una di monache. A quel tempo la chiesa di San giorgio poteva vantare il titolo di pieve, un riconoscimento che mantenne per poco. Infatti, nel 1112 questa situazione terminò a seguito della decisione del vescovo Uberto di sciogliere entrambe le comunità per affidare il complesso ad una nuova collegiata di sacerdoti. Questa avrebbe goduto poi di una notevole reputazione, come attestano i diplomi e privilegi che ricevette nel 1123 e 1127 dal vescovo Bernardo e nel 1132 dal papa Innocenzo III. Nonostante non vi siano prove certe, è molto probabile che l'edificio di allora sia rimasto gravemente danneggiato in occasione del terremoto di Verona del 1117 che portò distruzione in città e provincia, e che quindi l'affidamento alla collegiata sia coinciso con un periodo di fervida riedificazione. Poco o nulla si sa di questo primo complesso, probabilmente in stile romanico, eccetto per le poche tracce che sono rimaste come parte del fusto del campanile, oggi visibile seppur inglobato sulla fiancata sinistra della chiesa, e una parte del muro esterno di quella che fu l'aula canonicale che permane nel chiostro cinquecentesco.Come già accennato, il periodo di permanenza della collegiata combaciò con anni di grande prosperità, sia economica che spirituale, per il monastero. Nel 1121 Pellegrino ricoprì la carica di priore del monastero e con questa autorità adottò la Regola di sant'Agostino. Compì, inoltre, numerose acquisizioni di terreni in Valpolicella, in particolare nelle località di Arbizzano e Novare, e fondò un ospedale. Intorno alla metà del XII secolo il priorato passò a Viviano. Negli stessi anni il monastero ricevette altri privilegi dall'imperatore Federico Barbarossa nel 1155 e dal papa Alessandro III nel 1164, oltre che attestazioni di stima personali per Viviano. Inoltre, i numerosi documenti inerenti a donazioni pro rimedio anima e contratti di depositum a favore del monastero dimostrano quanto esso godesse di un'ottima reputazione e fiducia anche da parte dei veronesi.Nel 1177 Gerardo succedette a Viviano come priore, poi fu la volta di Domenico, di un altro Viviano nel 1218 e infine di un certo Bernardo. Fu proprio sotto quest'ultimo che avvenne all'interno della canonica del monastero un fatto eclatante: il furto di una croce d'argento che ospitava al suo interno una reliquia della Vera Croce e che solitamente veniva collocata in cima ad una pertica sul carroccio del comune. Questo atto sfociò in tumulti che portarono alla destituzione di Bernardo e la sua sostituzione a priore con l'illegittimo Diotiguardi. Ma non fu l'unico evento nefasto di quegli anni che sconvolse i cronisti. Nel 1256, Ezzelino III da Romano compì una strage di soldati padovani all'interno del brolo del monastero che, secondo quanto riferisce Rolandino de' Passaggeri, «perirono di fame, sete, freddo, di forca, di spada di fuoco». Il numero delle vittime di questo eccidio diverge tra una fonte e l'altra; se per Rolandino furono undicimila, il padovano Pietro Gerardo parla invece di soli circa duemila. Facendo un confronto con la popolazione padovana dell'epoca, la seconda cifra appare più attendibile ma, probabilmente, furono anche di meno. In mezzo a tutti questi avvenimenti nefasti una nota positiva fu la dotazione del monastero di una biblioteca; un catalogo del XIII secolo riporta la presenza di manoscritti di diversi autori, tra cui, di Pietro Abelardo, Sant'Agostino, Sant'Ambrogio, Beda il Venerabile, San Bernardo da Chiaravalle, Isidoro di Siviglia, Prospero d'Aquitania.
Preso il potere in città, i Della Scala fecero realizzare una nuova cinta muraria che andava a chiudere all'interno anche il monastero. Inoltre, i nuovi signori di Verona, ben consci della ricchezza del posto, imposero i propri famigliari (spesso figli illegittimi) come canonici. Alcuni di essi divennero poi anche abati, come Giuseppe della Scala (figlio illegittimo di Alberto I) a capo della congregazione nel 1284 e Aimonte della Scala nel 1353. L'invadente influsso della famiglia scaligera si ripercosse negativamente sulla vita del monastero che andò incontro a un periodo di evidente crisi spirituale. Scomparsa la Signoria, durante la breve parentesi in cui Gian Galeazzo Visconti governò sulla città, l'edificio venne retto dal patriarca di Aquileia Philippe d'Alençon come abate commendatario. In seguito alla dedizione di Verona a Venezia del 1409, tale carica passa al vescovo di Siena Gabriele Condulmer, il futuro papa Eugenio IV. Contestualmente terminò l'osservanza della Regola di sant'Agostino.
Il 1442 fu un anno fondamentale per le vicissitudini del monastero: venne infatti ceduto al clero secolare dei canonici di San Giorgio in Alga una congregazione religiosa particolarmente abbiente e possidente di numerosi terreni nella provincia di Verona. In quel periodo fu abbastanza frequente l'arrivo in riva all'Adige di congreghe che si insediavano nei monasteri. Un altro esempio si ebbe nel 1443 con l'arrivo dei benedettini di Santa Giustina nel monastero dei Santi Nazaro e Celsoe con l'assegnazione agli olivetani della chiesa di Santa Maria in Organo l'anno successivo. Simultaneamente all'approdo della confraternita di San Giorgio in Alga venne eletto rettore Maffeo Contarini, successivamente patriarca di Venezia. Grazie a questa ricca congregazione fu possibile l'inizio dei lavori che portarono alla trasformazione del precedente edificio nell'attuale chiesa rinascimentale; un cantiere che venne completato intorno alla metà del XVII secolo.Tradizionalmente, sulla base di una ricerca di archivio condotta dall'erudito veronese Giovanni Battista Biancolini, venne indicato il 1447 come data di inizio dei lavori del nuovo complesso rinascimentale. Tuttavia un documento indica che il 4 ottobre 1504 il vescovo di Famagosta e in passato vicario vescovile a Verona Mattia Ugoni pose: «primarium lapidem quadrangularem … in medio fundamento circuli capelle maioris fabricandae in ecclesia monasterij … manibus propriis astante populi multitudine».  Probabilmente alcuni lavori edilizi erano comunque già iniziati da alcuni anni e, infatti, il letterato Girolamo Murari dalla Corte racconta che la fabbrica fu attiva maggiormente tra il 1480 e il 1531. In ogni caso, il grande complesso conventuale risultava già esistente nel 1501 in quanto è ben riconoscibile nella tela Crocifissione realizzata in quell'anno da Michele da Verona e oggi conservata alla pinacoteca di Brera.Non vi è certezza su chi avesse avuto l'incarico di architetto anche se in molti ritengono Francesco da Castello (1486 – 1570) il nome più plausibile. Quasi certamente vi fu un significativo contributo a cantiere avanzato anche del celebre Michele Sanmicheli a cui si attribuisce con quasi assoluta certezza la realizzazione dello pseudo transetto (da alcuni autori semplicemente indicato come lo spazio antistante al presbiterio) e del progetto della cupola, terminata poi quest'ultima dal cugino Paolo. Per quanto riguarda la facciata è stato ipotizzato che sia il frutto di un'idea del pittore e architetto veronese Paolo Farinati.
Le date di completamente della chiesa si possono desumere da una lapide posta sopra la porta che collega il chiostro alla chiesa, dove sono riportate le date di consacrazione degli altari. Qui è infatti riportato che nel 1536 il vescovo di Verona Gian Matteo Giberti consacrò tre altari, poi successivamente rimossi, mentre sette anni più tardi il vescovo greco di Cheronea Dionisio benedì gli altri nove compreso quello maggiore. È quindi plausibile collocare la fine dei lavori della chiesa, seppur ancora priva di cupola, entro il 1536. Il presbiterio e la cupola vennero terminati, invece, prima del 1543. Il pavimento iniziò ad essere messo in posa a partire dal 1557, nello steso anno in cui Sanmicheli concepiva l'idea del campanile, simile nell'impostazione di quello realizzato per il duomo. Venne poi iniziato alcuni anni più tardi da Bernardino Brugnoli, seppur mai completato.Il 6 dicembre 1668, con il breve apostolico Agri Dominci curae, papa Clemente XI soppresse la congregazione di San Giorgio in Alga. Il Biancolini riporta che i beni rimasti furono messi in vendita all'asta pubblica affinché la Serenissima potesse finanziare la guerra di Candia intrapresa contro l'impero ottomano. Il complesso monasteriale venne dunque acquistato dalle monache di santa Maria in Reggio per la somma di 10.500 ducati. Durante la permanenza della monache venne portata a termine l'impresa edificatoria del complesso con la realizzazione della canonica, su progetto dell'architetto Luigi Trezza, e con il completamento della facciata. Furono, inoltre, restaurati l'organo a canne e compiuti altri lavori minori.
Le monache rimasero a San Giorgio per quasi un secolo e mezzo, ovvero fino a quando Napoleone non fece sopprimere il convento. Anche la stessa parrocchia seguì, nel 1807, la stessa sorte diventando un oratorio dipendente da Santo Stefano. Nel 1837 durante la dominazione austriaca, gran parte del monastero, oramai abbandonato e pericolante, venne abbattuto anche per far posto alle nuove fortificazioni che andavano a cingere la città. In particolare, venne abbattuto il chiostro quattrocentesco (un braccio incastonato nel un muro orientale ne conserva una testimonianza visibile) e il corpo rivolto verso l'Adige.Il 2 marzo 1874, in seguito ad una decisione della Santa Sede, San Giorgio in Braida tornò a funzionare come una parrocchia autonoma e il 28 ottobre dello stesso anno don Ferdinando Guella venne nominato primo parroco. Nel 1938 vennero eseguiti degli interventi di restauro sotto la supervisione di Alfredo Barbacci che portarono alla parziale ricostruzione del chiostro cinquecentesco.
La facciata è una delle ultime parti del complesso realizzate durante i lavori voluti dai canonici di San Giorgio in Alga. Non si conosce con certezza l'architetto, nel tempo sono stati fatti diversi nomi che vanno da Jacopo Sansovino a Vincenzo Scamozzi a Michele Sanmicheli. La maggior parte degli autori ipotizza che almeno l'impostazione generale sia attribuibile a Bernardino Brugnoli ma è altresì probabile un intervento successivo anche di Paolo Farinati, celebre pittore veronese talvolta impegnato anche come architetto.Di aspetto prettamente rinascimentale con alcuni elementi di architettura barocca, può essere divisa in due ordini architettonici. Quello inferiore, risalente al XVI secolo, appare di maggior pregio ed è arricchito dalla presenza di pilastri di ordine ionico. L'ordine superiore è invece più tardo, probabilmente del secolo successivo, e tradisce un aspetto più grezzo; i pilastri che qui si trovano sono di ordine corinzio. Il materiale utilizzato è il marmo bianco a differenza del resto della chiesa che è quasi interamente in cotto. Due nicchie laterali ospitano le statue di San Giorgio e di San Lorenzo Giustiniani e furono qui poste per volere di tale suor Maria Scolastica, come attestato sul piedistallo.Sopra il portale, all'interno di un'arcata cieca, vi è una iscrizione di dedica dell'edificio che recita: «Numini Sancto propitiato / divi Georgii / pollenti potenti invicti / pie rite solemnitus / sacrum dicatum esto», che tradotto significa: «al Patrocinio Santo e reso propizio di S. Giorgio potente ed invitto con pio rito solenne sia sacro e dedicato questo Tempio».
I lavori per la copertura della chiesa di San Giorgio in Braida vennero terminati con la realizzazione, avvenuta nella prima metà del XVI secolo, di un'imponente cupola progettata dall'architetto veronese Michele Sanmicheli. Il suo stile richiama il coevo gusto architettonico romano ben noto al Sanmicheli che aveva avuto modo di lavorare sotto la direzione di Antonio da Sangallo il Giovane. Il richiamo allo stile della Città Eterna si mescola con i canoni dell'architettura veneta come ben dimostrato dalla scelta di realizzare la calotta mediante il ricorso a lamine di piombo posate su di una struttura lignea e sormontata da una lanterna, soluzioni adottate anche nelle cupole di Andrea Palladio e in quella della chiesa di Madonna di Campagna dello stesso Sanmicheli.La cupola di San Giorgio conta un diametro di 14 metri mentre il suo occhio è posto ad un'altezza di 34 metri dal pavimento. Poggia su di un tamburo forte di muri composti da due strati di mattoni laterizi ed ulteriormente alleggerito dalla presenza di trifore che si aprono verso l'esterno e disposte in modo da ricevere la luce per tutte le ore diurne. La calotta è realizzata utilizzando un unico strato di mattoni. La trabeazione, essenziale nell'aspetto, richiama lo stile utilizzato per il catino absidale. il manufatto termina con una copertura in piombo terminata nel 1604 dopo aver necessitato di diverse ricostruzioni. La conclusione dei lavori è ricordata da un'iscrizione incisa sul tabernacolo che riporta: «DIE XXVI OCTOB. FUIT FINITA / ANNO D.NI MDCIV». Si suppone che la copertura fosse originariamente aperta, probabilmente al fine di far entrare la luce esterna.Il 22 aprile 1776 la sommità della cupola venne seriamente compromessa da un fulmine che la colpì provocandole un danno a cui comunque si pose prontamente rimedio come testimoniato in un'iscrizione posta sulla balaustra interna che recita: «RESTAURAVIT ANO D. 1776».
La tradizione vuole che la progettazione del campanile sia attribuita all'architetto veronese Michele Sanmicheli, tuttavia il suo ideatore e costruttore è da identificare in un suo parente e discepolo: Bernardino Brugnoli. L'opera è rimasta incompiuta ma osservando le dimensioni di ciò che venne comunque ultimato, ovvero la base e il primo ordine, si può stimare quanto ambizioso fosse il progetto originario e l'altezza che si intendeva raggiungere. Sono state fatte diverse congetture sul perché i lavori non furono mai portati a termine; è stato suggerito che non si intendesse superare per altezza la Torre dei Lamberti, posta poco più in là nel centro cittadino, oppure per motivi militari o forse per la semplice mancanza di sufficienti risorse economiche. Più volte vennero presi in considerazioni progetti per il suo completamento, ma nessuno raggiunse la fase esecutiva.Il manufatto è realizzato in tufo con una base in pietre sbozzate. Il primo piano, che costituisce anche il primo ordine architettonico, è l'unico completato secondo le intenzioni originarie del progettista ed è caratterizzato dalla presenza di una grande finestra a feritoia per lato in stile barocheggiante. Ai lati delle facciate delle lesene di ordine ionico terminano in un ricco fregio in cui si ripetono scolpiti alcuni simboli liturgici: un calice, un messale aperto, una croce astile e due ampolle. Il secondo ordine venne appena abbozzato e successivamente completato grossolanamente con la costruzione in cotto della cella campanaria a cui si acceda da una comoda scala interna.La cella ospita sei campane in scala musicale di Sol3 calante. Vennero fuse dal celebre fonditore Giuseppe Ruffini Vr nel 1776, mentre la minore venne aggiunta dal fonditore Chiappani Vr a metà del XIX sec. Il complesso campanario non solo è noto negli ambienti storici e scientifici per il pregio artistico decorativo e per la bellezza del suono, ma anche per avere dato i natali alla tecnica di suono manuale dei concerti di Campane alla veronese tutt'oggi praticata anche in questo campanile. Originariamente il campanile era raggiungibile dalla sagrestia attraverso un sotterraneo passante sotto l'altare maggiore che venne poi chiuso in occasione del restauro novecentesco.
Durante la permanenza delle suore di Santa Maria di Reggio nel complesso, venne commissionato all'architetto veronese Luigi Trezza la costruzione di un edificio che avrebbe ospitato la canonica. I lavori per la sua realizzazione vennero portati a termine nel 1792 con l'inaugurazione di un palazzetto di tre piani posto all'immediata sinistra della chiesa e congiungente con la sua facciata. Il piano terra, leggermente più sopraelevato rispetto alla piazza si apre su di essa grazie a due portali arricchiti da un volto a tutto sesto a cui è sovrapposto un timpano triangolare. Il piano nobile è dotato di tre finestre, anch'esse sovrapposte da tre timpani, triangolare quello centrale e leggermente arcuati quelli laterali. Sia i timpani che i davanzali di questo piano sono congiunti tra di loro grazie a dei marcapiani. Tutte le cornici delle finestre sono state realizzate in tufo estratto dalle vicine cave di Avesa.L'intonaco della facciata che guarda verso la piazza presenta diversi buchi dovuti a colpi di polvere da sparo che qui vennero sparati durante uno scontro tra alcuni soldati francesi e austriaci avvenuto nell'ottobre del 1805, quando Verona risultava divisa tra le due potenze a seguito del trattato di Luneville. Una lapide posta in centro ricorda il fatto.
Se del chiostro quattrocentesco rimane flebile traccia solo di un braccio oramai incastonato nel muro orientale, quello realizzato nel secolo successivo è giunto fino ad oggi seppur con alcune manomissioni subite nel tempo. Quello che oggi si può vedere venne costruito nei primi anni del XVI secolo dai canonici di San Giorgio in Alga in occasione della riedificazioni rinascimentale del complesso, sul lato meridionale della chiesa. Il chiostro, di forma rettangolare, è composto da un ordine di colonne ioniche realizzate in calcare bianco veronese che sul lato nord viene sormontato da un ulteriore ordine, questa volta con colonne doriche, che costituisce un loggiato. Le pareti sono realizzate in mattoni intonacati che sorreggono, insieme alle colonne, un tetto a crociera.Sopra la porta che dal chiostro porta all'interno della chiesa vi è un'iscrizione che ricorda la consacrazione degli altari interni, una fondamentale testimonianza per le vicende finali della costruzione dell'edificio religioso:
All'altezza dell'ultima arcata del lato settentrionale, vi è un'ulteriore interessante iscrizione:
che ricorda come qui furono radunati i sepolcri precedenti dei vari monaci del convento. Sul lato orientale del chiostro vi è un portale un alcune bifore, la cui realizzazione è da collocarsi probabilmente nel XIV secolo all'epoca dei monaci agostiniani, che si aprono sull'aula canonicale.
Gli spazi interni, completati tra il 1536 e il 1543, si presentano organizzati in un'unica navata con quattro cappelle per ogni lato maggiore del piedicroce. La navata tarmina in un abside, in cui è contenuto il presbiterio, a cui si accede attraversando uno spazio che ricorda un transetto appena abbozzato (per alcuni autori definito pseudo-transetto). L'interno così suddiviso, in puro stile rinascimentale caratterizzato da sporgenze e rientranze, non riesce a «comunicare quella mistica suggestione delle esperienze romaniche e gotiche, avvertendo che la storia ha abbandonato il teocentrismo medioevale per inoltrarsi nell'era umanistica».Numerose e importanti opere d'arte sono qui custodite. Sopra la porta di accesso alla navata si trova un dipinto del Tintoretto raffigurante il Battesimo di Cristo. Un'opera del Veronese, Martirio di San Giorgio è appesa all'opposto nel catino absidale. Nel presbiterio, accanto al lavoro del Veronese, vi sono due grandi tele: una del Farinati, la Moltiplicazione dei pani, e l'altra di Brusasorzi, La manna nel deserto. All'altare sotto l'organo è invece conservata la Madonna col Bambino in gloria con le sante Caterina, Lucia, Cecilia, Barbara e Agnese del Moretto.
In entrambi i lati maggiori della chiesa lungo il piedicroce si aprono delle cappelle, 4 a destra e 4 a sinistra, quest'ultime leggermente più profonde. Ognuna di esse ospita un altare in marmo bianco, tutti consacrati nel 1443 dal vescovo greco di Cheronea Dionisio fatta eccezione per il quarto a destra consacrato sette anni prima dal vescovo veronese Gian Matteo Giberti. Gli alzati degli altari sono tutti realizzati in legno.
La cappella è dedicata a Sant'Orsola come lo è la pala d'altare qui collocata, Sant'Orsola e le undicimila vergini,  dipinta (olio su tela) dal pittore veronese Giovan Francesco Caroto nel 1545, nel pieno della sua maturità artistica, secondo quanto riportato sull'iscrizione: «FRANCISCUS-CAROTUS P.A.A. MDXXXXV». Nella predella vi sono degli schizzi che sembrano voler rappresentare tre episodi della vita della santa; l'autore è ignoto ma si può ipotizzare che furono abbozzati dallo stesso Caroto e mai completati. Ai piedi dell'altare, in marmo bianco con alzato in legno, vi è la tomba del sacerdote M. Antonio Lerchi ricordata dalla seguente iscrizione: «OSSA / R.DI DNI. MARCI LERCHI SACERDOTI / HIC POSITA / ANNO 1692».
Dedicata ai santi martiri Stefano, Vincenzo e Cristoforo, racchiude un tela Martirio di San Lorenzo realizzata da Sigismondo de Stefani che ha chiaramente tratto ispirazione dalla vicina tela Martirio di San Giorgio di Paolo Veronese. La complessa composizione si incentra sulla figura del Cristo attorniato di santissimi Stefano e Vincenzo e dai simboli dei quattro evangelisti con ognuno un libro aperto sull'incipit di ciascun vangelo. La tela è firmata e datata «SIGISMUNDUS DE STEPHANIS / VER. PINXIT MDLXIII». Nella predella, della stesso autore Il martirio di Santo Stefano, San Cristoforo che attraversa il fiume e Il martirio di San Vincenzo. La cappella, inoltre, ospita la tomba di Cristoforo Nina come ricorda l'iscrizione: «1725 16 GIUGNO / QUI GIACE IL NOB, SIG. CRISTOFORO NINA / CAVAL. COL. DE CIMARIOTI / XRISOPHORO VIVO».
La cappella è dedicata alla Santissima Trinità e ai santi Rocco e Sebastiano. L'altare, detto di San Giuseppe, è sormontato dal Polittico di San Giorgio in Braida di più autori. Del trittico centrale sono di Giovan Francesco Caroto il San Sebastiano (sulla sinistra) e il San Rocco (a destra), mentre il San Giuseppe al centro è di Angelo Recchia che ha sostituito nel 1882 l'originario Portacroce di autore ignoto (forse anch'esso di Caroto). La predella inferiore è anch'essa del Caroto e raffigura alcune scene evangeliche, Orazione nell'orto, Deposizione e Resurrezione, come è di Giovan Francesco anche la lunetta superiore. Negli sfondi rappresentati nei dipinti sono riconoscibili con certezza paesaggi veronesi, come era consuetudine nei lavori ascrivibili alla scuola veronese di pittura. Sotto la lunetta vi è un dipinto, collocabile intorno 1553, di Domenico Brusasorci dove viene rappresentato l'episodio di una non avvenuta liberazione di un ossesso raccontato negli Atti degli Apostoli. Ai lati dell'ovale sono collocate due cariatidi, a terra un'iscrizione che ricorda la presenza di spoglie mortali qui deposte: «MARGARITA DE FERRARYS / DEP...TA IDIB. APRIL. 1686 / REQUIESCIT / ESPECTANS RESURECTIONEM MORTUORUM».Da una piccola porta posta a sinistra del polittico si giunge all'oratorio del Cristo dove, dal XIX secolo, conserva un affresco che la tradizione vuole eseguito da un soldato e numerosi ex voto.
L'altare venne inizialmente consacrato nel 1536 dal vescovo Giberti per poi essere rifatto in pietra e consacrato nuovamente da Dionisio sette anni più tardi. Sopra all'altare, la cappella è impreziosita dalla presenza di una tela realizzata da Girolamo dai Libri nel 1526, come recita l'iscrizione: «A.D. MDXXVI MEN. MAR. XXVIIII / HIERONIMUS A LIBRIS PINXIT». In quest'opera, dai Libri, raffigura la Madonna della Cintura con a lato i santi titolari della cappella: San Zeno e San Lorenzo a cui si aggiungono ad una moltitudine di angeli posti sotto il trono.Nella lunetta, un'opera di Domenico Brusasorzi, raffigurante l'Eterno Padre, aggiunta successivamente all'opera del dai Libri, probabilmente tra le due consacrazioni dell'altare.
L'altare della prima cappella di destra, consacrato il 10 agosto 1543, fu originalmente quello degli spaziale ed era dedicato a Maria Maddalena, Marta e San Lazzaro. Sopra vi è una pala d'altare che tradizionalmente viene attribuita ad un allievo di Paolo Veronese, Francesco Montemezzano, che lo realizzò nel 1580 e che rappresenterà l'unico incarico di rilievo che avrà nella città. Nella tavola, chiamata Noli me tangere, viene rappresentata la Maddalena nell'orto a cui appare Cristo Risorto. Rinchiusa nel timpano, una rappresentazione in forma di colomba dello Spirito Santo in stile barocco. Ai piedi della cappella vi è un sepolcro ove dalla fine del XVIII secolo riposa il parroco Mazzi, la sua presenza è ricordata dalla iscrizione: «GIUSEPPE MAZZI PARROCO / MORTO IL 26 NOVEMBRE 1788».
La tradizione vuole che la dedicata dell'altare della seconda cappella di destra sia conseguente ad un voto. In ogni caso, la titolarità spetta ai SS. Antonio, Benedetto, Mauro, Bernardo. La realizzazione della tela che adorna la cappella venne affidata a Pasquale Ottino, allievo del Brusasorzi, che rappresenta una Assunta e Santi Benedettini che, nella critica di Annamaria Calcagni Conforti, «oggetto di un particolare consenso […], di essa si è occupata una folta storiografia antica a cui non è sfuggita né la componente emiliana, né la particolare qualità del colore». L'altare potrebbe essere opera di Bernardino Brugnoli. Il timpano racchiude una raffigurazione di un agnello mentre nel fregio si riscontrano simboli eucaristici che ricordano quelli che si trovano sul primo ordine del campanile. A terra un'iscrizione sepolcrale: «GIO BAPTA FRANCO PARROCO / MORI DI ANNI 60 IL 1 AGOTO 1803 / QUI GICE».
L'altare della cappella è dedicato agli Apostoli. La pala d'altare, assai rovinata in alcune zone, raffigura una Discesa dello Spirito Santo e venne dipinta da Domenico Robusti, figlio di Tintoretto, in cui esprime il meglio del manierismo ereditato dal padre. In basso, l'altare è impreziosito da uno stucco raffigurante San Giorgio. A terra si può leggere la seguente iscrizione: «QUI VIXIT LXXXVII IN CURA ANIMARUM / DILIGENTI XXXV / HIC IACET IOANNE BAPTA MAROGNA / OB. 17 MAJ 1736».
L'altare di questa cappella, dedicato ai santi Michele, Raffaele, Gabriele e agli Angeli, è l'unico rimasto nella chiesa tra i re che vennero consacrati nel 1536 dal vescovo veronese Gian Matteo Giberti e poi rimossi dalla chiesa. La pala d'altare che adorna la cappella, raffigurante Tre Arcangeli e la Madonna in Gloria, venne realizzato, probabilmente, sotto la supervisione di Jacopo Ligozzi dal pittore locale Felice Brusasorzi poco il suo soggiorno in Toscana. Il letterato veronese Scipione Maffei ebbe parole di elogio per questa tela, asserendo «che non furono fatti mai, ne si possono, Angeli che più paian Angeli». Ai piedi dell'altare si può leggere l'iscrizone sepolcrale: «JO BAPTÆ COLLINI / SACER. CIVIT. VER. / CINERARIUM / OB. 26 LULY 1734».
Questo piccolo oratorio venne realizzato nell'ottocento nella parere sinistra della chiesa; vi si accede da un piccolo passaggio posto all'interno della terza cappella di sinistra, di fianco al polittico. Qui è ospitata un'immagine sacra del Cristo portacroce la cui leggenda vuole che sia stato dipinto nel 1445 da un soldato di guardia presso il baluardo di San Giorgio. Fin da subito l'opera attirò la devozione della popolazione locale tanto che la confraternita dei Battuti decise, nel 1620, di realizzare un edificio di fianco alla chiesa per ospitarlo. Demolito questo edificio, il dipinto venne collocato nell'odierno oratorio dove è conservato tutt'oggi insieme a numerosi ex voto.
Prima di arrivare all'area del presbiterio, al termine delle cappelle laterali, si apre uno spazio che può essere identificato come un transetto appena abbozzato (chiamato da alcuni autori "pseudo transetto"). La sua ridotta estensione in larghezza è dovuta, probabilmente, al poco spazio disponibile o per avere una struttura più compatta che facilitasse il sostegno della cupola sanmicheliana. I due altari laterali, il cui progetto è attribuito per entrambi a Bernardino Brugnoli, sono caratterizzati da un peristasi con colonne ad ordine ionico con una trabeazione sporgente. Quello di destra ospitava, al centro, una pala d'altare di Paolo Veronese, San Barnaba che guarisce gli ammalati (1568 circa), oggi sostituita da una copia ottocentesca realizzata da un anonimo. L'originale è conservata al musée des beaux-arts di Rouen dopo essere stata trafugata nel corso dell'occupazione napoleonica. Ai suoi lati sono poste due tele di Bernardino India: San Girolamo e San Gregorio. La cantoria è costituita da un parapetto in legno risalente al XVI secolo con al centro una Madonna col Bambino.L'altare di sinistra, architettonicamente organizzato similmente a quello di destra, è dedicato alle vergini Cecilia, Caterina, Agata, Agnese Lucia, raffigurate nella relativa pala del Moretto, firmata e datata: «ALEXANDER MORETTUS BRIX. F. MDXL.». Ai lati di essa vi sono due tele di Bernardino India che raffigurano San Fermo e Rustico, martirizzati a Verona mentre, sempre di India, sulla sommità sono posti tre dipinti monocromi con Soggetti biblici. Di fianco all'altare si aprono due porte, sormontate da una trabeazione in marmo, tramite quella di sinistra si accede al locale che ospita il battistero, quest'ultimo realizzato in forma esagonale in marmo rosso di Verona e risalente al XV secolo. L'altare regge una cantoria ove si trova l'organo a canne della chiesa, costruito nel 1890 da William George Trice. Le sue portelle, opera del bresciano Girolamo Romani, sono oggi staccate e collocate sulle pareti opposte all'area antecedente il presbiterio. A trasmissione elettropneumatica, ha due tastiere e pedaliera, con la seguente disposizione fonica:
Sulle pareti orientali del pseudo transetto, esterne al presbiterio, sono appese due tele di Giovanni Caroto (fratello di Giovan Francesco), raffiguranti l'Annunciazione. Collocabili intorno al 1508, si ritiene che originariamente fossero le portelle dell'organo. Su di un pilastro vi è un'iscrizione che ricorda la vendita del monastero alle monache di Santa Maria di Reggio: «MDCLXIX ADI XV AGOTO
MONSIGNOR ILL.MO E RMO / LORENZO ARCIV° TROTTI NONTI: / APLICO / CON L'AUTORITA' DELLA SANTA / SEDE GA CONCESSO QUESTO CONVENTO / ALLE MONACE DI S MARIA DI / REGGIO CON ANNUO OBBLIGO IN PERPETUO / DI MESSE N° CIIII / ANNIVERSARII N° LXXVIII / UN OFFICIO DI MESSE N° XIII
Il presbiterio è raggiungibile attraverso tre gradini in marmo rosso e una balaustra in marmo. Quest'ultima è sormontata da sei statue, di autore ignoto, realizzate in bronzo a Venezia nel 1625 e raffigurati, da sinistra a destra: san Luca, san Zeno, san Matteo, san Marco, san Lorenzo Giustiniani e san Giovanni.
L'altare maggiore appare di semplice fattura e fa parte di quelli consacrati il 31 luglio 1543 dal vescovo greco Dionisio, tuttavia si suppone che sia uno di quelli consacrati otto anni per le cappelle laterali dal vescovo Gian Matteo Giberti e poi rimossi. Il tabernacolo è del 1625. Sulla parete di sinistra una grande tela (8x7,5 metri) del pittore veronese Felice Brusasorzi, raffigurante la La caduta della manna nel deserto, completata postuma dagli allievi Pasquale Ottino e Alessandro Turchi (noto come "Orbetto") mentre la parete opposta vi è una Moltiplicazione dei pani e dei pesci dipinta da Paolo Farinati nel 1603, quando il pittore aveva già 79 anni, e riportante l'iscrizione: «A.D. MDCIII – PAOLUS FARINATUS / DE UBERTIS F. AETATIS SUAE LXXIX».Nello spazio absidale è collocata una tela di Paolo Veronese, Martirio di San Giorgio, trafugata anch'essa dalle truppe francesi nel 1797 ma poi restituita. Quest'opera venne dipinta dal celebre pittore nel 1566 quando si trovò nella sua città natale (da tempo si era trasferito a Venezia) per sposare Elena Badile, figlia del suo primo maestro Antonio Badile. La tela, durante la prima guerra mondiale, venne custodita in via precauzionale a Firenze dove però rimediò uno squarcio all'altezza del braccio destro del santo; un danno che venne poi riparato non perfettamente tanto che l'arto di san Giorgio sembra pendere in modo innaturale.
Giorgio Borelli (a cura di), Chiese e monasteri di Verona, Verona, Edizioni B.P.V., 1981, ISBN non esistente.
 Pierpaolo Brugnoli, La chiesa di San Giorgio, in Le Guide, 5, Verona, 1954, ISBN non esistente.
 Pierpaolo Brugnoli, San Giorgio in Braida, in Guide di storia e arte veronese, 1, Editrice La Grafica, 2014, ISBN 8869470008.
 Maria Teresa Franco Fiorio, Giovan Francesco Caroto, editrice "Vita Veronese", 1971, ISBN non esistente.
 Paola Marini e Bernard Aikema (a cura di), Paolo Veronese. L’illusione della realtà (Catalogo della mostra Palazzo della Gran Guardia, Verona, 5 luglio – 5 ottobre 2014), Milano, Mondadori Electa, 2014, ISBN 978-88-918-0150-0.
 Stefano Lodi, San Giorgio in Braida. Architettura e arti figurative a Verona nel Cinquecento, Verona, Editrice La Grafica, 2009, ISBN 9788895149158.
 Giuseppe Franco Viviani, Chiese nel veronese, Verona, Società cattolica di assicurazione, 2004, ISBN non esistente.
Wikimedia Commons contiene immagini o altri file su chiesa di San Giorgio in Braida
 Borgo Trento - un quartiere in rete, Visita dalla chiesa di S. Giorgio in Braida, su borgotrentoverona.org. URL consultato il 18 giugno 2019.
La chiesa di San Martino, nota anche come pieve di Malandriano, è un luogo di culto cattolico dalle forme barocche, situato in strada Bassa Nuova 129 a Malandriano, frazione di Parma.
La pieve romanica originaria fu costruita in epoca ignota. Alcuni storici la identificano nella plebe Sancti Martini quae dicitur ad Casale Parencianum, assegnata nell'877 dal vescovo Guibodo ai canonici del Capitolo della Cattedrale di Parma; gli studi più recenti, tuttavia, tenderebbero a escludere tale ipotesi, poiché più probabilmente l'edificio menzionato si trovava più a nord, nella zona di Cortile San Martino.L'edificio fu forse nominato nel 1005 nell'Ordo Archipresbiterorum Plebium voluto dal vescovo Sigifredo II, anche se anche in questo caso la corrispondenza non è universalmente riconosciuta.La prima testimonianza certa della sua esistenza risale al 1141, quando la pieve fu citata in una bolla del papa Innocenzo II tra i beni appartenenti al Capitolo della Cattedrale di Parma.Nel Capitulum seu Rotulus Decimarum della diocesi di Parma del 1230 la plebs de Malandriano risultava dipendente direttamente dall'autorità episcopale di Parma.Verso la fine del XVII secolo la chiesa, profondamente degradata, fu quasi completamente ricostruita in stile barocco.Negli ultimi anni del XVIII secolo l'intero edificio fu sopraelevato per realizzare la volta a botte di copertura della navata.Agli inizi del XIX secolo il campanile fu ristrutturato.Intorno alla metà del XX secolo gli interni del luogo di culto furono sottoposti a lavori di restauro, che comportarono anche il rifacimento dei pavimenti.Nel 1964 un violento temporale danneggiò la torre campanaria, che fu successivamente ristrutturata.Nel 2015 la chiesa fu sottoposta a lavori di restauro che interessarono le facciate e il tetto; fu inoltre consolidata strutturalmente l'adiacente canonica.
La chiesa si sviluppa su un impianto a navata unica affiancata da quattro cappelle, con ingresso a ovest e presbiterio absidato a est; in adiacenza ai due lati si estendono la canonica e gli edifici di servizio.
La simmetrica facciata a capanna, rivestita in sasso a vista, è caratterizzata dalla presenza dell'ampio portale d'ingresso centrale, affiancato da piedritti in pietra a sostegno dell'architrave in aggetto; più in alto si apre nel mezzo un finestrone, delimitato da cornice intonacata e sormontato da una lunetta ad arco a tutto sesto; a coronamento si sviluppa un cornicione modanato in aggetto.Sul fianco nord, inglobato dalla canonica, si eleva il campanile intonacato, con cella campanaria affacciata sui quattro lati attraverso aperture ad arco a tutto sesto; in sommità si innalza la cupola quadrangolare in rame. Sul retro l'abside in pietra è scandita da lesene intonacate.All'interno la navata, coperta da una volta a botte decorata con affreschi, è affiancata da una serie di lesene dipinte coronate da capitelli dorici, a sostegno del cornicione perimetrale in aggetto; ai lati si aprono attraverso ampie arcate a tutto sesto le cappelle, due delle quali sono delimitate da portali in marmo; uno di questi ultimi si apre sul battistero.Il presbiterio absidato, preceduto dall'arco trionfale retto da pilastri, ospita, all'interno di una cornice settecentesca, la pala d'altare seicentesca raffigurante San Martino, copia di un originale dipinto da Jusepe de Ribera.Il luogo di culto conserva inoltre altri dipinti seicenteschi e arredi in gran parte settecenteschi.
 Marco Fallini, Mario Calidoni, Caterina Rapetti, Luigi Ughetti, Terra di pievi, Parma, MUP Editore, 2006, ISBN 88-7847-021-X.

L'interno è ad un'unica navata pressoché quadrata su cui spicca la statua del santo intestatario della chiesa mentre tenta di uccidere un dragone con la sua spada sguainata. La statua è del 1600.
L'esterno, mirabile già dall'accesso al cimitero, è a portico sormontato da un frontone triangolare ed antistante colonnato, portico accessibile tramite una piccola scalinata.
Nel 1650, secondo l'archivio della parrocchia principale di Scanno, un certo "Pascalone di Marino" ne risulta il fondatore.

La chiesa di San Teodoro è un edificio religioso situato a Paulilatino, centro abitato della Sardegna centro.
Consacrata al culto cattolico, è sede dell'omonima parrocchia e fa parte della arcidiocesi di Oristano.L'esistenza della chiesa è certificata da documenti datati al 1342.
 Manlio Brigaglia, Salvatore Tola (a cura di), Dizionario storico-geografico dei comuni della Sardegna, Sassari, Carlo Delfino editore, 2006, ISBN 88-7138-430-X.

La chiesa di Santa Margherita è un luogo di culto cattolico dalle forme neoclassiche, situato in via Miodini a Sivizzano, frazione di Fornovo di Taro, in provincia di Parma.
Il luogo di culto originario fu edificato lungo la via Francigena dai frati cistercensi dell'abbazia di Chaise-Dieu entro il 1098, unitamente a un piccolo monastero e a un ospedale per pellegrini.Alla fine del XIII secolo la cappella fu citata tra le dipendenze della pieve di Fornovo.Nel 1492 l'hospitale Sporzane fu soppresso e unito a quello di Parma.Nel 1494 fu menzionata per la prima volta l'intitolazione del tempio a santa Margherita.Nel 1564 la chiesa fu elevata a sede parrocchiale autonoma, alle dirette dipendenze del vescovo di Parma.Nel corso del XVIII secolo il monastero adiacente fu sottoposto a interventi di ristrutturazione.Tra il 1762 e il 1779 il vescovo Francesco Pettorelli Lalatta, durante la sua visita pastorale, ordinò la demolizione dell'antico luogo di culto medievale, profondamente degradato, e la sua completa ricostruzione; nel 1792 furono avviati i lavori di riedificazione del tempio e dell'adiacente campanile romanico, conservando soltanto la base di quest'ultimo; le opere furono completate nel 1800.Nel 1910 la torre campanaria fu sopraelevata.
Il complesso si estende intorno a una corte aperta sul lato occidentale; la chiesa si allunga a sud, mentre i lati est e nord sono occupati dall'ex monastero.
La chiesa si sviluppa su un impianto a navata unica affiancata da tre cappelle per lato, con ingresso a ovest e presbiterio a est.La simmetrica facciata a salienti, parzialmente intonacata, è tripartita verticalmente da due lesene d'ordine gigante, coronate da capitelli dorici. Nel mezzo dell'avancorpo centrale, rivestito in pietra a maglia irregolare, è collocato l'ampio portale d'ingresso delimitato da una cornice e sormontato da un architrave in rilievo; più in alto si apre una finestra incorniciata; in sommità si staglia un frontone triangolare intonacato, con cornice in aggetto. I corpi laterali, lievemente arretrati, sono affiancati alle estremità da lesene doriche.I fianchi sono scanditi da paraste e contrafforti; sulla navata centrale si aprono in sommità piccole finestre rettangolari; al termine del lato destro è collocato il monumento ai caduti di tutte le guerre di Sivizzano, mentre dal prospetto opposto emerge il massiccio campanile intonacato, illuminato da coppie di monofore ad arco a tutto sesto aperte su ogni lato; la cella campanaria si affaccia sulle quattro fronti attraverso ampie aperture a tutto sesto; in sommità si eleva nel mezzo, oltre il cornicione modanato in aggetto, un'aguzza guglia a base ottagonale, tra quattro pinnacoli posti sugli spigoli.All'interno la navata, coperta da una volta a botte lunettata decorata con affreschi, è affiancata da una serie di lesene doriche a sostegno del cornicione perimetrale modanato; le cappelle laterali, di cui le ultime due poco profonde, sono chiuse superiormente da volte a botte dipinte e si affacciano sull'aula attraverso ampie arcate a tutto sesto.Il presbiterio, lievemente sopraelevato, è preceduto dall'arco trionfale, retto da paraste doriche; l'ambiente, coperto da una volta a crociera ornata con affreschi, accoglie l'altare maggiore marmoreo a mensa, retto da quattro colonnine, aggiunto tra il 1970 e il 1980; sul fondo si staglia all'interno di una cornice dorata l'antica pala raffigurante il Martirio delle sante Margherita, Agata e Lucia.
Il monastero si sviluppa su due ali intorno alla piccola corte, in continuità con la chiesa.Le facciate, interamente rivestite in pietra a maglia irregolare, sono caratterizzate dalla presenza di un porticato a L, che si apre al livello terreno attraverso ampie arcate a sesto ribassato rette da massicci pilastri in laterizio coronati da sottili capitelli dorici; al piano superiore si affaccia un loggiato analogo, coperto da una serie di volte a crociera intonacate; l'ultimo livello è illuminato da piccole finestre quadrate.Sul portico si apre un portale ad arco a tutto sesto in blocchi di pietra, risalente al XIV o al XV secolo.
 Angelo Pezzana, Storia della città di Parma continuata, Tomo quinto, Parma, Reale Tipografia, 1859.

La chiesa di Santa Maria Assunta è un luogo di culto cattolico che si trova a Settignano, frazione di Firenze. La sua fondazione risale all'XII secolo, venne poi completamente rifatta nel 1518. Nel 1595 vennero aggiunte due navate a quella esistente ed in seguito subì altri radicali interventi, specialmente alla fine del XVIII secolo.
Sulla facciata esterna c'è una terracotta imbiancata di un artista della prima metà del Cinquecento, Vergine col piccolo Gesù e San Giovannino. Di fianco sono incastrati nel muro quattro mascheroni del XIV secolo.
Il suo interno è a tre navate e vi si trova una Risurrezione di Gesù di Maso da San Friano (fine del XVI secolo); nella cappella del Santissimo Sacramento l'Ultima Cena di Andrea Commodi (1615); alcuni affreschi di Santi di Tito (1593), intorno alla statua di Santa Lucia. Il Crocifisso sull'altar maggiore è del XV secolo e gli affreschi nella cupoletta dell'abside sono di Pier Dandini. In questa chiesa si trovano anche una Madonna col Bambino e due Angeli, terracotta della bottega di Andrea della Robbia, il fonte battesimale (1745), un ciborio del XV secolo e il pulpito attribuito a Gherardo Silvani su disegno di Bernardo Buontalenti (1602).
Annesso alla chiesa c'è l'Oratorio della Santissima Trinità, sulla cui porta c'è l'Adorazione del Bambino, di artista del XV secolo, allievo di Desiderio.
Francesco Lumachi, Firenze, nuova guida illustrata storica-artistica-aneddotica della città e dintorni, Firenze, Società Editrice Fiorentina, 1929

La chiesa di Santa Maria della Serra o di Santa Maria Assunta è un edificio religioso di Palombaro, in provincia di Chieti.
La prima chiesa fu edificata nel XVI secolo sul luogo dove sorgeva un antecedente edificio di culto del XIII secolo, andato in rovina. È possibile supporre comunque che in questo sito esistesse un tempio romano per le divinità pagane, a sua volta costruito su un luogo di culto italico.
Tra i numerosi rimaneggiamenti che l'edificio ha subito, vanno annoverati la prima ricostruzione completa del 1551 e la seconda del 1841, durante la quale assunse l'aspetto attuale. Un primo campanile sorse nel 1613, quando dovette sostituire quello della chiesa di San Salvatore in un momento in cui quest'ultima non poteva essere utilizzata. L'interno fu restaurato nel 1861, con l'aggiunta delle lavorazioni in stucco parzialmente visibili oggi, poiché andate perdute in gran parte nel corso delle ristrutturazioni del Novecento. Tra il 1851 ed il 1880 venne eretto l'attuale campanile, interamente realizzato a spese della popolazione locale e progettato dallo scalpellino Timoteo Di Bello, di Pennapiedimonte.
A causa dei continui e massicci rimaneggiamenti, lo stile architettonico dell'edificio si presenta estremamente disomogeneo. La semplice facciata, ripartita verticalmente in tre settori da paraste in pietra a vista e orizzontalmente da cornicioni in pietra scolpita, ospita un portale a timpano curvo e due nicchie con altrettante statue. Il campanile, che fiancheggia il prospetto principale, è composto da tre livelli suddivisi da cornici marcapiano lapidee.
All'interno, formato di tre navate, arcate su pilastri squadrati sorreggono le campate e l'altare maggiore è affiancato da altri quattro altari minori. Per quanto riguarda l'arredo, è presente una statua lignea raffigurante la Madonna seduta con Bambino, risalente ad un periodo compreso tra la fine del XV e l'inizio del XVI secolo.

La chiesa di Santa Maria Maddalena è la parrocchiale di Begliano, frazione di San Canzian d'Isonzo (GO).
La prima citazione di una chiesa a Begliano risale al XV secolo. L'attuale parrocchiale fu costruita nel XVIII secolo su progetto di Lorenzo Martinuzzi e consacrata il 18 giugno 1767 dall'arcivescovo di Udine Giovanni Girolamo Gradenigo. Il campanile venne eretto nel 1771 e, nell'Ottocento, furono eseguiti gli affreschi della cupola. Nel 1908 venne realizzata la cantoria, eseguita dai fratelli udinesi Filipponi, nel 1960 fu rifatta parte del tetto, tra il 1987 ed il 1988 e nel 2007 l'edificio venne completamente ristrutturato.

La chiesa di Santa Maria presso San Satiro è una chiesa parrocchiale di Milano. La costruzione della chiesa fu intrapresa alla fine del Quattrocento per volere del duca Gian Galeazzo Sforza e più tardi proseguita da Ludovico il Moro come parte di un ambizioso programma di rinnovamento delle arti nel ducato, il quale prevedeva tra le altre cose di chiamare presso la corte milanese artisti da tutta Italia: l'edificio fu infatti progettato secondo nuove forme rinascimentali importate nel ducato da Donato Bramante. La chiesa, costruita inglobando il più antico sacello di San Satiro da cui prese il nome, è celebre per ospitare il cosiddetto finto coro bramantesco, capolavoro della pittura prospettica rinascimentale italiana.
Il nucleo più antico del complesso fu fondato nel IX secolo per volere di Ansperto, vescovo di Milano, come una piccola chiesa dedicata a san Satiro, san Silvestro e sant'Ambrogio. L'anno esatto della fondazione risalirebbe all'876 secondo lo storico medievale Filippo di Castelseprio, all'868 secondo quanto riportato da Serviliano Lattuada nella sua Descrizione di Milano, all'869 secondo la Historia Patriae dello storico milanese Tristano Calco. La presenza di tale chiesetta è citata in documenti datati 972, 1087 e 1103, in cui viene confermata la giurisdizione dei monaci benedettini di Sant'Ambrogio sul piccolo edificio di culto e sullo xenodochio annesso.
Di natura più incerta è invece la presenza di una chiesa precedente, separata dal sacello, sull'area dell'attuale Santa Maria presso San Satiro: tale edificio sarebbe confermato da un documento in cui viene descritta la consacrazione di una chiesa impartita da Ariberto da Intimiano in quell'area nel 1036. Tale chiesa tuttavia non compare in un documento datato 1466 dove venivano elencate le chiese cittadine dell'epoca. Risalirebbe al 1242 l'avvenimento miracoloso che vide l'immagine della Vergine con Bambino, posta all'esterno del sacello, sanguinare in seguito ad una coltellata infertale da un giovane squilibrato, tale Massazio da Vigolzone: l'immagine restò esposta su un altare all'esterno del sacello, fino a quando circa due secoli più tardi fu decisa la costruzione di un tempio in cui ospitare l'opera.
Acquistati i terreni nel 1474, i lavori per la costruzione della nuova chiesa iniziarono nel 1478 per volere del duca Gian Galeazzo Sforza e della madre reggente Bona di Savoia, con il duplice obiettivo di consolidare il culto mariano e di abbellire la città con un edificio monumentale di pregio: l'ingaggio dell'architetto urbinate Donato Bramante avvenne solo tra il 1480 e il 1482, mentre è attestata al 1483 la prima commissione per la decorazione interna allo scultore di scuola padovana Agostino Fonduli, quando la struttura muraria era già stata completata. Nel 1486 furono iniziati i lavori per la decorazione della volta, mentre nello stesso anno venne assunto Giovanni Antonio Amadeo per la realizzazione della facciata, che vide completato soltanto lo zoccolo e non fu mai terminata. Un'ipotesi suggestiva, derivata da alcuni progetti presenti nel codice Ashburnham, suggerisce la presenza di Leonardo Da Vinci nei cantieri di restauro del sacello di San Satiro, eseguiti tra il 1492 e il 1499: i progetti leonardeschi non vennero però mai eseguiti a vantaggio della soluzione del Bramante. I lavori per la decorazione esterna della chiesa vennero definitivamente conclusi nel 1518.
La cronologia dei lavori della chiesa dopo i primi anni del Cinquecento è meno esaustiva rispetto a quella dei primi anni, tuttavia nel 1569 il cardinale Carlo Borromeo durante una visita pastorale annotò la presenza nella chiesa di quindici "cappelle", termine che all'epoca poteva indicare anche la semplice presenza di un piccolo altare decorato con una pala: decorazioni per la maggior parte andate perdute. Con l'operato del cardinale Borromeo e l'avvento in città del nuovo ciclo artistico legato alla Controriforma, la chiesa perse gradualmente importanza e considerazione nel patrimonio artistico cittadino, tanto che l'edificio non compare in nessuna delle numerose raffigurazioni di edifici cittadini dei due secoli successivi.
La chiesa non subì quindi particolari interventi, eccezion fatta per la rimozione di una serie di statue pericolanti del Fonduli sul cornicione della cupola, fino al XIX secolo, quando fu soggetta a tre restauri con cui vennero aggiunti l'altare maggiore e l'affresco della lunetta del finto coro. Sempre nel XIX secolo,  a opera dell'architetto Giuseppe Vandoni, furono rifatti l'ingresso della sacrestia, il fonte battesimale e la facciata. Contemporaneamente al rifacimento della facciata vennero presentate le proposte per il rifacimento dell'angusto spazio antistante alla chiesa. Tra i vari progetti presentati fu scelto ancora una volta quello del Vandoni, che prevedeva l'erezione di una corte porticata di forma quadrata; non fu possibile tuttavia trovare un accordo con i proprietari degli immobili circostanti per cui l'architetto ripiegò verso il semplice ampliamento dello spazio in una corte poligonale irregolare. Tra il 1939 e il 1942 l'intero complesso venne sottoposto ad un profondo restauro che ebbe il merito di restituire l'originale planimetria e struttura muraria interna del sacello di San Satiro, del quale i pesanti interventi nel corso della sua storia avevano stravolto l'antico aspetto.
La facciata della chiesa fu lasciata incompiuta fino al XIX secolo: il progetto iniziale era stato assegnato all'Amadeo, che aveva realizzato lo zoccolo senza mai completare il lavoro, si pensa per divergenze di carattere artistico col Bramante, autore a sua volta di un disegno per la facciata. Tali resti, raffiguranti Santi e Storie veterotestamentarie, furono asportati per permettere l'esecuzione del nuovo progetto ottocentesco ed incamerati nelle raccolte d'arte dei musei del Castello Sforzesco.
Secondo Luca Beltrami l'antico progetto della facciata del Bramante sarebbe conservato al Louvre, tuttavia l'attribuzione alla chiesa non è unanimemente accettata: il disegno raffigura una facciata suddivisa in tre partiture verticali scandite da lesene di ordine gigante, con porte e finestre sormontati da timpani e oculi inscritti in semicirconferenze. Le partiture laterali sono sormontate da un timpano spezzato al centro da un elemento rettangolare decorato con un grande oculo inscritto in un semicerchio che riprende le decorazione delle finestre più in basso, sormontato a sua volta da un timpano:
La critica è tuttavia concorde nel definire la mancata realizzazione di entrambi i progetti una grande perdita artistica, specie a fronte dei modesti risultati della facciata neorinascimentale:
La facciata definitiva della chiesa fu quindi realizzata nel 1871 da Giuseppe Vandoni che la concepì in forme neorinascimentali. Il prospetto è a salienti con paramento murario in marmo. La sezione centrale è leggermente aggettante rispetto a quelle laterali ed è suddivisa in due fasce orizzontali, divise in tre partiture verticali scandite da lesene corinzie, sovrapposte da un cornicione: nell'ordine inferiore si trova il portale leggermente strombato, mentre i corpi laterali presentano due monofore ad arco a tutto sesto. L'ordine superiore del corpo centrale, che riprende la partizione con lesene corinzie dell'ordine inferiore, è decorato dalle due nicchie laterali e dal rosone. La facciata è coronata da un semplice frontone triangolare. Il progetto mantenne dell'originario bramantesco solo il rosone e la cornice del portale, presentando al contrario un fronte più largo dell'aula, decisamente monumentale e con decorazioni ridondanti: la soluzione neorinascimentale suscitò scarsa approvazione quasi unanime nel mondo della critica architettonica.
La facciata posteriore, progettata dal Bramante su via Falcone, è formata da due corpi laterali e uno centrale leggermente aggettante, che corrisponde alla sporgenza del finto coro interno. Il corpo centrale è composto da un avancorpo scandito da paraste che reggono una architrave decorata con specchiature sormontata da un frontone triangolare e il corpo leggermente arretrato delimitato da due paraste di ordine gigante che reggono un'ampia cornice. Nei corpi laterali viene ripetuta la decorazione dell'ordine minore centrale, con l'inserimento in ogni corpo di un portale delimitato da semicolonne sormontato da un timpano triangolare e di tre paraste per delimitare la facciata. Il disegno della facciata mostra un debito stilistico nei confronti della basilica di Sant'Andrea dell'Alberti a Mantova per l'utilizzo del fronte di tempio aggettante, mentre la soluzione delle paraste agli angoli trova un precedente nella basilica di Santa Maria delle Carceri di Giuliano da Sangallo.
La cupola si presenta a forma conica con copertura a tamburo, si pensa ispirata alla chiesa di San Bernardino di Urbino, dove il Bramante lavorò accanto a Francesco di Giorgio Martini: la decorazione della fascia del tamburo con tondi inframezzati da lesene di ordine corinzio riprende le forme della copertura della cappella Portinari. Il tiburio di forma circolare crea un contrasto con la copertura poligonale del tempietto di San Satiro a fianco, mitigato tuttavia dall'unitarietà della decorazione a semicolonne perimetrali dei due elementi.
Il sacello e il campanile costituiscono la parte originaria del complesso. L'attuale aspetto dell'antico sacello di San Satiro, chiamata anche cappella della Pietà, si deve ai rimaneggiamenti quattrocenteschi del Bramante: la struttura esterna è composta da una costruzione cilindrica, che ingloba l'antica struttura, in cui sono ricavate delle nicchie comprese tra lesene, coronata dal fregio decorato con tondi in cotto raffiguranti Putti. Sovrapposta alla struttura cilindrica vi è una costruzione a croce greca con le pareti traforate da oculi, coronata da un tiburio ottagonale con lanternino a colonna. La cornice del tiburio presenta una decorazione in cotto tipica del primo rinascimento lombardo.
Il campanile consiste in una torre a pianta quadrata in mattoni a vista, prototipo dell'architettura preromanica lombarda, e rappresenta l'unica parte esterna della costruzione non rimaneggiata nei secoli: sull'origine della torre campanaria vi sono due ipotesi che la fanno risalire rispettivamente al IX secolo, quindi coeva al sacello, o all'XI secolo. Il campanile è impostato su quattro ordini orizzontali scanditi dall'unione dei cinque archetti che poggiano su peducci con le lesene poste agli angoli della torre. Nell'ordine inferiore è presente una feritoia per lato, al secondo una finestra ad arco a tutto sesto per lato, al terzo due finestre ad arco a tutto sesto per lato, mentre l'ultimo ordine, dove sono presenti le campane, è decorato da bifore inframezzate da colonne in pietra.
La chiesa presenta una singolare pianta a croce commissa o a tau, ovvero una pianta a croce a cui è mancante il braccio superiore, che non fu possibile realizzare per mancanza di spazio: tale "problema" fu ovviato con la realizzazione del celebre finto coro di Donato Bramante. L'aula è divisa in tre navate, con la centrale più larga rispetto a quelle laterali, mentre il transetto è diviso in due navate, di cui quella verso via Falcone più larga: in entrambi i casi le navate maggiori presentano una copertura a botte decorata con lacunari e rosoni dipinti modellata sull'esempio della Basilica di Sant'Andrea dell'Alberti. Le navate laterali, sgombre da cappelle, presentano invece una volta a vela e sono decorate nelle pareti laterali con lunette e finti oculi affrescati.
L'aula è scandita da tre campate che poggiano su pilastri a croce con capitello corinzio. La pianta della chiesa è completata dal sacello di San Satiro, posto in maniera non allineata rispetto al transetto sinistro, e la sacrestia bramantesca, posta a lato della navata di destra.
La testata del transetto sinistro è decorata nella lunetta da una raggiera di cinque oculi disposti attorno alla finestra semicircolare posta al centro dell'arco a tutto sesto: per tale tale struttura decorativa il Bramante si ispirò all'architettura della cappella dei Pazzi del Brunelleschi. Una struttura simile si può ritrovare nel timpano curvo di Santa Maria dei Miracoli di Venezia, di pochi anni successiva alla chiesa bramantesca. Lo spartito decorativo a "raggiera di occhi ad orologio" fu ripreso dallo stesso Bramante nel ninfeo di Genazzano e nella crociera di Santa Maria delle Grazie, e più tardi dal Palladio nella decorazione del portale di Villa Pojana. La testata del transetto destro è decorata da un altare ottocentesco di Felice Pizzagalli in cui è racchiusa la statua di San Luigi Gonzaga che soccorre un appestato, realizzazione sempre ottocentesca dello scultore Antonio Carminati.
Lo spazio della crociera è dominato dalla cupola emisferica, decorata con lacunari dipinti in oro e azzurro, che culmina in una piccola lanterna. Alla base della cupola, sulla fascia, sono presenti decorazioni in cotto di Agostino Fonduli, mentre i pennacchi sono decorati con quattro tondi affrescati con gli Evangelisti della scuola di Vincenzo Foppa. Anche in questo caso la decorazione e la divisione degli spazi mostrano un notevole influsso delle forme della cappella dei Pazzi del Brunelleschi.
Nel transetto destro, a fianco dell'altare maggiore, vi è l'altare di San Teodoro, decorato con marmi policromi e dalla pala d'altare raffigurante l'Estasi di san Filippo Neri di Giuseppe Peroni.
Tra le opere presenti anticamente nel transetto della chiesa si possono ricordare:
Santa Barbara, pala d'altare di Giovanni Antonio Boltraffio, conservata alla Gemäldegalerie di Berlino;
affreschi del Bergognone, staccati dalla parete ed assegnati alla Pinacoteca di Brera nel 1868;
Sant'Isidoro di Federico Bianchi, citato nelle antiche descrizioni della chiesa e probabilmente disperso.All'inizio del XVII secolo risultavano infine presenti nella chiesa 26 lapidi sepolcrali, tutte eliminate dalla chiesa in seguito all'ingresso delle truppe francesi nel 1797.
Uno dei principali ostacoli alla realizzazione di un impianto monumentale era la mancanza di spazio per la realizzazione del coro, dal momento che lo spazio alle spalle del transetto era occupato dalla contrada del Falcone. Il problema fu brillantemente risolto dal Bramante mediante la realizzazione di rilievi e modanature in cotto successivamente dipinti a formare una fuga prospettica che simulasse in 97 centimetri di profondità uno spazio pari ai bracci del transetto di 9,7 metri ispirata ai precedenti studi dell'Incisione Prevedari, diventando il punto di forza dell'edificio:
Il finto coro presenta uno spartito decorativo con volta a botte a cassettoni composta da tre arcate in maniera identica all'aula e termina nell'illusione prospettica in una controfacciata nelle cui parti laterali sono presenti due nicchie coronate da conchiglie, mentre nella lunetta è affrescato l'episodio miracoloso secondo cui il quadro della Madonna col Putto avrebbe sanguinato a seguito della coltellata di un giovane. Tale immagine è custodita nell'altare maggiore, a cui il finto coro fa da contorno. Le pareti sono decorate con nicchie probabilmente riprese dalla decorazione del vecchio duomo di Urbino.
La soluzione, considerata antesignana di tutti gli esempi di trompe-l'œil successivi, costituisce in realtà un esempio di stiacciato trasferito dalla scultura all'architettura. Nella sua perfetta costruzione prospettica, l'opera mostra l'influsso delle ricerche di Piero della Francesca, Donatello e Masaccio nel campo della rappresentazione illusionistica, mentre l'esecuzione potrebbe essere stata mutuata dai tabernacoli marmorei di Michele di Giovanni da Fiesole. Il debito stilistico nel disegno prospettico appare molto chiaro dalle similitudini con la Trinità di Masaccio, ma soprattutto con la Pala di Brera di Piero della Francesca. L'illusione prospettica del finto coro bramantesco, ampiamente citata e descritta nei trattati d'arte dell'epoca, fu successivamente ripresa dal Borromini nella realizzazione della Galleria prospettica di palazzo Spada.
Nella navata destra si trova l'ingresso per la sagrestia bramantesca della chiesa: dalle forme decisamente più slanciate rispetto a quelle del resto della chiesa, presenta una pianta ottagonale derivata dai battisteri paleocristiani ed è impostata su due ordini orizzontali. L'ordine inferiore prevede nicchie piatte e concave alternate inframezzate da lesene angolari decorate che terminano sul fregio in cui sono inserite le ricche decorazione di Putti e Teste in terracotta di Agostino Fonduli. L'ordine superiore prevede un ambulacro composto da bifore separate dalla prosecuzione delle lesene dell'ordine inferiore di cui riprendono i motivi decorativi. L'ambiente è chiuso da una cupola a otto spicchi in ciascuno dei quali è presente un oculo. L'architettura risulta così nel complesso essere un'elegante fusione tra il disegno dalle linee geometriche pulite e chiare della scuola rinascimentale toscana e i ricchi spartiti decorativi lombardi: è noto infatti che la decorazione plastica di Agostino Fonduli fu mitigata dall'intervento del Bramante: l'influenza dell'architetto urbinate emerge nelle decorazioni in terracotta di Scene mitologiche, simili per stile alla decorazione nel cortile di palazzo della Gherardesca di Giuliano da Sangallo, con il quale Bramante condivise la formazione sui modelli del Brunelleschi.
La struttura ottagonale della sagrestia bramantesca scandita da lesene angolari con nicchie e bifore venne direttamente ripresa in un altro capolavoro del rinascimento lombardo, il santuario dell'Incoronata di Lodi eseguito da Giovanni Battaggio, allievo del Bramante che lo affiancò nei cantieri di Santa Maria presso San Satiro. L'impianto ottagonale ad ordini orizzontali sovrapposti venne riproposto nella cappella Trivulzio della basilica di San Nazaro in Brolo ad opera di Bartolomeo Suardi, detto "il Bramantino" per la sua aderenza ai modelli dell'artista urbinate.
Il sacello di San Satiro, chiamato anche cappella di Pietà dopo gli interventi rinascimentali, presenta una struttura con pianta a cella tricora sovrapposta ad un quadrato con colonne perimetrali: elementi che assieme ai frammenti di affreschi di epoca carolingia costituiscono il nucleo originario della costruzione. Alcune delle colonne perimetrali, in pietra e ornate con capitelli corinzi, sarebbero stati prelevate da edifici della città di epoca tardo-romana ed inserite nel sacello, mentre altre sono in cotto e risalgono agli interventi bramanteschi, così come le colonne alternamente in marmo rosso di Verona e marmo cipollino su cui poggiano gli archi rampanti posti a fianco delle volte angolari e il lanternino posto in sommità della struttura.
Sulla derivazione della caratteristica pianta esistono molte ipotesi: dall'oratorio carolingio di Germigny-des-Prés, a influssi bizantini o addirittura armeni; tuttavia l'ipotesi più accreditata è che il modello della pianta del sacello fosse una delle cappelle della milanese basilica di San Lorenzo. Schemi a pianta centrale tuttavia non erano rari per l'epoca in area lombarda e tra gli esempi più celebri di architettura derivata da San Satiro si può citare il battistero di Galliano a Cantù.
Tra le decorazioni coeve alla costruzione bramantesca si ha la Pietà, un gruppo di statue in terracotta dipinta, di Agostino Fonduli. Il gruppo consta di quattordici figure eseguite con la tecnica del panneggio bagnato. La scena si focalizza sul Cristo morente tra le braccia di Maria, forse ripreso dallo scomparso tramezzo affrescato della chiesa di San Giacomo della Cerreta a Pavia di Vincenzo Foppa, schema non comune nell'Italia settentrionale dell'epoca tuttavia giustificato da un ripreso interesse verso il culto mariano di quegli anni per cui era stato costruito il nuovo santuario. Lo schema complessivo dell'opera fu ripreso pochi anni più tardi nell'affresco delle Deposizione di Martino Spanzotti per la chiesa di San Bernardino di Ivrea e nel Compianto nella chiesa di Santa Maria delle Grazie a Varallo di Gaudenzio Ferrari.
L'esecuzione fu tra i primi lavori dello scultore padovano a Milano, come testimoniato dallo stile caricaturale e ruvido influenzato solo in minima parte dal classicismo milanese dell'epoca, come invece si nota nelle decorazioni della sagrestia bramantesca. Al contrario, il gruppo della Pietà testimonia ancora l'aderenza a modelli del rinascimento padovano, come testimoniato dalle figure di San Giovanni e di due Angeli ripresi da un'incisione del Seppellimento di Cristo di Andrea Mantegna, così come la similitudine tra il realismo Cristo morto e quello del Cristo del gruppo scultoreo. Non mancano infine debiti stilistici nei confronti di Donatello nella realizzazione della Maddalena, forse modellata sulla Maddalena penitente per il battistero di San Giovanni di Firenze: stile probabilmente appreso dal padre, fonditore di bronzo, che collaborò con Donatello nei cantieri della basilica di Sant'Antonio di Padova. Nel suo complesso lo stile realistico e la caratterizzazione degli stato d'animo dei personaggi furono precursori degli studi più approfonditi che avrebbero caratterizzato lo stile di Leonardo negli anni successivi.
Nel sacello sono infine presenti dei frammenti di affreschi databili tra il IX e il XIII secolo riscoperti durante un intervento di restauro della cappella tra il 1939 e il 1940. La decorazione a fresco, che ricopriva in origine tutte le superfici del sacello ad eccezione delle colonne, mostra una spiccata influenza di modelli bizantini: tra i frammenti superstiti si possono osservare principalmente Santi e due rappresentazioni della Croce
La chiesa di Santa Maria presso San Satiro è titolare della parrocchia di San Satiro, l'unica in Italia dedicata al santo. La fonte più antica attestante l'esistenza della parrocchia risale al 1209 e riguarda la concessione d'uso di una proprietà della chiesa: tuttavia è probabile che la parrocchia sia molto più antica. Tra il XVIII e il XIX secolo la parrocchia ampliò la propria giurisdizione grazie alla riorganizzazione dell'assetto ecclesiastico giuseppino e napoleonico, incorporando le parrocchie di San Giovanni in Laterano, Santa Maria alla Rosa, San Mattia alla Moneta, Santa Maria Beltrade e San Sepolcro. La chiesa possiede il titolo di basilica prepositurale.
Serviliano Latuada, Descrizione di Milano ornata con molti disegni in rame delle fabbriche più cospicue che si trovano in questa metropoli, vol. 2, Milano, Tipografia Giuseppe Cairoli, 1752.
 Paolo Rotta, Passeggiate storiche, ossia Le chiese di Milano dalla loro origine fino al presente, Milano, Tipografia del Riformatorio Patronato, 1891, SBN IT\ICCU\MIL\0438962.
 Giorgio Vasari, Vite de' più eccellenti pittori, scultori ed architettori, vol. 2, Firenze, Giunti, 1568.
Sandrina Bandera Bistoletti, La "Pietà" di Agostino de' Fonduli in San Satiro nell'occasione del suo restauro, in Arte Lombarda, 3-4, 86-87, Milano, Il Vaglio Cultura Arte, 1988, ISSN 0004-3443. URL consultato il 16 febbraio 2016 (archiviato dall'url originale il 28 aprile 2014).
 Cesare Brandi, Disegno dell'architettura italiana, Roma, Castelvecchi, 2013, ISBN 978-88-7615-918-3.
 Adele Buratti Mazzotta (a cura di), Insula Ansperti: il complesso monumentale di San Satiro, Milano, Amilcare Pizzi, 1992, ISBN 88-366-0370-X, SBN IT\ICCU\TO0\0069877.
 Filippo Camerota, Nel segno di Masaccio: l'invenzione della prospettiva, Firenze, Giunti, 2001, ISBN 88-09-02329-3.
 Pierluigi De Vecchi, Elda Cerchiari, I tempi dell'arte, vol. 2, Milano, Bompiani, 1999, ISBN 88-451-7212-0.
 Maria Teresa Fiorio, Le chiese di Milano, Milano, Electa, 2006, ISBN 88-370-3763-5.
 Christoph Luitpold Frommel, Architettura del Rinascimento italiano, Milano, Skira, 2009, ISBN 978-88-572-2453-4.
 Paolo Mezzanotte, Giacomo Bascapè, Milano nell'arte e nella storia, a cura di Gianni Mezzanotte, Milano, Bestetti, 1968, SBN IT\ICCU\SBL\0090392.
 Maria Cristina Passoni, Jacopo Stoppa, Il tardogotico e il Rinascimento, Milano, Nodo libri, 2000, ISBN 88-7185-077-7.
 Giuseppe Rocchi, La diffusione dei modi rinascimentali a Milano: esemplificazioni, in Arte Lombarda, 3-4, 86-87, Milano, Il Vaglio Cultura Arte, 1988, ISSN 0004-3443. URL consultato il 16 febbraio 2016 (archiviato dall'url originale il 28 aprile 2014).
 Gianfranco Spagnesi, Progetto e architetture del linguaggio classico, Milano, Jaka Books, 1999, ISBN 88-16-40488-4.
Wikibooks contiene testi o manuali sulle disposizioni foniche degli organi a canne
 Wikimedia Commons contiene immagini o altri file sulla chiesa di Santa Maria presso San Satiro
(EN) Chiesa di Santa Maria presso San Satiro, su Enciclopedia Britannica, Encyclopædia Britannica, Inc. 

La chiesa moschea di Vefa (in turco: Vefa Kilise Camii, anche conosciuta come Molla Gurani Camii, dal nome del suo fondatore) è una ex chiesa ortodossa trasformata in moschea dagli Ottomani. La chiesa era dedicata probabilmente ad Hagios Theodoros (in italiano: san Teodoro, in greco Ἁγίος Θεοδόρος τά Καρβουνάρια), ma questa attribuzione è tutt'altro che certa. Il complesso rappresenta uno degli esempi più importanti dell'architettura comnena e paleologa di Costantinopoli giunti sino a noi.
L'edificio si trova ad Istanbul, nel distretto di Fatih (corrispondente alla città murata), nel pittoresco quartiere di Vefa, a meno di un chilometro a nord-ovest dall'altro grande edificio bizantino di Vefa (la moschea di Kalenderhane), ed a poche centinaia di metri a sud della moschea di Solimano.
L'origine dell'edificio, che è situato sul pendio settentrionale della terza collina di Costantinopoli, è oscura. La dedica a san Teodoro poggia sull'identificazione della zona circostante con il quartiere bizantino chiamato ta Karbounària (mercato del carbone), ma questo non è sicuro. Sul sito sono stati trovati resti di un edificio del V secolo, e la presenza nella costruzione di diversi materiali di spoglio risalenti sino al VI secolo avvalora l'ipotesi che l'edificio esistente sia una ricostruzione di una chiesa più antica. A giudicare dalla muratura, esso fu eretto nel X o nell'XI secolo. La dedica ad Hagios Theodoros è tutt'altro che certa. Durante la dominazione latina a Costantinopoli dopo la Quarta Crociata l'edificio venne utilizzato come chiesa cattolica romana. Nel corso della prima metà del XIV secolo un parekklesion venne costruito di fianco alla chiesa.
Poco dopo la conquista di Costantinopoli da parte degli Ottomani, la chiesa fu convertita in moschea dal famoso religioso curdo mullā Gurani, il quale fu tutore del sultano Mehmed II e, dopo la Conquista, Şeyhülislam e primo Muftī di Istanbul. La moschea porta anche il suo nome. Nel XIX secolo la moschea venne gravemente danneggiata, forse dall'incendio che nel 1833 devastò il quartiere circostante. Nel 1848 il complesso venne restaurato: in quell'occasione i mosaici che ornavano l'edificio furono in gran parte distrutti. È anche possibile che proprio durante il restauro venisse demolito il parekklesion e che le quattro colonne al centro della chiesa fossero sostituite con pilastri. Nel 1937 l'edificio subì di nuovo un restauro parziale, durante il quale i mosaici superstiti vennero scoperti e puliti.
La chiesa propria, che non è mai stata studiata in modo sistematico, ha una pianta a croce inscritta (o quinconce), con lati di nove metri di lunghezza. Insieme alla moschea Eski Imaret, essa costituisce un esempio dello stile Comneno a Costantinopoli. La muratura è composta da mattoni posti in opera adottando la tecnica del "mattone ad incasso", tipica dell'architettura bizantina del periodo centrale. In questa tecnica, file di mattoni immersi alternatamente in un letto di malta sono montate dietro la linea del muro. A causa di ciò, lo spessore degli strati di malta è circa tre volte superiore a quello degli strati di mattoni.
L'edificio ha arcate cieche, mentre l'abside presenta una tripla finestra archiacuta sovrastata da nicchie. La luce penetra nelle braccia della croce attraverso arcate triple. L'esterno della chiesa principale ha occasionali motivi decorativi, fra gli altri a forma di serpente.
Oltre all'edificio principale, il complesso contiene anche un esonartece posto ad ovest, un portico (che unisce il parekklesion con il bema) a colonne ed archi a sud e, infine, un corridoio a nord.
L'esonartece rappresenta uno degli esempi più tipici dell'architettura paleologa di Costantinopoli, insieme al parekklesion della Pammakaristos, alla chiesa di San Salvatore in Chora, ed alla moschea Fethiye. La data della sua edificazione è considerata posteriore a quelle dei parekklesia delle chiese della Pammakaristos e di Chora La facciata è divisa in due ordini, entrambi aperti da arcate. In quello inferiore ci sono nicchie angolari seguite da arcate triple. L'ordine superiore è molto diverso da quello inferiore, e ha cinque arcate cieche a tutto sesto che incorniciano finestre. La muratura è realizzata da fasce colorate alternate di mattone e pietra, particolarmente visibili sul lato nord. Nel complesso, l'esecuzione è meno raffinata rispetto al parekklesion della Moschea Fethiye.Il nartece è sormontato da tre cupole. Quelle laterali sono del tipo ad ombrello, mentre quella centrale è innervata da costoloni. La decorazione interna del nartece comprende colonne, capitelli e lastre scolpite, tutti elementi ricavati da materiali di spoglio del primo periodo bizantino L'interno delle tre cupole era in origine ricoperto da mosaici. Quelli della cupola meridionale, rappresentanti dei profeti intorno alla Theotokos, e quello della cupola centrale, rappresentante due funzionari imperiali e profeti, furono messi in luce e puliti nel 1937 sotto la direzione di M. I. Nomides e del Ministero delle Moschee, ma nel 2007 erano scomparsi (forse perché scialbati) quasi del tutto. L'intonaco della chiesa propria, al contrario, sino ad ora non è mai stato rimosso.Due grandi cisterne sotterranee piuttosto grandi poste rispettivamente a sud ed ovest della chiesa fanno ipotizzare l'esistenza nelle vicinanze di un monastero durante il periodo bizantino.
(EN) Alexander Van Millingen, Byzantine Churches of Costantinople, Londra, MacMillan & Co, 1912. ISBN non esistente(FR) Raymond Janin, La Géographie Ecclésiastique de l'Empire Byzantin. 1. Part: Le Siège de Constantinople et le Patriarcat Oecuménique. 3rd Vol. : Les Églises et les Monastères., Parigi, Institut Français d'Etudes Byzantines, 1953. ISBN non esistente
(EN) Ernest Mamboury, The Tourists' Istanbul, Istanbul, Çituri Biraderler Basımevi, 1953. ISBN non esistente
(FR) Raymond Janin, Constantinople Byzantine, 2ª ed., Parigi, Institut Français d'Etudes Byzantines, 1964.
(EN) Çelik Gülersoy, A Guide to Istanbul, Istanbul, Istanbul Kitaplığı, 1976, OCLC 3849706. ISBN non esistente
(EN) Thomas F. Mathews, The byzantine Churches of Istanbul: a photographic survey, University Park, PA, Pennsylvania State University Press, 1976, ISBN 0-271-01210-2.
(DE) Wolfgang Müller-Wiener, Bildlexikon Zur Topographie Istanbuls: Byzantion, Konstantinupolis, Istanbul Bis Zum Beginn D. 17 Jh, Tübingen, Wasmuth, 1977, ISBN 978-3-8030-1022-3.
 Richard Krautheimer, Architettura paleocristiana e bizantina, Torino, Einaudi, 1986, ISBN 88-06-59261-0.

Il chitarrista è un musicista suonatore di chitarra. Un chitarrista può essere esperto in uno o più tipi di chitarra: elettrica, folk, chitarra acustica o classica.
La chitarra è uno strumento estremamente versatile. Di conseguenza, il chitarrista può svolgere ruoli molto diversi. In un gruppo può suonare sia l'accompagnamento ritmico sia la chitarra solista.
Un chitarrista può far suonare le corde della chitarra con le unghie, con la punta delle dita, o con un plettro. La chitarra può essere utilizzata da un cantante per accompagnare la propria voce e a volte come unico strumento. È anche comune nella musica folk accompagnare la chitarra con l'armonica a bocca.
La chitarra moderna ha origine dalla chitarra barocca che a sua volta deriva dallo strumento medievale a cinque corde chiamato quinterna (dal latino "quinque" = cinque e dal persiano "tar" = corda).
I primi liuti arabi erano montati con sole 4 corde di fili di seta da qui la parola "Chahar" quattro e "Tar" corde da cui la parola araba Qîtâra. Le prime chitarre medievali avevano quattro corde come pure il liuto: dal greco kithára, e poi dal latino cithara derivano i termini guiterne (quinterna), Gittern, citola e chitarra.
Lo strumento più antico ritrovato simile ad una chitarra ha 3500 anni ed è stato scoperto nella tomba egizia di Har-Mose Sen-Mut.
Dalla seconda metà del XVII secolo fino alla metà del XIX secolo, con i progetti e le innovazioni apportate in Spagna da Antonio de Torres, si ha la nascita del prototipo della chitarra classica modernaLa conseguente diminuzione della sonorità, data dal fatto che si passa a sei corde semplici dalle dieci (cioè 5 corde doppie chiamate cori) o dodici corde (6 corde doppie) in uso sulla chitarra barocca, fu compensata dall'allargamento della cassa e dall'apertura completa della buca in mezzo alla tavola armonicaLa chitarra a sei corde sostituì la chitarra barocca perché più facile da maneggiare e suonare e con una struttura più robusta.
Questo passaggio dalla chitarra barocca a quella moderna può essere paragonato alla sostituzione della viola da gamba con il violoncello.
A partire dal 1800 notevole lustro allo strumento viene dato dal compositore Niccolò Paganini che scrive oltre che per violino anche diverse composizioni per chitarra.
Ma è nel ventesimo che secolo la chitarra (e di conseguenza i chitarristi) compie i più progressi con la nascita della elettrica e il suo conseguente utilizzo.
Il chitarrista diventa un elemento di chiave della nascente musica jazz e soprattutto a partire dagli anni 50 della musica pop e rock, anche grazie a musicisti come Chuck Berry, Buddy Holly e Johnny Cash che davano nelle loro performance alla chitarra spesso un ruolo di primo piano.
Con il successo planetario di gruppi come Beatles e Rolling Stones, il chitarrista diventa sempre più un elemento chiave nel gruppo, spesso di importanza e fama secondario solo al cantante. 
Musicisti come Jimi Hendrix e Jeff Beck contribuiscono in maniera considerevole all'evoluzione tecnica e iconografica dello strumento nella musica rock e pop.
Parallelamente il ventesimo secolo vede anche uno sviluppo maggiore della chitarra nella musica classica grazie alle trascrizioni di chitarristi come Andrés Segovia e nel jazz con l'avvento di innumerevoli musicisti di altissimo livello come Les Paul, Charlie Christian e George Benson.
Dagli anni sessanta e settanta la nascita di nuovi generi musicali come il jazz rock, l'hard rock, il rock progressivo e l'heavy metal la tecnica chitarristica raggiunge nuove vette, tra i tantissimi illustri strumentisti e compositori si possono citare Jimmy Page, Ritchie Blackmore, Pat Metheny, Bill Frisell, Eddie Van Halen, Randy Rhoads, Stevie Ray Vaughan, BB King, Eric Clapton.
Diverse riviste musicali specializzate nel corso degli anni hanno stilato classifiche riguardanti i migliori chitarristi di tutti i tempi, molto nota e a volte criticata è stata la classifica redatta da Rolling Stone.
Il chitarrista è stato soggetto di diverse opere d'arte. Uno degli esempi più famosi è il dipinto di Edgar Degas che raffigura l'anziano padre dell'artista, Auguste de Gas, e il chitarrista Lorenzo Pagans.
 Chitarrista, su thes.bncf.firenze.sbn.it, Biblioteca Nazionale Centrale di Firenze.
Chittoor è una suddivisione dell'India, classificata come municipality, di 152.966 abitanti, capoluogo del distretto di Chittoor, nello stato federato dell'Andhra Pradesh. In base al numero di abitanti la città rientra nella classe I (da 100.000 persone in su).
Al censimento del 2001 la popolazione di Chittoor assommava a 152.966 persone, delle quali 77.044 maschi e 75.922 femmine. I bambini di età inferiore o uguale ai sei anni assommavano a 16.613, dei quali 8.487 maschi e 8.126 femmine. Infine, coloro che erano in grado di saper almeno leggere e scrivere erano 115.349, dei quali 62.482 maschi e 52.867 femmine.

Cholm (anche Holm), in russo: Холм? è una città della Russia europea nordoccidentale (oblast' di Novgorod), situata sulle sponde del fiume Lovat', 201 km a sud del capoluogo Velikij Novgorod; dipende amministrativamente dal distretto omonimo, del quale è capoluogo.

Kristmundur Numi Fridfinnson (Baldur, 14 giugno 1898 – Selkirk, 10 novembre 1938) è stato un hockeista su ghiaccio canadese.
Fridfinnson iniziò la carriera hockeistica con i Winnipeg Falcons, formazione composta da numerosi giocatori di origine islandese stanziatisi nel Manitoba. Proprio con loro nel 1920 vinse la Allan Cup, premio assegnato alla miglior squadra dilettantistica del Canada. In seguito alla vittoria del titolo i Falcons vennero scelti per rappresentare il Canada al torneo olimpico di hockey su ghiaccio alle Olimpiadi estive di Anversa, che furono poi riconosciute dalla IIHF valide come primo campionato del mondo di hockey su ghiaccio. Il Canada vinse la finale con la Svezia con lo schiacciante risultato di 12-1.Fridfinnson disputò tre incontri segnando la rete decisiva in finale contro la Svezia. A causa di problemi di salute dovette ritirarsi due anni più tardi e merì a soli 40 anni d'età nel 1938.

Christian Emanuel "Chris" Heinrich (Filadelfia, 10 novembre 1977) è un ex cestista statunitense con cittadinanza tedesca.
Dopo aver svolto il periodo universitario negli Stati Uniti presso l'università di Saint Louis, Heinrich ha collezionato numerose esperienze europee: dapprima in Austria al St. Polten, poi in Polonia all'Old Spice Pruszkow, per disputare successivamente il campionato tedesco con il Würzburg.
Nel 2005-06 esordisce in Legadue con la maglia dell'Andrea Costa Imola mettendo a segno 6 punti e conquistando 6,7 rimbalzi a partita; la stagione seguente viene invece ingaggiato dalla Pepsi Caserta, con cui sfiora la promozione diretta in serie A partendo anche qui da titolare.
Nel campionato 2007-08 rimane per la terza volta consecutiva in Legadue accettando l'offerta dell'Edimes Pavia, producendo 7,5 punti e 5,5 rimbalzi a gara. A febbraio viene svincolato dalla società lombarda, e Heinrich troverà un accordo col Ciudad de Huelva per giocare nel campionato spagnolo LEB: non potrà però scendere in campo a causa di un ritardo di tesseramento.
Nell'estate 2008 si appresta a disputare la sua quarta stagione italiana firmando un contratto annuale con la Trenkwalder Reggio Emilia; qui ritrova Franco Marcelletti, già suo allenatore durante l'esperienza casertana. Nel dicembre perde però il posto in squadra a favore del franco-bulgaro Vasil "Vasco" Evtimov, salvo poi essere reintegrato proprio per sostituire Evtimov. Tuttavia Reggio Emilia ingaggia a febbraio l'americano Glen McGowan ed Heinrich si ritrova ancora ai margini della squadra, ma torna poi nuovamente a disposizione a marzo, dopo l'infortunio di Luca Infante.

Christian Charles Philip Bale (Haverfordwest, 30 gennaio 1974) è un attore britannico naturalizzato statunitense.
Conosciuto principalmente per le sue interpretazioni di American Psycho, The Prestige, la trilogia del cavaliere oscuro, American Hustle - L'apparenza inganna ed Exodus - Dei e re, Bale è anche famoso per la sua versatilità come attore, compresa anche l'abilità di parlare vari dialetti della lingua inglese e dell'americano, la disponibilità a perdere o acquisire peso (in particolare per L'uomo senza sonno, Batman Begins, L'alba della libertà, The Fighter, American Hustle - L'apparenza inganna e Vice - L'uomo nell'ombra), generalmente per impersonare al meglio il personaggio interpretato.
Bale divenne celebre all'età di 13 anni per il ruolo del protagonista nel film di Steven Spielberg L'impero del sole (1987), in cui comparve nei panni di un ragazzo che, separato dai suoi genitori, si ritrova in un campo d'internamento giapponese durante la seconda guerra mondiale. Da allora ha interpretato una gran quantità di ruoli.
Nel 2007 è stato votato dagli utenti di IMDb come miglior attore sotto i 40 anni. Nel 2012 Entertainment Weekly lo ha nominato nella classifica "Top 8 Most Powerful Cult Figures of the Past Decade" ("Le prime 8 figure cult più importanti del passato decennio) e descritto come "Most Creative People in Entertainment" ("Persona più creativa nello spettacolo") dopo la sua interpretazione in American Psycho.
L'attore ha ottenuto un grande successo e ottime critiche per l'interpretazione di Batman nella pellicola del 2005 Batman Begins, ruolo che ha poi ripreso nei due sequel, Il cavaliere oscuro del 2008 e Il cavaliere oscuro - Il ritorno del 2012. Nel 2010 ha interpretato il pugile Dicky Eklund in The Fighter, parte che gli è valsa l'Oscar al miglior attore non protagonista. Ha ricevuto altre tre candidature agli Oscar per American Hustle - L'apparenza inganna (2013), La grande scommessa (2015) e Vice - L'uomo nell'ombra (2018).
Christian Charles Philip Bale (conosciuto professionalmente anche come Christian Morgan Bale) è nato nella contea gallese del Pembrokeshire da David Bale, pilota civile e poi uomo d'affari e famoso attivista per i diritti degli animali, e Jenny James, artista circense; il nonno è invece ventriloquo e prestigiatore. È il più giovane di quattro figli: Erin Bale Kreunen, musicista e figlia del padre e della prima moglie Sandra, Sharon e Louise Bale, avuti con la seconda moglie Jenny James (sua madre). Anche Louise Bale è un'attrice ed è apparsa accanto al fratello nel film Gli strilloni.
Bale passò la sua infanzia viaggiando in diversi paesi, tra i quali Gran Bretagna, Portogallo e California (Stati Uniti). Nel 1976, quando aveva solo due anni, la famiglia Bale lasciò il Galles. Si stabilirono per quattro anni a Bournemouth, dove l'attore si iscrisse alla Bournemouth School ed entrò a far parte del circolo del rugby. Da bambino prese lezioni di balletto e chitarra. La famiglia Bale è molto stimata nel mondo dello spettacolo, specialmente nel teatro. Bale infatti è un lontano parente dell'attrice inglese Lillie Langtry mentre suo zio, Rex Bale e suo nonno materno erano attori.
Come suo padre David, è un animalista convinto sin da giovane. È vegetariano e partecipa a numerosi progetti umanitari ed ambientalisti, sostenendo apertamente diverse associazioni tra le quali Greenpeace, Sea Shepherd, World Wildlife Fund, Dian Fossey Gorilla Fund International e Happy Child Mission. Il 3 settembre 2000, suo padre sposò la femminista Gloria Steinem. Il 30 dicembre del 2003 David Bale morì a causa di un tumore al cervello e venne insignito del premio The Bear Search & Rescue Foundation's alla memoria per i suoi impegni e i servizi resi all'umanità.
Il 29 gennaio 2000 Bale sposò Sandra "Sibi" Blazic, produttrice di film indipendenti che in passato ha lavorato come modella, truccatrice e assistente personale di Winona Ryder. I due hanno avuto due figli, Emmaline, nata il 27 marzo 2005 a Santa Monica in California, e Joseph, nato il 18 agosto 2014.
Nel febbraio 2014 il museo del Madame Tussaud's di Londra ha presentato una statua di cera con le fattezze dell'attore, e un comunicato stampa in cui si legge:«Siamo estremamente contenti di svelare la nostra statua di Christian Bale. È uno degli attori britannici più famosi al mondo e può vantare un numero impressionante di premi vinti tra i quali anche un Oscar e un Golden Globe. Merita sicuramente un posto qui».
Il debutto di Bale come attore avvenne in uno spot pubblicitario della marca di detersivi Lenor nel 1982 quando aveva 8 anni. Un anno dopo, apparve in un'altra pubblicità per i cereali Pac-Man, dove interpretò la parte di un bambino rockstar. Nel 1984, fece il suo debutto sul palco di un teatro londinese del West End nell'opera intitolata The Nerd accanto a Rowan Atkinson.
Nel 1986 prese parte alla miniserie televisiva Anastasia - L'ultima dei Romanov nel ruolo di Aleksej Nikolaevič Romanov di Russia. Nel 1987 ottenne un ruolo primario nella miniserie inglese Heart of the Country e nel film fantasy Mio in the Land of Faraway, dove apparve accanto a Christopher Lee.
Sempre nel 1987 Amy Irving, sua co-protagonista in Anastasia - L'ultima dei Romanov, lo raccomandò all'allora suo marito, Steven Spielberg per un ruolo in L'impero del sole, film tratto dall'omonimo racconto semi-autobiografico di J.G. Ballard. L'interpretazione di Bale come Jim Graham gli fece guadagnare gli elogi della critica, il premio Young Artist Awards (migliore interpretazione di un giovane attore) ed un premio speciale della National Board of Review of Motion Pictures (Board creò questo premio appositamente per lui). L'attenzione della stampa però gli creò uno stato emotivo di tale stress che decise di smettere di recitare.
Nel 1989 Kenneth Branagh lo persuase a tornare sulle scene ingaggiandolo nel ruolo di un ragazzo nel film Enrico V.
Nel 1990 ritrovò Christopher Lee nel film tratto dal romanzo omonimo di Robert Louis Stevenson L'isola del tesoro, dove recitò accanto a Charlton Heston e Oliver Reed. L'anno dopo partecipò al film per la televisione A Murder of Quality, accanto all'attore inglese Denholm Elliott. Nel 1992 venne ingaggiato per il ruolo principale nel film musical Gli strilloni, prodotto dalla Disney. Il film gli valse nuovamente una nomination per il premio Young Artist Awards.
Nel 1993 ricevette la terza nomination per il premio Young Artist Awards per il film Swing Kids - Giovani ribelli, dove ritrovò Kenneth Branagh. Il film narra la storia di alcuni teenager che ascoltano e ballano segretamente la musica jazz nel periodo dell'occupazione della Germania nazista. Nel 1994 recitò accanto a Gabriel Byrne, Helen Mirren e Tom Wilkinson nel film Prince of Jutland diretto da Gabriel Axel. Bale ottenne maggior notorietà nel ruolo di Laurie, sempre nel 1994 nell'adattamento dell'omonimo romanzo in Piccole donne diretto da Gillian Armstrong, dopo essere stato scelto personalmente per la parte da Winona Ryder, che nella pellicola interpreta Jo March. Nel 1995 doppiò il personaggio di Thomas nel film Disney Pocahontas. Dieci anni dopo prese parte a The New World di Terrence Malick, film incentrato proprio sulla figura di Pocahontas. Nel 1996 ottenne un piccolo ruolo in Ritratto di signora di Jane Campion accanto a Nicole Kidman e nello stesso anno recitò accanto a Bob Hoskins e Gérard Depardieu nel film diretto da Christopher Hampton L'agente segreto. Nel 1997 fu il protagonista del film commedia Metroland accanto a Emily Watson diretto da Philip Saville. I due attori lavorarono ancora insieme in Equilibrium.
La svolta di Bale avvenne nel 1998 quando interpretò il ruolo di un giornalista nel film di Todd Haynes Velvet Goldmine. La pellicola fu una prova d'attore molto intensa per Bale che lo vide recitare in una scena a tinte erotiche con il co-protagonista Ewan McGregor. Nello stesso anno recitò nel ruolo di un ragazzo con problemi mentali nel film All the Little Animals accanto a John Hurt. Nel 1999 interpretò il ruolo di Demetrius in Sogno di una notte di mezza estate accanto a Kevin Kline, Michelle Pfeiffer e Rupert Everett e nello stesso anno gli venne affidato il ruolo di Gesù nel film per la televisione Maria, madre di Gesù.
Nel 1999 Bale si preparò a interpretare il ruolo che lo avrebbe fatto conoscere a livello mondiale; il serial killer Patrick Bateman in American Psycho. La regista Mary Harron, che aveva precedentemente diretto la biografia di Valerie Solanas nel film Ho sparato a Andy Warhol, ricevette il compito di dirigere il riadattamento del controverso omonimo romanzo di Bret Easton Ellis, ma lasciò subito il progetto quando venne a conoscenza del fatto che la Lions Gate Entertainment, casa di produzione della pellicola, spingeva per l'ingaggio di Leonardo DiCaprio al posto di Bale, prima scelta della Harron. La regista citò problemi inerenti al budget dicendo che DiCaprio rappresentava una spesa eccessiva per quella produzione e abbandonò il progetto. Oliver Stone rimpiazzò la Harron ma quando DiCaprio non diede la sua disponibilità per poter seguire il progetto di The Beach, anche Stone lasciò il film. Mary Harron venne contattata di nuovo con la conferma che Bale sarebbe stato il protagonista. L'attore non aveva mai letto il romanzo prima di essere contattato per il film, ma accettò il ruolo perché rimase sorpreso dalla sceneggiatura che descrisse come «l'opposto di tutto quello che aveva fatto fino a quel momento».
La prima di American Psycho ebbe luogo al Sundance Film Festival del 2000, con molte controversie. Il famoso critico statunitense Roger Ebert inizialmente sembrò condannare il film, definendolo «pornografico» e «il peggior film al Sundance» ma successivamente gli accordò una critica favorevole scrivendo: «ha trasformato un romanzo sanguinario in un film riguardante la vanità dell'uomo». Riguardo alla performance di Bale, il suo commento fu:
«Christian Bale è eroico per come permette al personaggio di saltare allegramente nel disprezzo; non c'è l'istinto di auto-conservazione qui, e questo è merito di un buon attore».
Il 14 aprile 2000 la Lions Gate Films distribuì American Psycho nei cinema. Il budget del film e il costo del marketing si aggirarono intorno ai 15.070.285 dollari e il film ebbe un profitto globale di 34.266.564 dollari. Il ruolo di Patrick Bateman consacrò Bale come attore capace e affidabile e lo rese famoso in tutto il mondo. L'attore venne chiamato anche per un'apparizione in un altro adattamento cinematografico di un romanzo di Ellis, Le regole dell'attrazione che aveva, se pur minimo, un collegamento con American Psycho ma rifiutò l'offerta per lealtà alla visione che aveva la Harron di Bateman, che, a suo parere, non poteva essere espressa propriamente da nessun altro.
Nel 2000 prese parte al film Shaft accanto a Samuel L. Jackson. La pellicola è un remake del film del 1971 Shaft il detective. Il ruolo del personaggio che gli venne affidato era simile a quello di Patrick Bateman. Bale interpreta infatti uno yuppie razzista di nome Walter Wade, Jr., una decisione che prese proprio per la somiglianza dei due ruoli ma il personaggio di questa pellicola non riscosse lo stesso successo del personaggio del film precedente.
Nel 2001 prese parte all'adattamento di John Madden del best seller Il mandolino del capitano Corelli (Captain Corelli's Mandolin), in cui recitò la parte di un pescatore greco di nome Mandras che compete con il personaggio principale interpretato da Nicolas Cage; infatti nella pellicola i due si contendono il cuore di Pelagia interpretata da Penélope Cruz. Il personaggio di Mandras nel libro è molto più sviluppato con una sua storia quasi a parte dal contesto del resto del romanzo mentre nel film ha un ruolo marginale. In questa pellicola ritrovò John Hurt con cui aveva già lavorato in All the Little Animals. Il 2002 fu un anno molto impegnativo per Bale che si trovò a lavorare molto ma senza ricevere il successo, non riuscendo a raggiungere l'interesse del pubblico con nessuno dei tre film ai quali partecipò. Infatti prese parte al film indipendente Laurel Canyon dove interpretò il figlio di Frances McDormand.
La critica si dimostrò divisa; alcuni elogiarono l'intensità con la quale Bale e i co-protagonisti (McDormand e Alessandro Nivola) recitarono, mentre alcune testate giornalistiche considerarono l'interpretazione della McDormand talmente intensa da riuscire a oscurare il resto del cast.
Sempre nel 2002 ottenne il ruolo di protagonista accanto a Matthew McConaughey del fantasy Il regno del fuoco diretto da Rob Bowman. La pellicola è incentrata sul risveglio di un drago in letargo ai giorni nostri, che scatenerà una vera e propria guerra per la sopravvivenza del genere umano in un post-bellico futuro. Bale ebbe delle esitazioni riguardo alla sua partecipazione al film ma il regista Rob Bowman lo convinse a ricoprire il ruolo principale. Bale e McConaughey si allenarono per i loro rispettivi ruoli lavorando duramente sui loro fisici facendo boxe. Il film incassò poco più di 80.000.000 di dollari in tutto il mondo, venti milioni in più rispetto ai costi di produzione che si aggirarono sui 60.000.000 di dollari, e fu un fallimento nei botteghini americani, cosa che contribuì a far scendere la popolarità di Bale. Nello stesso anno partecipò come protagonista al film di fantascienza Equilibrium diretto da Kurt Wimmer.
Nel 2004 prestò la voce, nel doppiaggio americano, al personaggio di Howl nel film d'animazione Il castello errante di Howl diretto dal regista giapponese Hayao Miyazaki e sempre nel 2004 prese parte al film di produzione spagnola L'uomo senza sonno diretto da Brad Anderson. Nel 2005 iniziò la sua collaborazione con il regista Christopher Nolan che lo scelse per il ruolo di Bruce Wayne/Batman nel film Batman Begins e sempre nel 2005 ottenne una parte nel quarto film del regista statunitense Terrence Malick The New World dove per la seconda volta recitò in un lavoro inerente la storia di Pocahontas. In questa pellicola divise il set con Colin Farrell e Q'orianka Kilcher. La critica si divise dal punto di vista dei meriti narrativi del film e del rispetto degli eventi storici originali. Il film non andò benissimo ai botteghini statunitensi e il suo incasso globale fu di 30.536.013 di dollari a fronte di una spesa di produzione di 30 milioni.
Nello stesso anno recitò nel ruolo di un reduce afflitto dalla sindrome della guerra del Golfo nel film indipendente Harsh Times - I giorni dell'odio di David Ayer, pellicola della quale fu anche produttore esecutivo. Il film venne presentato al Toronto International Film Festival del 2005 ed uscì nelle sale il 10 novembre 2006. La stampa rimase colpita dalla sua interpretazione tanto da definire il suo personaggio "ipnotico".
Nel 2006, Bale si sottopose nuovamente a una dieta ferrea (dopo quella per L'uomo senza sonno) in seguito alla quale perse circa 25 chili per interpretare il ruolo di Dieter Dengler - aviatore statunitense di origine tedesca reduce della guerra del Vietnam che venne catturato e tenuto in un campo di prigionia nel Laos per un anno e mezzo - nel film L'alba della libertà, diretto da Werner Herzog. Il film è la storia vera dell'aviatore che dopo un periodo di prigionia riuscì a scappare e venne salvato dai suoi commilitoni. Il regista del film Werner Herzog dichiarò in un'intervista: «Gli attori che ho scelto per il film sono i migliori della loro generazione. È una strana coincidenza che Dieter Dengler da giovane fosse un bell'uomo e che Christian gli assomigli anche un poco».
Lo stesso anno Christopher Nolan lo ingaggiò nuovamente, stavolta per il ruolo di Alfred Borden nel film tratto dal romanzo omonimo di Christopher Priest The Prestige. Accanto a Bale recitarono anche Hugh Jackman, Scarlett Johansson, David Bowie e Michael Caine; quest'ultimo lo affiancherà nel ruolo di Alfred Pennyworth in entrambi i film campioni di incassi Batman Begins (2005) ed Il cavaliere oscuro (2008). Nel 2007, Bale recitò accanto a Russell Crowe nel remake del film western del 1957 Quel treno per Yuma. I due attori presero il posto di Tom Cruise e Eric Bana, precedentemente scelti per i due ruoli principali.
Ancora nel corso del 2007 Bale venne ingaggiato nuovamente dal regista Todd Haynes per interpretare due delle sette personalità nella riflessione artistica della vita del musicista Bob Dylan nel film Io non sono qui. Accanto a Bale si annovererà un prestigioso cast tra i quali Cate Blanchett, Richard Gere e Heath Ledger che troverà di nuovo ne Il cavaliere oscuro. L'interpretazione di Bale nella pellicola dedicata a Dylan ricevette critiche positive dalle più importanti testate giornalistiche.
Nel 2002 il regista Kurt Wimmer lo ingaggiò dopo aver visto la sua performance in American Psycho per il ruolo del cleric, ordine di agenti letali in una società post-apocalittica, John Preston nel film di fantascienza Equilibrium. Nella pellicola figura un'arte marziale romanzata: il Gun Kata, ispirata a The Matrix ed ai film di John Woo, che combina il combattimento a fuoco con quello a mani nude e nel film Preston è un maestro di questa disciplina. L'attore non era disponibile all'epoca delle riprese e al suo posto venne considerato Dominic Purcell, attore famoso per il suo ruolo nella serie televisiva Prison Break. Bale si rese successivamente disponibile e Purcell rimase nel cast nel ruolo di un altro personaggio. L'interpretazione di Bale riscosse critiche positive e riguardo al suo personaggio nel film, Roger Ebert dichiarò in una sua recensione: «Christian Bale nel ruolo del cleric John Preston è molto esigente nei confronti del suo partner Partridge. Nessuno può guardarti negli occhi con la stessa, oltraggiosa provocazione meglio di lui.»
Il risultato ai botteghini di quest'ennesima pellicola non fu entusiasmante, dato che il budget di produzione era di 20 milioni di dollari e l'incasso in tutto il mondo fu di soli 5.359.645 dollari. Nonostante i pochi incassi al botteghino, il film, nel corso degli anni, diventò un vero e proprio cult movie per gli amanti del genere fantascientifico.
Equilibrium fu il terzo film del 2002 di Bale e potenzialmente avrebbe potuto rappresentare il crollo definitivo per la sua carriera, fallimento commerciale che venne associato alla mancanza di sponsorizzazione in tutto il mondo. Fortunatamente, l'interpretazione di Bale nel ruolo di Preston lo rese memorabile al pubblico tanto da attirare un discreto numero di fanbase che si prodigarono a sviluppare un total conversion mod (modifica estetica e funzionale) per il videogioco PC Max Payne 2, modifica denominata Hall of Mirrors. Il personaggio di John Preston inoltre, secondo il sito moviebodycounts.com, è al terzo posto come personaggio con il maggior numero di uccisioni sullo schermo che un singolo film abbia mai avuto. Il suo kill-o-meter (misuratore di uccisioni) segnala il numero 118, esattamente la metà del totale di uccisioni di tutta la pellicola: 236.
Nel 2004 Bale si trasformò fisicamente perdendo quasi 30 chili di peso (circa 1/3 del suo peso corporeo) per interpretare Trevor Reznik nel thriller di produzione spagnola L'uomo senza sonno, nel quale l'attore passò da un fisico muscoloso e atletico a un aspetto cadaverico, mettendo addirittura a rischio la propria salute mentale e fisica per il bene di un'interpretazione naturale e autentica. In una scena del film viene pronunciata la seguente frase, riferita allo stato fisico del personaggio:
Per perdere peso cominciò a fumare per diminuire il senso di fame e si nutrì di una scatoletta di tonno e una mela al giorno per settimane. La sua perdita di peso fu uno dei dimagrimenti record più significativi di un attore per interpretare un ruolo cinematografico. Secondo quanto dichiarato dallo stesso attore, queste trasformazioni danneggiarono pesantemente il suo metabolismo, ma lo consacrarono come uno degli interpreti più impegnati della sua generazione. Per il ruolo di Trevor Reznik fu paragonato a Robert De Niro, che per interpretare Jake LaMotta in Toro scatenato prese 25 chili.
L'uomo senza sonno ebbe per la maggior parte apprezzamenti positivi dalla critica che rimase colpita dalla dedizione dell'attore. Il costo della produzione del film si aggirò intorno ai 5 milioni di dollari, incassandone poco più di 8 a causa di una distribuzione nei cinema statunitensi molto limitata; la maggior parte dei profitti avvenne oltre oceano.
Nel 2005 il regista Christopher Nolan scelse Bale tra i vari contendenti per la parte di Bruce Wayne/Batman nel quinto adattamento cinematografico dedicato al supereroe della DC Comics dichiarando che l'attore possedeva esattamente l'equilibrio tra l'oscurità e la luce che stavano cercando per il personaggio. In lista per il ruolo dell'Uomo Pipistrello figurarono altri attori tra i quali Ashton Kutcher, David Boreanaz, Billy Crudup, Cillian Murphy, Henry Cavill e Jake Gyllenhaal. Bale diventò così il quinto attore (dopo Adam West, Michael Keaton, Val Kilmer e George Clooney) e il primo non americano ad interpretare il ruolo di Batman e smentì seccamente le voci che lo vedevano il lista per il ruolo di Robin nel film di Joel Schumacher Batman Forever del 1995. Entrare nel personaggio di Batman fu un lavoro faticoso per Bale che aveva a disposizione solamente sei mesi per ricostruire il possente e muscoloso fisico dell'Uomo Pipistrello dopo la fine delle riprese de L'uomo senza sonno.
L'attore intraprese così una massacrante trasformazione fisica con l'aiuto del personal trainer Efua Baker. A soli due mesi dal casting per il ruolo, riuscì ad aumentare il suo peso di circa 26 chili grazie all'assunzione di alimenti ricchi di carboidrati come pasta e pane. Gli allenamenti fisici non vennero subito effettuati, dato che l'attore aveva i muscoli atrofizzati per il troppo dimagrimento dovuto al ruolo di Trevor Reznik. Dopo aver ottenuto la parte e consigliato e seguito sempre da Baker, Bale riuscì ad aumentare ancora di 18 chili integrando alla sua dieta (anche se vegetariana) pollo, tonno e verdure al vapore e cominciò ad allenarsi mettendo massa muscolare con sessioni di peso per tre ore al giorno. Riguardo al suo drastico cambiamento fisico, Efua Baker dichiarò: «Ogni mattina appariva diverso da com'era il giorno precedente».
Dopo aver ottenuto il ruolo, per comprendere il personaggio di Batman, l'attore lesse diversi volumi del fumetto e durante la promozione del film e nelle interviste accentuava l'accento americano per evitare che il pubblico si confondesse sul fatto che il nuovo Batman avesse un'inflessione britannica.
Batman Begins uscì nelle sale cinematografiche il 15 giugno 2005 con la totale approvazione della critica e del pubblico. Nolan venne applaudito per aver creato un film più tradizionale rispetto agli episodi precedenti di Tim Burton (Batman del 1989 e Batman - Il ritorno del 1992) e di Joel Schumacher (Batman Forever del 1995 e Batman & Robin del 1997) avendo optato per effetti speciali live action, in un periodo in cui la grafica computerizzata era economica e accreditata. Il cast venne molto apprezzato ma Bale fu il più acclamato per aver davvero creato un perfetto ritratto di entrambi i personaggi; Batman e Bruce Wayne. Quest'interpretazione valse all'attore il premio Saturn Award come miglior attore 2005 (premio per il quale era stato nominato anche nel 2004 per il film L'uomo senza sonno) e il premio Best Hero al MTV Movie Awards 2006.
Batman Begins fu un campione d'incassi in patria e in tutto il mondo per la Warner Bros., costato approssimativamente 135.000.000 dollari di produzione incassò in America la cifra di 205.343.774 dollari e 167.366.241 dollari nel resto del mondo, arrivando a un totale di incasso di 372.710.015 dollari. Dal film venne anche sviluppato un videogioco per GameCube, PlayStation 2, Xbox e Game Boy Advance intitolato sempre Batman Begins dove Bale e gli altri membri del cast doppiarono le voci dei loro rispettivi personaggi. Grazie al successo del primo capitolo, Bale rivestì nuovamente il ruolo di Batman anche nel seguito Il cavaliere oscuro del 2008 sempre diretto da Nolan.
Nel 2008 Bale si calò nuovamente nei panni di Batman nel film campione d'incassi Il cavaliere oscuro. L'attore rimase molto legato al personaggio che interpretò nelle due riedizioni del supereroe e riscosse critiche positive da molte testate giornalistiche. Riguardo Batman, l'attore dichiarò in un'intervista rilasciata a Coming Soon Television:
Il cavaliere oscuro ebbe un budget di 185.000.000 di dollari e incassò solo in America 533.345.358. Nel resto del mondo incassò 468.576.467, per un totale di 1.001.921.825 di dollari diventando uno dei più grandi successi mai realizzati. Per questa nuova ondata di incassi positivi al botteghino che riguardarono i suoi ultimi film, Bale dichiarò al quotidiano britannico The Guardian: «Sono sempre sorpreso che ogni film al quale prendo parte incassi dei soldi perché molti di quelli che ho girato non l'hanno fatto. Venivo chiamato l'avvelenatore del box office».
Nel 2008 il regista statunitense McG lo scelse per il ruolo di John Connor in Terminator Salvation, quarto capitolo della saga fantascientifica dedicata ai replicanti, uscito nel 2009. Durante la lavorazione di questa pellicola, Bale si rese protagonista di una sfuriata ai danni del direttore della fotografia Shane Hurlbut reo di aver interrotto una scena emotivamente importante per l'attore.
L'audio della sua sfuriata venne registrato e distribuito da molti magazine online. Nel febbraio del 2009, l'attore si affidò ai microfoni di una trasmissione radiofonica americana, il Kevin and Bean show on L.A.'s KROQ per chiedere pubblicamente scusa per il suo crollo emotivo ai danni dell'operatore. All'intervista, Bale rispose: «So di essere uno sboccato, ora lo sanno tutti. Ero fuori di me perché metto tanto entusiasmo in quello che faccio e a volte non gira bene. Ho parlato subito con Shane e abbiamo chiarito tutto. Quello stesso giorno abbiamo lavorato ancora per diverse ore e non ho intenzione di far licenziare nessuno. Per favore, chiedo al pubblico di non permettere a questo momento imbarazzante di oscurare il film».
Alla domanda del presentatore riguardo al file audio che girava su internet e del quale vennero fatti ridicoli remix, Bale rispose: «Ne sono al corrente. Sentitevi liberi di divertirvi come più vi pare a mie spese, me lo merito».
Sempre nel 2008 il regista Michael Mann lo scelse per interpretare Nemico pubblico - Public Enemies nel ruolo di Melvin Purvis, l'agente americano dell'FBI che il 22 luglio del 1934 uccise il gangster John Dillinger che nel film venne interpretato da Johnny Depp.
Al termine delle riprese Mann definì Bale «l'attore più determinato e impegnato con cui abbia mai lavorato».
Il 22 luglio del 2008, l'attore venne arrestato dalla polizia londinese dopo essere stato denunciato per aggressione dalla sorella Sharon e dalla madre, ma dopo poche ore fu rilasciato su cauzione senza essere formalmente incriminato.
Nel corso del 2009 l'attore prese parte al progetto del film di David O. Russell intitolato The Fighter. Bale ricoprì il ruolo di Dicky Eklund, fratellastro e allenatore del pugile americano di origine irlandesi "Irish" Micky Ward, interpretato da Mark Wahlberg. Il film è uscito in anteprima in Russia il 10 giugno 2010 mentre negli Stati Uniti è uscito il 10 dicembre 2010. In Italia è stato distribuito il 4 marzo 2011. Per interpretare il personaggio di Eklund l'attore ha nuovamente sottoposto il suo fisico a un drastico dimagrimento. Bale dichiarò che la difficoltà nella perdita di peso riguardava la differenza tra il suo fisico e quello di Dicky Eklund che come pugile rientrava nella categoria welter:
Bale ha perso circa 1/3 del proprio peso corporeo per prepararsi al meglio e dopo questo ennesimo dimagrimento, durante l'intervista rilasciata successivamente aver ricevuto l'Oscar, ha dichiarato che molto probabilmente non si sottoporrà più a trasformazioni così severe per un'interpretazione, considerando anche la sua età che all'epoca delle riprese di The Fighter era di trentacinque anni:
Per questo ruolo vince il Golden Globe per il miglior attore non protagonista e il Premio Oscar sempre come miglior attore non protagonista.
Christian Bale confermò la sua partecipazione al terzo capitolo di Batman. L'attore riservava delle preoccupazioni riguardo al coinvolgimento non assicurato della regia di Christopher Nolan, affermando che sarebbe stato difficile riuscire a eguagliare i successi di Batman Begins, ma soprattutto de Il cavaliere oscuro. Nolan successivamente confermò a sua volta nel mese di marzo 2010 di voler concludere la saga dell'Uomo Pipistrello con un terzo e ultimo episodio ingaggiando alcuni membri del cast dei due film precedenti. La pellicola si intitola Il cavaliere oscuro - Il ritorno ed è uscito nelle sale americane il 20 luglio 2012. Il regista si è avvalso nuovamente della collaborazione del fratello Jonathan Nolan per la sceneggiatura.
La pellicola, presentata in anteprima alla mezzanotte del 20 luglio 2012 a Denver (Colorado), ha esordito drammaticamente con quello che è stato battezzato il Massacro di Aurora. In occasione della proiezione, James Holmes di 24 anni ha aperto il fuoco sugli spettatori uccidendo 12 persone e ferendone altre 58 prima di essere arrestato. L'attore ha espresso la sua solidarietà alle vittime del massacro porgendo il suo omaggio sul luogo della tragedia insieme alla moglie e visitando successivamente in ospedale i sopravvissuti.
Nel gennaio 2011 Bale prese parte alle riprese di I fiori della guerra, pellicola diretta dal regista cinese Zhāng Yìmóu e incentrata sul Massacro di Nanchino, avvenuto in Cina nel 1937. L'attore interpreta il ruolo di un missionario statunitense, come lo fu John Magee che aiutò gran parte della popolazione a sfuggire al massacro documentando l'accaduto. Il regista del film ha dichiarato riguardo alla scelta di Bale come protagonista:
Terminate le riprese, durante la promozione del film avvenuta nel dicembre 2011, Bale si recò nel villaggio di Dongshigu, in Shandong nella Repubblica popolare cinese per far visita a Chen Guangcheng, attivista per i diritti civili che all'epoca dei fatti si trovava agli arresti domiciliari con la famiglia. L'attore venne fermato dalle guardie governative che impedirono a lui e alle persone che lo accompagnavano di raggiungere Guangcheng reagendo con violenza alla richiesta e impedendogli di superare il posto di blocco. Una troupe della CNN riprese l'accaduto rendendolo pubblico. Riguardo a questa reazione della polizia al limite dell'incidente diplomatico, Bale ha dichiarato:
Nell'aprile del 2012, Guangcheng è riuscito a fuggire agli arresti e si è recato negli Stati Uniti, dove ha ripreso gli studi a New York, dichiarando che sarebbe ben lieto di incontrare l'attore su territorio americano.
La pellicola ha partecipato fuori concorso al Festival internazionale del cinema di Berlino edizione 2012 e come miglior film straniero ai Golden Globe, sempre edizione 2012.
Nel corso del 2011 Bale collabora nel film Knight of Cups diretto da Terrence Malick, previsto per l'uscita nelle sale cinematografiche nel 2015. La pellicola è stata presentata in anteprima al Festival di Berlino nel febbraio 2015.
Nel 2013 esce nelle sale cinematografiche American Hustle - L'apparenza inganna di David O. Russell, che ambientato sul finire degli anni Settanta, racconta la storia di un truffatore costretto a collaborare con l'FBI per risolvere alcuni casi di corruzione di pubblici ufficiali. Grazie a questa sua interpretazione, in cui l'attore è dovuto ingrassare circa 20 kg per esibire una notevole pancia, è stato candidato ai Golden Globe, ai British Academy Film Awards e al Premio Oscar 2014 come miglior attore protagonista. Nello stesso periodo è protagonista di Il fuoco della vendetta - Out of the Furnace, diretto da Scott Cooper. La pellicola vede l'attore nei panni di un operaio di un'acciaieria ed ex detenuto che cerca vendetta quando suo fratello scompare dopo essere stato coinvolto in un brutto giro con alcuni criminali locali.
Sempre nel 2013, il regista Ridley Scott lo ingaggia per interpretare il ruolo di Mosè in Exodus - Dei e re. La pellicola è uscita negli Stati Uniti il 12 dicembre 2014 mentre in Italia l'uscita è avvenuta il 15 gennaio 2015.
Nel gennaio 2015 ha recitato al fianco di Brad Pitt e Ryan Gosling in La grande scommessa, adattamento cinematografico del romanzo The Big Short: Inside the Doomsday Machine scritto da Michael Lewis, e riguardante la crisi finanziaria del 2007-2008. Prima delle riprese l'attore subisce un infortunio al legamento crociato anteriore del ginocchio, ma considerando le scene statiche da girare riesce a portare a termine il film, mentre sono state rimandate le riprese dell'action The Deep Blue Good-by. Il film è uscito nel dicembre dello stesso anno negli Stati Uniti, e nel gennaio 2016 in Italia. Per questo ruolo ha ottenuto una nomination agli Oscar 2016 come miglior attore non protagonista.
Nel giugno 2016 avrebbe dovuto prendere parte come protagonista al biopic, diretto da Michael Mann, sulla vita di Enzo Ferrari, ma rinuncia al ruolo per problemi di salute. L'attore infatti avrebbe dovuto mettere su alcuni chili per il ruolo, ma il tempo a disposizione per farlo era troppo breve e avrebbe comportato rischi. Nello stesso anno viene presentato al Toronto International Film Festival il film The Promise, dove recita accanto a Oscar Isaac. La pellicola è ambientata tra il 1915 e il 1916 in Turchia durante il genocidio della popolazione armena da parte della popolazione turca. L'Hollywood Reporter ha fatto notare che la pagina IMDB del film è stata inondata da votazioni negative da siti turchi per far abbassare il rating di The Promise su YouTube e IMDB.Nel 2017 è protagonista del western Hostiles - Ostili, diretto da Scott Cooper. Nella pellicola interpreta il capitano dell'esercito Joseph J. Blocker, il quale accetta di accompagnare un capo Cheyenne e la sua famiglia, per farli tornare nelle loro terre native. Il film è stato presentato il 2 settembre al Telluride Film Festival e successivamente al Toronto International Film Festival.Nel 2018 recitò in motion capture prestando la voce alla pantera Bagheera nel live action Mowgli - Il figlio della giungla, adattamento cinematografico de Il libro della giungla di Rudyard Kipling.
Nello stesso anno mise in atto una nuova trasformazione per vestire i panni di Dick Cheney, Vicepresidente degli Stati Uniti d'America durante l'amministrazione di George W. Bush, ingrassando di parecchi chili nel film Vice - L'uomo nell'ombra. Per tale film vinse il suo secondo Golden Globe come miglior attore in un film commedia o musicale. Il suo discorso durante il ritiro del premio fu controverso in quanto ringraziò satana per il suo successo. La risposta della figlia di Cheeney Liz (anch'essa politica repubblicana) non si fece attendere e ricordò via social una presunta aggressione di Bale del 2008 per cui non fu mai incriminato.
Sogno di una notte di mezza estate (A Midsummer Night's Dream), regia di Michael Hoffman (1999)
Il mandolino del capitano Corelli (Captain Corelli's Mandolin), regia di John Madden (2001)
Laurel Canyon - Dritto in fondo al cuore (Laurel Canyon), regia di Lisa Cholodenko (2002)
The New World - Il nuovo mondo (The New World), regia di Terrence Malick (2005)
Nemico pubblico - Public Enemies (Public Enemies), regia di Michael Mann (2009)
Il cavaliere oscuro - Il ritorno (The Dark Knight Rises), regia di Christopher Nolan (2012)
Il fuoco della vendetta - Out of the Furnace (Out of the Furnace), regia di Scott Cooper (2013)
American Hustle - L'apparenza inganna (American Hustle), regia di David O. Russell (2013)
Anastasia - L'ultima dei Romanov (Anastasia: The Mystery of Anna), regia di Marvin J. Chomsky – film TV (1986)
L'isola del tesoro (Treasure Island), regia di Fraser Clarke Heston – film TV (1990)
Un delitto di classe (A Murder of Quality), regia di Gavin Millar – film TV (1991)
Maria, madre di Gesù (Mary, Mother of Jesus), regia di Kevin Connor – film TV (1999)
Il castello errante di Howl (Hauru no ugoku shiro), regia di Hayao Miyazaki (2004)
L'attore nel corso della sua carriera ha vinto numerosi premi, tra cui un oscar come Miglior attore non protagonista per The Fighter. Ha vinto anche 2 Golden Globe, 4 Critics' Choice Awards, 3 People's Choice Awards  2 Screen Actors Guild Award e 2 Satellite Award.
Riccardo Rossi in American Psycho, Il regno del fuoco, Equilibrium, The Prestige, Quel treno per Yuma, Terminator Salvation, Il fuoco della vendetta - Out of the Furnace, American Hustle - L'apparenza inganna, The Promise, Hostiles - Ostili, Mowgli - Il figlio della giungla, Le Mans '66 - La grande sfida
Christian Iansante in Metroland, Velvet Goldmine, Shaft, Harsh Times - I giorni dell'odio, Nemico pubblico - Public Enemies, Knight of Cups
Massimiliano Manfredi in Maria, madre di Gesù, Sogno di una notte di mezza estate, The New World - Il nuovo mondo, Io non sono qui
Claudio Santamaria in Batman Begins, Il cavaliere oscuro, Il cavaliere oscuro - Il ritorno
John Holmstrom, The Moving Picture Boy: An International Encyclopaedia from 1895 to 1995, Norwich, Michael Russell, 1996,  p. 394, ISBN 978-0-85955-178-6.
(EN) Cutler Durkee, People: Child Stars, Then & Now, Time Inc Home Entertaiment, 2008,  pp. 56-57, ISBN 1-60320-014-2.
(EN) Christian Bale, su Enciclopedia Britannica, Encyclopædia Britannica, Inc. 

Christian Haselberger (Melk, 2 giugno 1989) è un calciatore austriaco, difensore del Floridsdorfer.

Christian Prudhomme (Parigi, 11 novembre 1960) è un giornalista francese, direttore generale del Tour de France dal 2007.
Prudhomme ha studiato all'École supérieure de journalisme di Lilla dal 1983 al 1985 per poi intraprendere la carriera di giornalista professionista.
Ha lavorato per RTL Group, Réseau France Outre-mer, La Cinq, La Chaîne Info, L'Équipe TV e France Télévisions, dove ha commentato le dirette del Tour de France con l'ex professionista Bernard Thévenet.
Dopo tre anni nel ruolo di assistente di Jean-Marie Leblanc, nel 2007 è diventato direttore generale della corsa a tappe francese. Dal 2008 è inoltre vicepresidente della Ligue nationale de cyclisme.

Christmas Song Book è un album della cantante italiana Mina, pubblicato il 19 novembre 2013 dalla PDU.
Come suggerisce il titolo, l'album è composto da dodici canzoni della tradizione natalizia (principalmente americana), da Have Yourself a Merry Little Christmas, successo di Judy Garland e già inserito da Mina nel 2012 in 12 (American Song Book), a Silent Night, versione inglese di Stille Nacht, precedentemente incisa per la colonna sonora del film La banda dei Babbi Natale di Aldo, Giovanni & Giacomo e pubblicata nell'EP Piccola strenna; da White Christmas, canzone vincitrice di un Oscar grazie alla versione di Bing Crosby a Baby, It's Cold Outside, anch'essa premiata con un Oscar e qui reincisa in coppia con Fiorello.Alcune tracce rappresentano l'ultimo lavoro del Maestro Gianni Ferrio, storico compositore italiano e stretto collaboratore di Mina sin dagli anni '70, scomparso il 21 ottobre 2013.
Versione CD standard, con un booklet contenente 18 tavole, «appositamente disegnate dal maestro Giorgio Cavazzano, in cui Mina diventa un personaggio della grande famiglia disneyana, nei panni di Mina Uack».
Versione CD+libro, contenente in più un albo di 248 pagine con quattro classiche storie disneyane di ambientazione e atmosfera natalizia.
Versione Deluxe, in edizione limitata, composta dal disco a 33 giri in vinile e le riproduzioni in grande formato degli originali di 12 tavole di Cavazzano.Nel giugno 2014, l'album viene certificato disco d'oro per aver raggiunto la soglia delle 30.000 copie vendute e viene insignito del Music Award, premio per gli artisti italiani che raggiungono le certificazioni oro, platino e multi platino (per gli album), o le certificazioni platino e multi platino (per i singoli), secondo le scansioni FIMI.
Silent Night (Stille Nacht, heilige Nacht) - 3:06 - (Franz Xaver Gruber-John Freeman Young/Joseph Mohr)
Vincenzo Bolognese (primo violino), Luca Bagagli, Gabriele Benigni, Eunice Cangianiello, Paolo Marchi, Mervit Nesnas, Francesco Peverini, Pierluigi Pietroniro – violini I
Prisca Amori (primo violino), Emanuele Biagi, Maurizio Cappellari, Giancarlo Ceccacci, Elena Centurione, Paolo Coluzzi, Nataliya Nykolayishyn, Maurizio Tarsitani – violini II
Fausto Anzelmo (prima viola), Margot Burton, Massimo Paciarello, Lorenzo Rundo, Raffaele Schiavone, Gualtiero També – viola
Luca Pincini (primo violoncello), Alessandra Leardini, Matteo Scarpelli, Marco Simonacci – violoncello

John Arthur "Chubby" Cox III (Filadelfia, 29 dicembre 1955) è un ex cestista statunitense, professionista nella NBA.
Cox si sposò con la sua fidanzata Victoria, una cheerleader dell'University of South Florida. Insieme ebbero un figlio, John Cox IV, il quale seguì le orme del padre e ha giocato per University of South Florida.
La sorella di John Cox, Pamela, è sposata con Joe Bryant, padre dell'ex giocatore dei Los Angeles Lakers, Kobe Bryant.
Frequentò la Roxborough High School, a Filadelfia. In seguito giocò per due anni nella Villanova University, trasferendosi poi alla University of San Francisco. Fu scelto alla settima chiamata dell'ottavo giro al draft NBA del 1978, dai Chicago Bulls. Dopo tre anni spesi nella CBA riuscì ad esordire nella massima lega statunitense nella stagione 1982-83, quando in sette partite segnò 29 punti con la maglia dei Washington Bullets.

La cicatrice è un tessuto fibroso che si forma per riparare una lesione (patologica o traumatica), ed è dovuta alla proliferazione del derma e dell'epidermide. Le cicatrici non si rimarginano come le ferite normali, ma lasciano un segno sulla pelle.
Nel processo di cicatrizzazione si possono presentare alterazioni: per eccesso (cicatrice ipertrofica) o per difetto (cicatrice atrofica). Alcune sono come delle piastrine gialle e colorite che possono a lungo andare regredire, peggiorare o diventare addirittura nere.
Nella cicatrice ipertrofica, il tessuto si forma in grande quantità rimanendo poi sempre rilevato e dolente.
Nella cicatrice atrofica, il tessuto che si forma è insufficiente e le ferite apparentemente rimarginate talvolta si riaprono. Si presenta soprattutto in soggetti affetti da condizioni patologiche, anemici e astenici.
La cicatrice si mostra liscia, di colorito più chiaro o più scuro rispetto al tessuto circostante.
Non sono presenti né peli, né aperture ghiandolari né solchi cutanei. Rispetto al piano superiore la cicatrice può apparire piana, rilevata o infossata. La sua forma ricalca il processo patologico che l'ha determinata.
Il tessuto cicatriziale non è identico al tessuto che rimpiazza ed è abitualmente di qualità funzionale inferiore. Ad esempio, le cicatrici cutanee sono più sensibili ai raggi ultravioletti, e le ghiandole sudoripare e i follicoli piliferi non si sviluppano sotto una cicatrice; la formazione di cicatrici conseguenti a un infarto del miocardio provoca una perdita di potenza del muscolo cardiaco e aumenta il rischio di arresto cardiaco. Tuttavia, ci sono alcuni tessuti (come ad esempio l'osso) che possono guarire senza deterioramento strutturale o funzionale.
Se le cicatrici sono in punti dove ci sono lembi di pelle liberi (come il gomito) questa non assume nessun colore, e anziché rimanere liscia è leggermente rialzata dal resto della pelle. Sono formate da collagene e rari fibroblasti.
La terapia delle cicatrici varia in rapporto al tipo di cicatrizzazione. È importante distinguere la cicatrice ipertrofica dal cheloide ai fini terapeutici: nel secondo caso è bene evitare l'asportazione chirurgica. In ogni caso l'unica terapia per la cura estetica delle cicatrici è la chirurgia estetica.
La pelle isola e protegge l'organismo dagli agenti esterni. In caso di ferita, la cute avvia un fenomeno biologico naturale: la cicatrizzazione.
La cicatrizzazione rappresenta un processo complesso di riparazione durante il quale l'organismo blocca l'emorragia, risana e richiude la ferita. Il tessuto leso quindi si ricostruisce e il danno viene riparato.
La cicatrizzazione si può schematicamente dividere in 3 fasi, caratterizzate da attività cellulari specifiche che portano alla riepitelizzazione cutanea seguendo sequenze cronologiche precise e collegate le une alle altre. Ogni fase è importante.
Innanzitutto si forma un coagulo ad opera delle piastrine che blocca il sanguinamento. Successivamente si innescano una serie di reazioni per difendersi da microbi e corpi estranei, combattendo così le infezioni. Il tessuto necrotico ed eventuali microrganismi patogeni vengono eliminati tramite l'attivazione di cellule specifiche che detergono la ferita. In questa fase si ha anche una contrazione della ferita, che accelera la guarigione in quanto riduce lo spazio che il tessuto neoformato deve occupare.
Si viene a formare il tessuto di granulazione, costituito da macrofagi, fibroblasti e una ricca rete di vasi neoformati. I fibroblasti iniziano a produrre fibre di collagene e di elastina. L'epitelio si forma con un meccanismo di scivolamento delle cellule epiteliali indenni dal trauma. Insieme a questo scivolamento le cellule dell'epitelio iniziano a riprodursi più velocemente. Nello stesso tempo, la ferita si contrae permettendo un riavvicinamento dei bordi fino a una totale chiusura. Questa fase è importante per evitare conseguenze a livello estetico. La cicatrizzazione non è uguale per tutti, in genere più la pelle è scura e la persona è giovane maggiori sono i rischi di una cicatrice antiestetica. Alcune zone del corpo, inoltre, cicatrizzano meno bene di altre (petto, sterno, schiena e articolazioni).
Durante questa fase si ha una continua formazione e rimodellamento di collagene ed elastina. Anche la neoformazione di vasi aumenta andando a costituire una ricca rete vascolare. La cicatrice continua poi lentamente il suo processo di maturazione e modellamento che può durare fino a due anni.
 Cicatrice, su thes.bncf.firenze.sbn.it, Biblioteca Nazionale Centrale di Firenze. 

Marco Tullio Cicerone (in latino: Marcus Tullius Cicero, pronuncia ecclesiastica: /ˈmarkus ˈtulljus ˈʧiʧero/, pronuncia restituta o classica: /ˈmaːr.kʊs ˈtʊl.lɪ.ʊs ˈkɪ.kɛ.roː/; in greco antico: Κικέρων, Kikérōn; Arpino, 3 gennaio 106 a.C. – Formia, 7 dicembre 43 a.C.) è stato un avvocato, politico, scrittore e oratore romano.
Esponente di un'agiata famiglia dell'ordine equestre, Cicerone fu una delle figure più rilevanti di tutta l'antichità romana. La sua vastissima produzione letteraria, che va dalle orazioni politiche agli scritti di filosofia e retorica, oltre a offrire un prezioso ritratto della società romana negli ultimi travagliati anni della repubblica, rimase come esempio per tutti gli autori del I secolo a.C., tanto da poter essere considerata il modello della letteratura latina classica.
Attraverso l'opera di Cicerone, grande ammiratore della cultura greca, i Romani poterono anche acquisire una migliore conoscenza della filosofia. Tra i suoi maggiori contributi alla cultura latina ci fu senza dubbio la creazione di un lessico filosofico latino: Cicerone si impegnò, infatti, a trovare il corrispondente vocabolo in latino per tutti i termini specifici del linguaggio filosofico greco. Tra le opere fondamentali per la comprensione del mondo latino si collocano invece le Lettere (Epistulae, in particolar modo quelle all'amico Tito Pomponio Attico), che offrono numerosissime riflessioni su ogni avvenimento, permettendo di comprendere quali fossero le reali linee politiche dell'aristocrazia romana.
Cicerone occupò per molti anni anche un ruolo di primaria importanza nel mondo della politica romana: dopo aver salvato la repubblica dal tentativo eversivo di Lucio Sergio Catilina ed aver così ottenuto l'appellativo di pater patriae (padre della patria), ricoprì un ruolo di primissima importanza all'interno della fazione degli Optimates. Fu infatti Cicerone che, negli anni delle guerre civili, difese strenuamente fino alla morte una repubblica giunta ormai all'ultimo respiro e destinata a trasformarsi nel principatus augusteo.
Marco Tullio Cicerone nacque il 3 gennaio del 106 a.C. in località Ponte Olmo, in prossimità della confluenza del fiume Fibreno nel Liri, nell'area attualmente occupata dall'Abbazia di San Domenico, oggi nel territorio di Sora ma all'epoca nel comune di Arpinum, antica città di collina fondata dai Volsci 100 chilometri a sud-est di Roma. Gli Arpinati avevano ricevuto la civitas sine suffragio già nel IV secolo a.C., e i pieni diritti di cittadinanza nel 188 a.C.; in seguito la città aveva ottenuto anche lo status di municipium. La lingua latina vi era in uso già da lungo tempo. Ad Arpino, tuttavia, era diffuso anche l'insegnamento della lingua greca, che l'élite senatoriale romana preferiva spesso a quella latina, riconoscendone la maggiore raffinatezza e precisione. L'assimilazione da parte dei Romani delle comunità italiche nelle vicinanze di Roma, avvenuta tra il II ed il I secolo a.C., rese possibile il futuro di Cicerone come scrittore, statista ed oratore.
Cicerone apparteneva alla classe equestre, la piccola nobiltà locale, e, anche se lontanamente imparentato con Gaio Mario, il leader dei Populares durante la guerra civile contro gli optimates di Lucio Cornelio Silla, non aveva alcun legame con l'oligarchia senatoriale romana; era dunque un homo novus. La famiglia era composta dal padre Marco Tullio Cicerone il Vecchio, uomo colto ma di origine sconosciuta, dalla madre Elvia, di nobile casato e integri costumi, e dal fratello Quinto.
Il cognomen Cicero era il soprannome di un suo antenato abbastanza noto, che aveva un'escrescenza carnosa sul naso (presumibilmente una verruca), che ricordava nella forma un cece (cicer, ciceris è il termine latino per cece). Quando Marco presentò per la prima volta la sua candidatura ad un ufficio pubblico, alcuni amici gli sconsigliarono l'utilizzo del suo cognomen, ma lui rispose che «avrebbe fatto sì che esso diventasse più noto di quello degli Scauri e dei Catuli.»
Cicerone si rivelò subito un fanciullo dotato di straordinaria intelligenza, distinguendosi tra i suoi coetanei a scuola e accumulando fama e onore.
Il padre, auspicando per i figli una brillante carriera forense e politica, li condusse a Roma dove Marco venne introdotto nel circolo dei migliori oratori del suo tempo, protettori della sua famiglia, Lucio Licinio Crasso e Marco Antonio. Particolare influenza ebbe il primo su Cicerone, per cui rimase sempre modello di oratore e di statista. A Roma Cicerone poté anche formarsi nella giurisprudenza, grazie alla scuola di Quinto Mucio Scevola, eminente giurista. Tra i compagni di Cicerone c'erano Gaio Mario il giovane, Servio Sulpicio Rufo (destinato a divenire un celebre avvocato, uno dei pochi che Cicerone considerò superiori a se stesso), e Tito Pomponio, che prese poi il cognomen di Attico dopo una lunga permanenza ad Atene, e che divenne intimo amico di Cicerone. In una lettera, infatti, gli scrisse: «Sei per me come un secondo fratello, un alter ego al quale posso dire ogni cosa».In questo periodo Cicerone si avvicinò anche alla poesia cimentandosi nella traduzione di Omero e dei Fenomeni di Arato, che influenzarono, più tardi, le Georgiche di Virgilio.
Particolarmente attratto dalla filosofia, alla quale avrebbe dato grandi contributi, tra i quali la creazione del primo vocabolario filosofico in lingua latina, nel 91 a.C. incontrò, assieme all'amico Tito Pomponio (Attico), il filosofo epicureo Fedro in visita a Roma. I due ne furono affascinati, ma solo Attico rimase per tutta la vita seguace della dottrina epicurea. Nell'87 a.C. conobbe il maestro di retorica Apollonio Molone (che istruì, pochi anni dopo, anche Gaio Giulio Cesare), e l'accademico Filone di Larissa, che esercitò in lui un'influenza profonda. Questi era infatti a capo dell'Accademia che Platone aveva fondato ad Atene circa trecento anni prima e Cicerone, grazie alla sua influenza, assimilò la filosofia platonica - pur rigettando, ad esempio, la teoria delle idee - arrivando spesso a definire Platone come il suo dio.
Poco tempo dopo, Cicerone incontrò Diodoto, esponente dello stoicismo. Lo stoicismo era già stato precedentemente introdotto a Roma, dove aveva ricevuto larghi consensi grazie all'enfasi posta sul controllo delle emozioni e sulla forza di volontà, che sposava gli ideali romani. Cicerone non adottò completamente l'austera filosofia stoica, ma preferì uno stoicismo modificato. Diodoto divenne poi un protetto di Cicerone, dal quale fu ospitato fino alla morte. Il filosofo, dimostrando la sua piena adozione dello stoicismo, continuò ad insegnare anche dopo la perdita della vista.
Il sogno di infanzia di Marco Tullio Cicerone era quello di "essere sempre il migliore ed eccellere sugli altri", in linea con gli ideali omerici. Cicerone desiderava dignitas ed auctoritas, simboleggiati dalla toga pretesta e dalla verga dei littori. C'era un solo modo per ottenerli: percorrere i gradini del cursus honorum. Nel 90 a.C., tuttavia, Cicerone era troppo giovane per approdare a qualsiasi carica del cursus honorum, ma non per acquisire l'esperienza preliminare in guerra che una carriera politica richiedeva. Tra il 90 a.C. e l'88 a.C., Cicerone servì sotto Gneo Pompeo Strabone e Lucio Cornelio Silla durante le campagne della Guerra sociale, sebbene lui non provasse alcuna attrazione per la vita militare. Era prima di tutto un intellettuale. Infatti, molti anni dopo scrisse al suo amico Attico, che stava raccogliendo statue marmoree per le ville di Cicerone: "Perché mi spedisci una statua di Marte? Sai che io sono un pacifista!"L'ingresso di Cicerone nella carriera forense avvenne ufficialmente nell'81 a.C. con la sua prima orazione pubblica, la Pro Quinctio, per una causa in cui ebbe come avversario il più celebre oratore del tempo, Quinto Ortensio Ortalo. Ma il suo vero esordio nell'oratoria a carattere politico, almeno secondo le testimonianze scritte a noi disponibili, si ebbe con la Pro Roscio Amerino, molto concitata ed a tratti enfatica, che conserva molto di scolastico nello stile esuberante. Qui Cicerone difese con successo un figlio ingiustamente accusato di parricidio, dimostrando grande coraggio nell'assumersene la difesa: il parricidio era considerato tra i crimini peggiori, e i veri colpevoli dell'omicidio erano sostenuti dal liberto di Silla, Lucio Cornelio Crisogono. Se Silla avesse voluto, sarebbe stato fin troppo facile eliminare Cicerone, proprio alla sua prima apparizione nei tribunali.
Cicerone divise le sue argomentazioni in tre parti: nella prima, difese Roscio e tentò di provare che non era stato lui a commettere l'assassinio; nella seconda, attaccò quelli che avevano realmente commesso il crimine - tra cui anche un parente dello stesso Roscio - e dimostrò come l'assassinio favoriva più quelli che Roscio; nella terza, attaccò direttamente Crisogono, affermando che il padre di Roscio era stato assassinato per ottenere i suoi terreni ad un prezzo conveniente, una volta messi all'asta. In forza di queste argomentazioni, Roscio fu assolto.
Per sfuggire ad una probabile vendetta di Silla, tra il 79 ed il 77 a.C. Cicerone si recò, accompagnato dal fratello Quinto, dal cugino Lucio e probabilmente anche dall'amico Servio Sulpicio Rufo, in Grecia ed in Asia Minore. Particolarmente significativa fu la sua permanenza ad Atene. Qui incontrò nuovamente l'amico Attico che, fuggito da un'Italia sconvolta dalle guerre, si era rifugiato in Grecia. Egli era poi diventato cittadino onorario di Atene e poté presentare a Cicerone alcune tra le più importanti personalità ateniesi del tempo. Ad Atene, inoltre, Cicerone visitò quelli che erano i luoghi sacri della filosofia, a cominciare dall'Accademia di Platone, di cui era allora capo Antioco di Ascalona. Di quest'ultimo Cicerone ammirò la facilità di parola, senza tuttavia condividerne le idee filosofiche, ben differenti da quelle di Filone, delle quali era convinto ammiratore. Dopo un breve soggiorno a Rodi, dove conobbe lo stoico Posidonio, Cicerone tornò in Grecia, dove fu iniziato ai misteri eleusini, che lo impressionarono molto, e dove poté visitare l'Oracolo di Delfi. Qui domandò alla Pizia in quale modo avrebbe potuto raggiungere la gloria, ed ella gli rispose che avrebbe dovuto seguire il suo istinto, e non i suggerimenti che riceveva.
Tornato a Roma dopo la morte di Silla (avvenuta nel 78 a.C.), Cicerone diede inizio alla sua vera e propria carriera politica, in un ambiente sostanzialmente favorevole: nel 76 a.C. si presentò come candidato alla questura, la prima magistratura del cursus honorum. I questori, eletti in numero di venti, si occupavano della gestione finanziaria, o assistevano propretori e proconsoli nel governo delle province. Eletto alla carica per la città di Lilibeo (l'odierna Marsala), nella Sicilia Occidentale, svolse il lavoro con scrupolo ed onestà tanto da guadagnarsi la fiducia degli abitanti del luogo. Durante la sua permanenza in Sicilia visitò, a Siracusa, la tomba di Archimede. Grazie all'interesse di Cicerone per lo scienziato siracusano sono in nostro possesso alcune importanti informazioni su di lui e in particolare la migliore testimonianza sul suo planetario. Al termine del mandato, i Siciliani gli affidarono la causa contro il propretore Verre, reo di aver tiranneggiato l'isola nel triennio 73-71 a.C. Cicerone raccolse con zelo le prove della colpevolezza, pronunciò due orazioni preliminari (Divinatio in Quintum Caecilium e Actio prima in Verrem) e l'ex governatore, oberato da prove schiaccianti, scelse l'esilio volontario. Le cinque orazioni preparate per le successive fasi del processo (che costituiscono l’Actio secunda) furono pubblicate più tardi e costituiscono un'importante prova del malgoverno che l'oligarchia senatoria esercitava a seguito delle riforme sillane. Attaccando Verre, Cicerone attaccò la prepotenza della nobiltà corrotta, ma non l'istituzione senatoria, anzi fece proprio appello alla dignità di tale ordine perché estromettesse i membri indegni. Acquisì, inoltre, un enorme prestigio perché a difendere Verre era Quinto Ortensio Ortalo, considerato il più grande avvocato dell'epoca: "sconfitto", Ortensio dovette accettare che il suo posto venisse preso da Cicerone. Nonostante l'episodio, i due strinsero poi un buon legame di amicizia. Ad Ortensio, anzi, che elogiò anche nel Brutus, Cicerone dedicò un'intera opera, non pervenutaci, l'Hortensius.
L'oratoria e l'attività forense erano, a Roma, uno dei principali mezzi di propaganda per i politici emergenti, in quanto non esistevano documenti scritti di argomento politico, ad eccezione degli Acta Diurna, che godevano di scarsa diffusione.
Contro Cicerone, però, rimaneva la naturale diffidenza dei nobili verso chi era un homo novus, accresciuta dal fatto che l'ultimo homo novus ad acquisire rilevante peso politico era stato il concittadino dello stesso Cicerone, Gaio Mario. Anche lo stesso Silla, tuttavia, fiero oppositore di Mario, aveva preso alcuni provvedimenti che permettevano e facilitavano l'ingresso degli equites alla vita politica, dando così a Cicerone la possibilità di raggiungere le vette del cursus honorum.
Il successo ottenuto da quelle orazioni (che vennero poi chiamate Verrine), anticipatrici dei principi di un governo umano ed ispirato ad onestà e filantropia, portò Cicerone in primo piano sulla scena politica: nel 69 a.C. venne eletto alla carica di edile curule (all'età di 37 anni), nel 66 a.C. diventò pretore con una elezione all'unanimità (a 40 anni). Nello stesso anno pronunciò il suo primo discorso politico, Pro lege Manilia de imperio Cn. Pompei, in favore del conferimento dei pieni poteri a Pompeo per la guerra mitridatica. In questa occasione Pompeo era appoggiato dai cavalieri, interessati alla rapida risoluzione della guerra in Asia, mentre gli era contraria la maggioranza del senato. Il motivo dell'impegno di Cicerone in una causa ostile all'alta aristocrazia (che d'altronde era restìa ad accoglierlo tra le proprie file) sta nell'importanza che essa aveva per i pubblicani e gli affaristi, minacciati nei loro interessi da Mitridate VI. La provincia dell'Asia Minore, minacciata dal sovrano del Ponto, era, infatti, particolarmente attiva dal punto di vista dell'economia e del commercio.
Nel 65 a.C. Cicerone presentò la candidatura al consolato. Nel 64 venne eletto console per l'anno successivo (ossia il 63 a.C.). La sua posizione venne illustrata dal fratello Quinto in un'opera (di dubbia attribuzione: la scrisse lo stesso Cicerone?), Commentariolum petitionis, scritta per consigliarlo nella campagna elettorale. Per un gioco delle classi, Cicerone risultò eletto con il voto di tutte le centurie. Assieme a lui risultò eletto il patrizio Gaio Antonio Ibrida, zio di Marco Antonio, futuro triumviro e acerrimo nemico dell'arpinate, accusato dallo stesso Cicerone (In toga candida, orazione - pervenutaci in condizioni frammentarie - tenuta in senato come candidato poco prima delle elezioni del 64) di essere collusore di Lucio Sergio Catilina. La fiducia riposta in Cicerone dalla classe equestre venne ripagata già all'inizio del consolato con la pronuncia di quattro orazioni (De lege agraria) contro la proposta di redistribuzione delle terre del tribuno Publio Servilio Rullo.Durante il proprio consolato Cicerone dovette contrastare il tentativo di congiura messo in atto da Catilina. Questi era un nobile impoverito che, dopo aver combattuto insieme a Silla e aver completato il cursus honorum, aspirava a diventare console. Catilina si candidò a console tre volte e tre volte venne fermato con processi dubbi o con probabili brogli elettorali e infine ordì una congiura per rovesciare la repubblica. Catilina contava soprattutto sull'appoggio della plebe, a cui prometteva radicali riforme, e sugli altri nobili decaduti, ai quali prospettava un vantaggioso sovvertimento dell'ordine costituito, che lo avrebbe probabilmente portato ad assumere un potere monarchico o quasi. Venuto a conoscenza del pericolo che la Repubblica correva grazie alla soffiata di Fulvia, amante del congiurato Quinto Curio, Cicerone fece promulgare dal senato un senatus consultum ultimum de re publica defendenda, cioè un provvedimento con cui si attribuivano, come era previsto in situazioni di particolare gravità, poteri speciali ai consoli. Sfuggito poi ad un attentato da parte dei congiurati, Cicerone convocò il senato nel tempio di Giove Statore, dove pronunciò una violenta accusa a Catilina, con il discorso noto come Prima Catilinaria, che si apre con il celebre incipit
 Catilina, visti i suoi piani svelati, fu costretto a lasciare Roma per ritirarsi in Etruria presso il suo sostenitore Gaio Manlio, lasciando la guida della congiura ad alcuni uomini di fiducia, Lentulo Sura e Cetego.Grazie alla collaborazione con una delegazione di ambasciatori inviati a Roma dai Galli Allobrogi, Cicerone poté però trascinare anche Lentulo e Cetego davanti al senato: gli ambasciatori, incontratisi con i congiurati, che avevano dato loro documenti scritti in cui promettevano grandi benefici se avessero appoggiato Catilina, furono arrestati in modo del tutto fittizio, e i documenti caddero nelle mani di Cicerone. Questi portò Cetego, Lentulo e gli altri davanti al senato, ma nel decidere quale pena dovesse essere applicata, si scatenò un acceso dibattito: dopo che molti avevano sostenuto la pena capitale, Gaio Giulio Cesare propose di punire i congiurati con il confino e la confisca dei beni. Il discorso di Cesare provocò scalpore, ed avrebbe probabilmente convinto i senatori se Marco Porcio Catone Uticense non avesse pronunciato un altrettanto acceso discorso in favore della pena di morte. I congiurati furono quindi giustiziati, e Cicerone annunziò la loro morte al popolo con la formula:
poiché era considerato di cattivo auspicio pronunciare la parola "morte" (ed espressioni di significato affine come "sono morti") nel foro. Catilina fu poi sconfitto, nel gennaio 62, in battaglia assieme al suo esercito.
Cicerone, che non smise mai di vantare il proprio ruolo determinante per la salvezza dello stato (si ricordi il famoso verso di Cicerone sul suo consolato: Cedant arma togae, trad: "che le armi lascino il posto alla toga [del magistrato]"), grazie al ruolo svolto nel reprimere la congiura, ottenne un prestigio incredibile, che gli valse addirittura l'appellativo di pater patriae. Nonostante ciò, la scelta di autorizzare la condanna a morte dei congiurati senza concedere loro la provocatio ad populum (ovvero l'appello al popolo, che poteva decretare la commutazione della pena capitale in una pena detentiva) gli sarebbe costata cara soltanto pochi anni dopo.
A seguito del riemergere dei contrasti tra senatori e pubblicani, e dell'accordo tra Cesare e Pompeo ai danni dell'oligarchia senatoria, Cicerone scivolò da parte. L'ultima possibilità di rientrare nel gioco politico gli fu offerta nel 60 a.C. dai tre più potenti uomini del momento, ovvero Pompeo, Cesare e Crasso, alla conclusione dell'accordo per il primo triumvirato: essi chiesero a Cicerone di appoggiare la legge agraria a favore dei veterani di Pompeo e della plebe meno abbiente. Cicerone, tuttavia, rifiutò non solo per non apparire un traditore dell'aristocrazia, ma anche per l'attaccamento all'ordine legale e sociale di cui gli ottimati si proclamavano difensori.Dopo questo rifiuto e la costituzione del primo triumvirato, Cicerone si tenne fuori dalla politica ma ciò non bastò a salvarlo dalle vendette dei populares: all'inizio del 58 a.C. il tribuno della plebe Clodio Pulcro, nemico di Cicerone per un precedente processo per sacrilegio, fece approvare una legge con valore retroattivo che condannava all'esilio chiunque avesse mandato a morte un cittadino romano senza concedergli la provocatio ad populum. Si trattava, in realtà, di un'abilissima mossa politica di Cesare (che per l'appunto prima di partire per la Gallia attese che Cicerone fosse fuggito da Roma) che, attraverso il suo alleato Clodio, eliminava così dalla scena politica uno dei suoi avversari più tenaci, che lo avrebbero potuto osteggiare durante la sua ascesa al potere. Cicerone fu dunque processato per la sua condotta durante il processo ai Catilinari Lentulo e Cetego ma, costretto all'esilio, non si diede pace, implorando le sue conoscenze perché favorissero il suo ritorno. Clodio, però, fece approvare anche una serie di altre leggi che prevedevano che Cicerone non si potesse neppure avvicinare al confine dell'Italia, e che le sue proprietà venissero confiscate. In realtà la villa sul Colle Palatino fu addirittura distrutta, ed una sorte simile toccò poco dopo a quelle di Formia e di Tusculum. Nel 57 a.C. la situazione a Roma migliorò, allorché i nobili e Pompeo posero un freno alle iniziative di Clodio Pulcro, permettendo a Cicerone di tornare e ricominciare la sua lotta contro il tribuno della plebe.Nel 56 a.C. Cicerone pronunciò l'orazione Pro Sestio in cui allargava il suo precedente ideale politico: l'alleanza tra cavalieri e senatori a suo avviso non era più sufficiente per stabilizzare la situazione politica. Occorreva, quindi, un fronte comune di tutti i possidenti per opporsi alla sovversione tentata dai populares. Possidenti e plebe si scontravano con l'uso di bande armate, e in uno di questi scontri, più precisamente sulla via Appia, Milone, organizzatore delle bande dei possidenti, uccise il tribuno Clodio. Al processo per omicidio, tenutosi nel 52 a.C., Cicerone difese Milone, ma, non riuscendo a pronunciare il suo discorso con la giusta forza per il clamore della folla e per il timore che gli incutevano i partigiani di Clodio nel foro, Milone venne condannato all'esilio (una versione della Pro Milone venne pubblicata solo successivamente, dando modo di verificare come fosse un'orazione tra le più abili e sottili sul piano giuridico).
Dopo essere stato nominato augure nel 53 a.C. al posto di Crasso, nel 51 a.C. come proconsole si recò in Cilicia, proprio mentre i rapporti tra Cesare e Pompeo si inasprivano. Durante il soggiorno lontano da Roma, i pensieri dell'oratore furono rivolti alla minaccia della guerra civile. Tornato in patria, non cessò di invitare le parti alla moderazione ed alla conciliazione, ma i suoi inviti caddero nel vuoto anche a causa del fanatismo che spingeva Pompeo all'intransigenza nei confronti delle richieste di Cesare. Quando Cesare varcò il Rubicone, Cicerone cercò di accattivarsene il favore, ma poi decise ugualmente di lasciare l'Italia per unirsi a Pompeo. Sbarcò, dunque, a Dyrrachium, ma, raggiunti i Pompeiani, si accorse di quanto le speranze che egli riponeva in loro quali salvatori della repubblica fossero infondate: ognuno di loro era lì non in difesa degli ideali, ma soltanto per tentare di trarre profitto dalla guerra. Dopo la grande vittoria di Cesare nella battaglia di Farsalo, nel 48 a.C., Cicerone decise di tornare a Roma, dove ottenne il perdono dello stesso Cesare nel 47 a.C.
Cicerone rivelava nelle sue opere ed in lettere ad amici come Cornelio Nepote, riguardo alla personalità di Cesare: La speranza di Cicerone di collaborare al governo di Cesare venne troncata dalla piega assolutistica e monarchica presa dal potere. L'oratore si ritirò, iniziando la stesura di opere di carattere filosofico ed oratorio. A questo si aggiunse il divorzio dalla moglie Terenzia e la morte della figlia Tullia, seguita dalla separazione dalla seconda moglie Publilia, una giovinetta.
Quando Cesare fu ucciso, il 15 marzo del 44 a.C., a seguito della congiura ordita da Marco Giunio Bruto e Gaio Cassio Longino, per Roma, e per lo stesso Cicerone, si avviò una nuova fase politica, che avrebbe avuto termine solo con l'avvento dell'impero.
Cicerone non fu, certamente, colto di sorpresa dall'assassinio, da parte dei Liberatores, di Giulio Cesare: era sicuramente al corrente della congiura che si andava tessendo, ma decise sempre di tenersene al di fuori, pur manifestando una grande ammirazione per l'uomo che era destinato a divenire il simbolo stesso della congiura, Bruto. E lo stesso Bruto, infatti, con il pugnale sporco del sangue di Cesare ancora in mano, additò Cicerone definendolo l'uomo che avrebbe ristabilito l'ordine nella repubblica.Scrisse a Lucio Minucio Basilo, uno dei cesaricidi, una lettera per congratularsi dell'assassinio di Cesare:
La data della missiva non è conosciuta, ma viene solitamente ritenuta vicinissima o coincidente alla congiura. L'espressione « quid agas quidque agatur » la indicherebbe come scritta prima che Cicerone si recasse al Campidoglio, dove i cospiratori avevano trovato rifugio dopo l'assassinio, asserragliati nel tempio capitolino e protetti dai gladiatori di Bruto.Cicerone, infatti, tornò ad essere anche di fatto uno dei maggiori leader della fazione degli optimates, mentre Marco Antonio, luogotenente e magister equitum di Cesare, prendeva le redini della fazione dei populares. Antonio tentò di fare in modo che il senato decidesse di organizzare una spedizione contro i Liberatores (che intanto si erano trasferiti nella penisola balcanica), ma Cicerone fu promotore di un accordo che, assicurando il riconoscimento di tutti i provvedimenti presi da Cesare nel corso della sua dittatura, garantiva l'impunità a Bruto e Cassio. Poco dopo, i due, assieme agli altri congiurati, fuggirono verso la penisola ellenica.
Tra Cicerone ed Antonio, comunque, i rapporti non erano dei migliori, e i due, d'altra parte, si trovavano all'esatto opposto in ambito politico: Cicerone era il difensore degli interessi dell'oligarchia senatoriale, convinto sostenitore della repubblica, mentre Antonio avrebbe voluto fare suoi i progetti di Cesare ed assumere gradualmente un potere monocratico ed incostituzionale. Intanto, un'altra figura si andava affermando dal nulla nel panorama politico di Roma, la figura del giovane Ottaviano (destinato a diventare Augusto), pronipote di Cesare e suo erede designato nel testamento. Ottaviano decise di adottare una politica filosenatoriale, senza mostrare nessuna volontà di imitare le mosse di Cesare.
Cicerone, allora, si schierò ancora più apertamente contro Antonio, definendo Ottaviano come vero erede politico di Cesare, e come uomo mandato dagli dèi per ristabilire l'ordine. Cicerone sperava, infatti, nell'affermazione di un giovane princeps in re publica che, assistito da un membro del senato di grande esperienza, come lo stesso Cicerone, riportasse la pace e riformasse la repubblica. Iniziò, inoltre, tra il 44 a.C. e il 43 a.C., a pronunciare contro Antonio una serie di orazioni, note con il nome di Filippiche in quanto richiamavano quelle omonime pronunciate da Demostene contro Filippo II di Macedonia. Intanto, Antonio, nella volontà di condurre una nuova guerra in Gallia per accrescere il proprio prestigio, decise di marciare contro Decimo Giunio Bruto Albino, governatore della Gallia Cisalpina, e lo assediò nella città di Modena. Qui Antonio fu però raggiunto dagli eserciti consolari guidati da Aulo Irzio, Gaio Vibio Pansa e dallo stesso Ottaviano, che lo sconfissero.Tornato a Roma, Ottaviano si trovò nella situazione di dover scegliere tra il totale abbandono della politica cesariana, che avrebbe tenuto in vita l'agonizzante repubblica, e l'allontanamento dal senato, al quale rischiava di asservirsi totalmente. Scelse di proseguire almeno in parte la politica cesariana, e costituì, assieme ad Antonio e a Marco Emilio Lepido, il secondo triumvirato, un accordo politico secondo il quale i tre uomini avrebbero dovuto compiere una profonda opera di riforma della repubblica. Cicerone fu costretto ad accettare che sarebbe ora stato impossibile attuare il suo piano di un princeps, ma non per questo ritirò le severe accuse rivolte ad Antonio nelle Filippiche. Quest'ultimo, allora, nonostante l'opposizione di Ottaviano, decise di inserire Cicerone nelle liste di proscrizione, decretando, così, la sua condanna a morte.Cicerone lasciò allora Roma e si ritirò nella sua villa di Formia, che aveva ricostruito dopo gli episodi legati a Clodio. A Formia, però, fu raggiunto da alcuni sicari inviati da Antonio, che, aiutati da un liberto di nome Filologo, poterono trovarlo fin troppo facilmente. Cicerone, accortosi dell'arrivo dei suoi assassini, non tentò di difendersi, ma si rassegnò alla sua sorte, e venne decapitato. Tale località prese il nome di Vindicio (dal latino "vindicta", vendetta), attuale frazione di Formia. Una volta ucciso, per ordine di Antonio, gli furono tagliate anche le mani (o forse soltanto la mano destra, usata per scrivere ed indicare durante i discorsi), con cui aveva scritto le Filippiche, che furono esposte in senato insieme alla testa, appese ai rostri che si trovavano sopra la tribuna da cui i senatori tenevano le loro orazioni, come monito per gli oppositori del triumvirato.
Una volta sconfitto Antonio, Ottaviano scelse Marco, figlio di Cicerone, come collega per il consolato, e proprio Marco comminò le pene di Antonio, facendone abbattere le statue e decretando che nessun membro della gens Antonia avrebbe più potuto essere chiamato Marco.Plutarco racconta che quando, tempo dopo, insignito del titolo di Augusto, Ottaviano trovò un nipote che leggeva le opere di Cicerone, gli prese il libro, e ne lesse una parte. Una volta che glielo ebbe restituito, disse: "Era un saggio, ragazzo mio, un saggio, e amava la patria".
Cicerone probabilmente sposò Terenzia all'età di 29 anni, nel 77 a.C. Il matrimonio - di convenienza - fu piuttosto armonioso per 30 anni. Terenzia era di famiglia patrizia ed era una ricca ereditiera, entrambi fattori particolarmente importanti per il giovane ambizioso che Cicerone era in quel momento. Da Terenzia Cicerone avrà due figli: il primo Marco Tullio Cicerone, che come il padre diventerà un politico a Roma, la seconda Tullia o «la dolce Tulliola», come appunto viene descritta da Cicerone in una delle sue innumerevoli lettere; ella si sposò prima con un Pisone Frugi e poi in seconde nozze con Publio Cornelio Dolabella dal quale divorzierà perché il padre sosteneva la fazione degli ottimati mentre Dolabella era luogotenente di Cesare, infine morirà molto giovane all'età di 34 anni. Una delle sorelle o cugina di Terenzia era stata scelta come vergine Vestale, il che costituiva un grandissimo onore. Terenzia era una donna dal carattere forte e prese parte alla carriera politica di suo marito più di quanto permise a lui di prenderne negli affari di famiglia. Non condivise, tuttavia, gli interessi intellettuali di Cicerone né il suo agnosticismo. Cicerone lamenta a Terenzia in una lettera scritta durante il suo esilio in Grecia che «...né gli dei che Lei ha adorato con tale devozione né gli uomini che io ho servito hanno mostrato il più piccolo segno di gratitudine nei nostri confronti». Terenzia era una donna devota e probabilmente piuttosto materialista.
Alla fine del 47 a.C. o all'inizio del 46 a.C. Cicerone ripudiò Terenzia. I motivi del distacco sono ignoti, ma Cicerone accusò la moglie di averlo trascurato durante la guerra, di non essere neppure venuta ad accoglierlo al suo ritorno e di avergli restituito la casa gravata di forti debiti.Verso la fine del 46 a.C. Cicerone sposò Publilia, giovane e ricca fanciulla orfana di padre, che viveva sola con la madre. Secondo Terenzia (che accusava Publilia di essere la causa del suo divorzio), la giovinezza della fanciulla avrebbe causato l'innamoramento di Cicerone, mentre secondo Tirone, liberto dell'oratore, dietro la decisione ci sarebbe stato il desiderio di usufruire dei beni della giovane; Cicerone peraltro era già stato nominato tutore di Publilia, e ne amministrava le ricchezze. Poco dopo il matrimonio, Tullia, figlia di Cicerone, morì di parto. Egli rimase fortemente colpito e nel luglio del 45 a.C., mentre gli amici gli recavano conforto, decise di ripudiare Publilia colpevole di essersi rallegrata della morte di Tullia, dopo soli sette mesi di matrimonio.Il divorzio dalla storica consorte Terenzia e le seconde nozze con Publilia, destinate anch'esse alla rottura, resero Cicerone oggetto di feroci critiche, come quelle rivoltegli da Antonio nelle repliche alle Filippiche.
È universalmente noto l'amore di Cicerone per la figlia Tùllia, sebbene il matrimonio con Terenzia, da cui lei era nata, fosse stato un matrimonio di convenienza. Tullia era l'unica persona che Cicerone non criticò mai. La descrive così in una lettera al fratello Quinto: «Com'è affettuosa, com'è modesta, com'è intelligente!» Quando lei si ammalò improvvisamente nel febbraio del 45 a.C. e morì, dopo che era sembrato che potesse guarire, dando alla luce un figlio, Cicerone scrisse ad Attico: «Ho perso l'unica cosa che mi legava alla vita».Attico invitò Cicerone ad andarlo a trovare nelle prime settimane dopo la morte di Tullia per poterlo consolare. Nella grande biblioteca di Attico, Cicerone lesse tutto quello che i filosofi greci avevano scritto circa il superamento del dolore, «...ma il mio dolore sconfigge ogni consolazione». Cesare e Bruto gli spedirono lettere di condoglianze, e così fece anche il suo vecchio amico e collega, l'avvocato Servio Sulpicio Rufo. Questi spedì una lettera che in seguito è stata molto apprezzata, piena di riflessioni sulla fugacità di tutte le cose.
Dopo un po', Cicerone decise di abbandonare ogni compagnia per ritirarsi in solitudine nella sua villa di Astura, appena acquistata. Si trovava in un bosco solitario, ma non lontano da Napoli, e per molti mesi non fece altro che camminare per il bosco, piangendo. Scrisse ad Attico: «Io mi immergo là nel bosco selvatico e fitto la mattina presto, e vi soggiorno fino a sera». Più tardi decise di scrivere un libro per insegnare a se stesso come superare il dolore; questo libro, intitolato Consolatio, fu estremamente apprezzato in antichità (in particolare da Sant'Agostino), ma sfortunatamente è andato perduto, e ne restano solo pochi frammenti. In seguito Cicerone progettò anche di far erigere un piccolo tempio alla memoria di Tullia, la "sua incomparabile" figlia, ma poi non portò a termine il progetto, per ragioni ignote.
Cicerone sperava che il figlio Marco scegliesse di diventare filosofo come lui, ma era un'aspettativa fin troppo rosea: Marco, per conto suo, desiderava intraprendere la carriera militare, e nel 49 a.C. si unì a Pompeo ed al suo esercito, e partì con loro per la penisola ellenica. Quando nel 48 a.C., dopo la disastrosa sconfitta dei pompeiani a Farsalo, Marco si presentò a Cesare, questi lo perdonò. Cicerone, allora, non perse tempo, e lo mandò ad Atene a formarsi nella scuola del filosofo peripatetico Cratippo, ma Marco, ben distante dall'occhio vigile del padre, passò il tempo a mangiare, bere e divertirsi, seguendo le lezioni del retore Gorgia.
Dopo l'assassinio del padre, Marco si unì all'esercito dei Liberatores, guidati da Marco Giunio Bruto e Gaio Cassio Longino, ma in seguito alla battaglia di Filippi, nel 42 a.C., fu perdonato da Augusto. Questi, infatti, sentendosi in colpa per aver permesso che Cicerone fosse inserito nelle liste di proscrizione del secondo triumvirato decise di favorire la carriera del giovane Marco. Quest'ultimo divenne, dunque, augure, e fu poi nominato prima console nel 30 a.C. assieme allo stesso Augusto, e poi proconsole in Siria e nella provincia d'Asia.
Come politico, Cicerone è sempre stato bersaglio della critica di antichi e moderni. Le accuse mossegli vanno dall'incoerenza alla vanità, alla poca lungimiranza. Ma la sua conduzione oggettivamente può essere giustificata se la si contestualizza nella politica del tempo, fatta in un mobile gioco di accordi e conflitti tra gruppi di potere e famiglie nobili, che sfruttavano le etichette di partito per mire personali.
Cicerone era attaccato al governo repubblicano per tradizione e per ricordo, rammentando le grandi cose che esso aveva fatto e a cui egli, come molte altre persone, doveva le sue dignità, il suo grado sociale e il nome. Non poteva dunque pensare a rassegnarsi così facilmente alla sua caduta, anche se la libertà effettiva non esisteva più a Roma, e non ne restava che l'ombra. Non bisogna biasimare coloro, come Cicerone, che vi s'attaccano e fanno sforzi disperati per non lasciarla perire, poiché quest'ombra, questa apparenza li consola della libertà perduta e infonde loro qualche speranza di riconquistarla. Questo era ciò che pensavano i Romani che, come Cicerone, dopo matura riflessione, senza entusiasmo, senza passione, e senza speranza, andarono a raggiungere Pompeo; questo è ciò che Lucano fa dire a Catone in quei versi ammirevoli che esprimono i sentimenti di tutti coloro che, senza nascondere la triste condizione della Repubblica, si ostinarono a difenderla fino alla fine: «Come un padre, che ha or ora perduto il figlio, prova una sorta di piacere a dirigere i riti funebri, accende con le sue mani il rogo, non lo lascia che a malincuore e il più tardi possibile, così, Roma, io non t'abbandonerò prima di averti tenuta morta tra le mie braccia. Io seguirò fino alla fine il tuo solo nome, o libertà, anche quando non sarai più che un'ombra vana».Preoccupazione costante di Cicerone fu la difesa dello status quo e dei diritti della grande proprietà latifondista, desideroso soprattutto di acquisire presso i notabili romani il credito necessario per entrare a far parte della classe dirigente. Egli si adoperò quindi per la conservazione del potere e dei privilegi di cui godeva la classe degli optimates, secondo una formula che, in sostanza, significava sicurezza e tranquillità (otium) per tutti i possidenti, e che implicava che il potere (dignitas) rimanesse nelle mani di un'oligarchia.
Il suo preteso desiderio che in questa élite si entrasse per "merito" e non per nascita, quand'anche non lo si voglia meramente intendere come un sottinteso riferimento alle sue vicende personali, rimase comunque un'astrazione teorica, un'utopia, più che altro per l'assenza di una vera modifica nel tessuto politico e sociale della Roma del periodo.Cicerone fu, inoltre, sostenitore dell'ideale politico della concordia ordinum (intesa tra il ceto equestre e senatorio divenuta poi concordia omnium bonorum, ovvero concordia di tutti i cittadini onesti), e la esaltò, in particolare, nella quarta orazione contro Catilina: allora, per la prima volta nella storia repubblicana, i senatori, i cavalieri ed il popolo si trovarono d'accordo sulle decisioni da prendere, decisioni dalle quali dipendeva la salvezza dello stato. Cicerone auspicava che la concordia potesse durare per sempre, pur capendo che essa era nata, in quel particolare frangente, solo per la pressione emotiva: d'altronde, la concordia non faceva leva su un particolare progetto politico, ma solamente su motivi di carattere sentimentale ed economico.
Cicerone fu il primo degli autori romani a comporre opere filosofiche in latino: ne andava, infatti, molto fiero, ma si scusava, allo stesso tempo, di aver dedicato alla filosofia così tanto tempo. Alcuni, infatti, ritenevano che fosse disdicevole per un uomo romano dedicarsi alla filosofia, altri pensavano che comunque non bisognasse dedicarle più di un certo tempo. Altri ancora, infine, erano convinti sostenitori della totale superiorità della filosofia greca, e consideravano per l'appunto solo le opere greche degne di essere lette.Cicerone era però convinto che, se i Romani si fossero dedicati seriamente alla filosofia, avrebbero allora raggiunto le stesse vette dei Greci, che già avevano eguagliato nella retorica. Ma il gusto per le speculazioni filosofiche era totalmente estraneo alla società romana: il vir era, d'altronde, un uomo d'azione. I Romani conobbero la filosofia grazie al contatto con i Greci, ma consideravano inutile, se non addirittura deleteria, una vita spesa alla continua ricerca di un sapere che non portava nessuna gloria alla patria né alcuna ricchezza. Il Senato arrivò, infatti, addirittura ad espellere dall'Urbe i filosofi ateniesi che vi erano giunti in visita nel 155 a.C., Carneade, Diogene e Critolao.La stessa nobilitas senatoriale non voleva, poi, che il popolo ed i giovani si interessassero alla filosofia (che avrebbe prodotto in loro un certo amore per l'otium, allontanandoli dalla vita reale), ma furono costretti ad ammettere che nessun uomo degno di tale nome poteva restare estraneo a questa scienza. I senatori decisero di richiamare a Roma i filosofi che avevano scacciato per prendere da loro delle vere e proprie lezioni di filosofia, vietando, comunque, loro di insegnare la filosofia pubblicamente. Persino Marco Porcio Catone, fiero oppositore della penetrazione della cultura greco-ellenistico a Roma, studiò la filosofia greca, come tutti gli esponenti dell'oligarchia senatoriale del tempo.A riscuotere un istantaneo successo a Roma fu lo stoicismo, ma presto ad esso si unirono le altre dottrine, i cui esponenti arrivarono "in massa" a Roma nel corso del I secolo a.C. In poco tempo, dunque, la situazione aveva subito un totale ribaltamento, e non esisteva più uomo estraneo alla filosofia.
Cicerone non si comportò diversamente dai suoi contemporanei, ma, almeno in gioventù, studiò la filosofia convinto che si trattasse esclusivamente di un valido supporto per la retorica: iniziò a comporre opere filosofiche, infatti, soltanto in tarda età, quando solo la composizione, appunto, poteva essere l'impiego del suo tempo libero. Nella filosofia Cicerone cercò e seppe trovare la consolazione di cui aveva bisogno, il rimedio somministratogli dall'antica saggezza.Da giovane, Cicerone studiò d'impulso l'epicureismo, dottrina che aveva avuto numerosi discepoli anche a Roma, tra cui Amafinio, Cazio e Lucrezio. In principio, Cicerone fu, infatti, allievo di filosofi epicurei, quali Fedro e Zenone. Più tardi, sotto l'influsso di altri maestri, abbracciò, almeno in parte, lo stoicismo, ma non ne fu mai un convinto sostenitore: come altri al suo tempo, elaborò una personale fusione tra le due filosofie, in modo eclettico. Mostrò, tuttavia, forti preferenze per la dottrina accademica insegnatagli da Filone: la teoria del probabilismo e del verosimile si adattavano perfettamente ad una personalità quale quella di Cicerone, a cui si addiceva perfettamente anche l'elevazione morale dello stoicismo. Questa particolare mescolanza fra più filosofie fu la vera filosofia di Cicerone.
Le opere filosofiche di Cicerone costituiscono un'importante fonte su teorie filosofiche ellenistiche poco documentate direttamente. In particolare gli Academica sono una testimonianza essenziale sullo scetticismo della media Accademia. In molti casi Cicerone traduce per la prima volta in latino termini filosofici greci. Ad esempio i termini probabile e probabilità, usati con leggere varianti in tutte le lingue occidentali per indicare concetti filosofici e scientifici, traggono il loro significato attuale dalla scelta di Cicerone di tradurre con il latino probabilis il termine πιθανὸς (pithanòs), nel senso in cui esso è usato da Carneade.
Academica priora (prima stesura dei libri sulla dottrina della conoscenza dell'accademia platonica).
Academici libri oppure Academica posteriora (versione tarda del trattato sulla dottrina della conoscenza dell'accademia platonica, in quattro libri).
Cato Maior de senectute ("Catone il censore, sull'anzianità"). Cicerone immagina Catone il Censore all'età di 84 anni ed esprime la sua nostalgia del buon tempo antico, quando a Roma l'uomo politico eminente poteva mantenere prestigio e autorevolezza fino alla più tarda età.
Consolatio: una consolazione a sé stesso scritta alla morte dell'amata figlia Tullia, in cui Cicerone esorta a considerare la caducità di ogni cosa e l'importanza della filosofia. L'opera è andata perduta.
De Divinatione ("Sulle profezie"): Quest'opera, probabilmente la più originale tra tutte quelle composte da Cicerone, mette in luce un'opinione molto esplicita sulla fiducia che bisogna riporre nell'arte aruspicina. Sebbene discuta anche delle opinioni stoiche al riguardo, si nota che Cicerone tratta gli argomenti con la dimestichezza di chi ha potuto osservare da vicino il funzionamento della religione romana (nelle vesti di augure), e può trarne un lucido giudizio, che non può non essere negativo. Da quest'opera e dal terzo libro del De natura deorum i primi cristiani attinsero argomenti per combattere il politeismo.
De finibus bonorum et malorum ("Sui confini del bene e del male"). È un dialogo in cinque libri che si pone il problema di cosa sia il sommo bene, tenendo in considerazione le due filosofie antiche stoica ed epicurea che, rispettivamente, lo classificavano come virtù e piacere.
De Fato ("Sul Fato"), giuntoci non integralmente. Viene argomentata la dottrina provvidenzialistica degli stoici.
De natura deorum ("Sull'essenza degli dei"): Il De natura deorum fu scritto nel 44 a.C., subito prima della morte di Cesare, ed inviato a Bruto. Cicerone orchestra una conversazione tra un epicureo, Velleio, uno stoico, Balbo, ed un accademico, Cotta, che espongono e discutono le opinioni dei vecchi filosofi sugli dei e sulla Provvidenza. L'ateismo dissimulato di Epicuro viene confutato da Cotta, che sembra rappresentare lo stesso Cicerone. Cotta prende, poi, la parola, per confutare anche il pensiero stoico riguardo alla Provvidenza. Se Cicerone respingeva con certezza il parere degli epicurei al riguardo, non possiamo, invece, sapere con altrettanta certezza cosa pensasse della religiosità dello stoicismo: le parole di Cotta, pervenuteci, tra l'altro, solo in parte, non contengono nessuna riflessione dello stesso Cicerone. Si è però ipotizzato che Cicerone abbracciasse almeno in parte il probabilismo accademico, sebbene suoi ammiratori fossero invece convinti che si fosse allontanato del tutto dallo scetticismo. Comunque, è importante il poter constatare l'estrema discrezione dell'atteggiamento di Cicerone: egli è persuaso che il culto nell'esistenza degli dei e nella loro azione sul mondo debba esercitare una profonda influenza sulla vita, e che è, dunque, di un'importanza fondamentale per il governo di uno stato. Esso deve, perciò, essere mantenuto vivo nel popolo. Sono il politico e l'augure che parlano. Cicerone non trova gli argomenti degli stoici molto convincenti, e li confuta per mezzo di Cotta. Infine, si dice incline a credere che gli dei esistano e che governino il mondo: lo crede, perché è un'opinione comune a tutti i popoli. Questo" accordo" universale equivale per lui ad una legge della natura (consensus omnium populorum lex naturae putanda est). In quanto alla pluralità degli dei, sebbene non si esprima categoricamente su questo punto, sembra che non ci creda, o per lo meno che, come gli stoici, consideri gli dei come nient'altro, per così dire, che le emanazioni del Dio unico. Concepisce poi questo Dio unico come uno spirito libero e privo di qualsiasi elemento mortale, all'origine di tutto. Non risparmia, invece, i racconti mitici del politeismo greco-romano; schernisce e condanna le leggende comuni a tutti i popoli. Era soprattutto questa parte dell'opera, il terzo libro, ad affascinare i filosofi del XVIII secolo: non era difficile mettere in luce gli aspetti ridicoli della religione popolare, e si può dire che anche al tempo di Cicerone ciò era diventato un luogo comune filosofico. Gli uni, respingendo con disprezzo queste favole, che giudicavano grossolane, respingevano anche ogni credenza; gli altri adottavano la dottrina stoica. A Cicerone, invece, l'esistenza degli dei appariva come necessaria: tutti i popoli credevano, e di conseguenza credeva anche lui. Pressappoco nello stesso modo, Cicerone analizza, poi, il tema dell'immortalità dell'anima, prendendo in prestito molte delle opinioni espresse a questo proposito da Platone.
De officiis ("Sui doveri"): Il De officis, che - pare - fu scritto dopo la morte di Cesare, nel 44 a.C., è l'ultima opera filosofica di Cicerone, che la dedicò al figlio Marco, che si trovava ad Atene. L'opera, ispirata ad un lavoro dello stoico Panezio, è divisa in tre libri: il primo tratta di ciò che è onesto, il secondo di ciò che utile, ed il terzo traccia una comparazione tra utile ed onesto. Nell'opera, Cicerone non fornisce profonde spiegazioni con rigore scientifico, ma enuncia una serie di ottimi precetti, indispensabili per fare di un uomo un buon cittadino romano, ligio ai suoi doveri e dunque in grado di vivere nell'ottica della virtus.
Hortensius: sorta di προπεμπτικόν (propemptikon) ovvero esortazione alla filosofia, modellata su un'analoga opera perduta di Aristotele. Come testimoniato dal proemio al II libro del De divinatione, in essa appariva Quinto Ortensio Ortalo, il quale svalutava l'attività filosofica; contro questa tesi si pronunciava Cicerone. L'opera fu assai apprezzata nell'antichità, specie da Agostino; essa è andata perduta e gli unici frammenti pervenutici provengono da citazioni che ne fa appunto Agostino.
Paradoxa Stoicorum (Teoremi di spiegazione dei paradossi etici della scuola degli stoici): Si tratta di esercitazioni di casistica oratoria, spesso giudicate di basso livello dalla critica.
Tusculanae disputationes ("Conversazioni a Tusculum"): Le Tusculanae disputationes furono composte nel 45 a.C., sotto la dittatura di Cesare, quando Catone Uticense era già stato costretto al suicidio e la repubblica aveva, in fin dei conti, cessato di esistere. Il dittatore si era dimostrato clemente, ma aveva dato a intendere agli intellettuali che non avrebbe accettato una loro "insubordinazione": a Cicerone, che aveva scritto un libro in memoria di Catone, Cesare aveva risposto con l'Anticato ("Anticatone"), in cui criticava l'illustre morto, mostrando quale sarebbe stato il suo atteggiamento verso gli oppositori. Per Cicerone la situazione era davvero complicata: sua figlia Tullia era appena morta, e la vita politica aveva perso ogni senso. L'oratore decise dunque di ritirarsi nella villa di Tusculum, particolarmente amata da Tullia, dove si dedicò allo studio della filosofia. Gli argomenti delle disputationes rispecchiano dunque il suo stato d'animo: cos'è la morte? Cos'è il dolore? C'è un modo per alleviare le afflizioni dell'animo? Cosa sono le passioni? Come si deve confrontare il saggio nei confronti di questi elementi turbatori della propria imperturbabilità? Infine: cos'è la virtù? Basta a rendere felice una vita? Tra le ultime riflessioni ve n'è anche una a proposito del suicidio, inteso come mezzo per eludere la morte. Cicerone tratta questi temi con il suo solito stile eloquente, ma vi si intravede un forte senso d'impotenza: è evidente che il suo pensiero è sempre rivolto, nonostante tutto, a Roma ed alla politica.
De re publica ("Sulla repubblica"), sul modello della Repubblica di Platone: Si rimanda alla voce specifica.
De legibus ("Sulle leggi"): Il De legibus fu composto probabilmente nel 52 a.C., dopo che Cicerone era stato nominato augure. Si tratta di uno scritto che può considerarsi complementare del De re publica, del quale ricalca pregi e difetti: non è un lavoro puramente filosofico, né un semplice trattato di giurisprudenza, ma piuttosto un compromesso tra le due scienze. Nel primo libro, ispirato all'omonima opera di Platone e al trattato Sulle leggi di Crisippo, Cicerone dimostra con una grande elevazione di pensiero e di stile l'esistenza di una legge universale, eterna, immutabile, conforme alla ragione divina, che si confonde con lei. Proprio la ragione divina, infatti, costituisce il diritto naturale, che esisteva prima di tutti gli ordinamenti. Dopo quest'avvio, Cicerone passa all'analisi delle leggi in rapporto alle varie forme di governo, così come farà, molto tempo dopo, Montesquieu. Non avendo a disposizione altra repubblica all'infuori di quella romana, Cicerone non immagina leggi diverse da quelle romane: esse sono le leggi perfette. Terminata l'analisi, Cicerone si limita, nel secondo libro, ad enunciare le poche che possono essere considerate imperfette, soprattutto tra quelle che regolano il culto. L'attenta analisi delle consuetudini religiose appare, alla luce della data di pubblicazione, come un'attenta manovra di propaganda, con la quale Cicerone appare ai suoi concittadini come uomo ben degno della carica sacerdotale che gli è stata affidata. Nel terzo libro, di cui sono andati perduti alcuni passi, Cicerone analizza la natura e l'organizzazione del potere, il carattere delle diverse funzioni dello stato e l'antagonismo salutare che deve esistere tra le forze che lo costituiscono. Queste domande, di interesse generale così vivo poiché toccavano direttamente il problema della libertà politica, avevano un'importanza considerevole per i contemporanei di Cicerone. Quale doveva essere la parte dell'aristocrazia o del senato, e quale quella del popolo nel governo della repubblica? Non era lontano il tempo in cui Cesare avrebbe dato la risposta definitiva a questo quesito, e tutti coloro che presagivano ciò che sarebbe accaduto tentavano di rafforzare l'autorità della nobilitas e del senato. Nell'opera, il fratello di Cicerone, Quinto, è fortemente contrario al tribunato della plebe, carica che ritiene potenzialmente troppo pericolosa: Cicerone, pur discostandosi dalle opinioni del fratello, riconosce il pericolo che il tribunato della plebe costituisce per il mantenimento della calma e della pace. Possediamo solamente i primi tre libri del De legibus: ce n'erano probabilmente sei. Il quarto era dedicato all'esame del diritto politico, il quinto al diritto criminale, il sesto al diritto civile. Si trattava di opere particolarmente preziose, perché Cicerone non ha mai trattato altrove gli stessi argomenti. Non dimentichiamo che i trattati De re publica e De legibus furono scritti in un'epoca durante la quale la costituzione romana era ancora in piedi, prima della guerra civile e la fine dell'antica libertà. Questa circostanza spiega il carattere dei due lavori: sono al tempo stesso libri teorici e pratici, ed anche tecnici. Dopo l'avvento di Cesare, l'elemento speculativo dominerà nella filosofia di Cicerone, che infatti fuggirà la vita pubblica per ritirarsi nella contemplazione.
Cicerone è certamente il più celebre oratore dell'antica Roma. Nel Brutus egli ritiene completato con se stesso (non senza un certo fine autocelebrativo) lo sviluppo dell'arte oratoria latina, e già da Quintiliano la fama di Cicerone quale modello classico dell'oratore è ormai incontrastata. Cicerone ha pubblicato da sé la maggior parte dei suoi discorsi; cinquantotto orazioni (alcune parzialmente lacunose) le abbiamo ricevute nella versione originale, circa 100 sono conosciute per il titolo o per alcuni frammenti. I testi si possono dividere grosso modo tra orazioni pronunciate di fronte al Senato o al popolo e tra le arringhe pronunciate in qualità di - utilizzando termini moderni - avvocato difensore o pubblica accusa, nonostante anche questi ultimi abbiano spesso un forte substrato politico, come nel celeberrimo caso contro Gaio Verre, unica volta in cui Cicerone compare come accusatore in un processo penale. Il suo successo è dovuto alla sua abilità argomentatoria e stilistica, che si sa adattare perfettamente all'oggetto dell'orazione e al pubblico, soprattutto alla sua tattica astuta, che si adatta di volta in volta al particolare uditorio, appoggiando appropriatamente diverse scuole filosofiche o politiche, al fine di convincere il pubblico contrario e raggiungere il proprio scopo.
Per memorizzare i suoi discorsi Cicerone utilizzava una tecnica associativa che venne chiamata tecnica dei loci o tecnica delle stanze. Egli scomponeva il discorso in parole chiave e parole concetto che gli permettessero di parlare dell'argomento desiderato e associava queste parole, nell'ordine desiderato, alle stanze di una casa o di un palazzo che conosceva bene, in modo creativo e insolito. Durante l'orazione egli immaginava di percorrere le stanze di quel palazzo o di quella casa, e questo faceva sì che le parole concetto del suo discorso gli venissero in mente nella sequenza desiderata. È da questo metodo di memorizzazione che derivano le locuzioni italiane "in primo luogo", "in secondo luogo" e così via.
De domo sua ad pontifices ("Sulla propria casa, al collegio pontificale", 57 a.C.): arringa pronunciata per uno scopo particolare: durante l'esilio di Cicerone il suo avversario Clodio aveva consacrato una parte della proprietà di Cicerone sul Palatino alla dea Libertas; Cicerone dichiara questa consacrazione invalida per ottenerne la restituzione. È da tale contesto che nasce la locuzione Cicero pro domo sua.
De haruspicum responsis ("Sul responso degli aruspici", 56 a.C.): Clodio redige un passo sulla profanazione di alcune reliquie durante una perizia degli aruspici sul terreno di Cicerone sul Palatino e chiede la demolizione di una casa di Cicerone ivi in costruzione. Contro questa ed altre accuse Cicerone si rivolge con un appello al Senato, nel quale spiega, che la maggior parte delle accuse di Clodio si basano su indagini dolosamente carenti.
De imperio Cn. Pompei (De lege Manilia) ("Sul comando di Gneo Pompeo (sulla legge Manilia)", 66 a.C.), orazione di carattere politico pronunciata di fronte al popolo in occasione dell'attribuzione, effettuata su proposta del tribuno della plebe Gaio Manilio, a Gneo Pompeo di poteri speciali per la conduzione di una campagna militare contro il re del Ponto Mitridate VI.
De lege agraria (Contra Rullum) I–III ("Sulla legge agraria (contro Rullo)", 63 a.C.): orazione pronunciata durante l'anno di consolato, tenuta in Senato (I) e davanti al popolo (II/III); un quarto dell'orazione è stato perduto.
De provinciis consularibus ("Sulle province consolari", 56 a.C.), orazione pronunciata in senato riguardo alle province consolari romane.
Divinatio in Caecilium ("Dibattito contro Cecilio", 70 a.C.), dibattito riguardo l'assunzione del ruolo di accusatore nel processo contro Verre. Quinto Cecilio Nigro fu sotto Verre questore in Sicilia e presentò la propria candidatura nel ruolo di accusatore. Per Cicerone egli era infatti invischiato nelle macchinazioni di Verre.
In L. Calpurnium Pisonem ("Contro Lucio Calpurnio Pisone", 55 a.C.), orazione d'accusa politica contro Lucio Calpurnio Pisone Cesonino.
In Catilinam I–IV ("Contro Catilina I-IV" ovvero "Le Catilinarie", 63 a.C.), orazioni contro Lucio Sergio Catilina: i discorsi del 7 e dell'8 novembre 63 a.C. pronunciati di fronte al Senato (I) e al popolo (II); i discorsi della scoperta e della condanna dei seguaci di Catilina, del 3 dicembre di fronte al popolo (III) e del 5 dicembre di fronte al Senato (IV)
In P. Vatinium ("Contro Publio Vatinio", 56 a.C.), orazione accusatoria contro P.Vatinio riguardo l'interrogatorio nel processo contro P.Sestio.
In Verrem actio prima ("Prima accusa contro Verre", 70 a.C.), orazione accusatoria nel processo contro Verre, accusato di concussione (crimen pecuniarum repetundarum)
In Verrem actio secunda I–V ("Seconda accusa contro Verre I–V", 70 a.C.), questi cinque discorsi non sono mai stati pronunciati a causa dell'esilio volontario di Verre, ma vennero comunque pubblicati in forma scritta.
Oratio cum populo gratias egit ("Ringraziamento al popolo", 57 a.C.), ringraziamento a tutti coloro che hanno appoggiato il ritorno di Cicerone dall'esilio, e gli hanno permesso il rientro nella vita politica.
Oratio cum senatui gratias egit ("Ringraziamento al senato", 57 a.C.), ringraziamento a tutti coloro che in Senato hanno appoggiato il ritorno di Cicerone dall'esilio, e gli hanno permesso il rientro nella vita politica.
Philippicae orationes I – XIV ("Le filippiche", 44 a.C./43 a.C.), orazioni contro Marco Antonio.
Pro Aemilio Scauro ("In difesa di Emilio Scauro", 54 a.C.), orazione pronunciata nel ruolo di difensore.
Pro T. Annio Milone ("In difesa di Tito Annio Milone", 52 a.C.), orazione difensiva, originariamente diversa dalla versione pubblicata, non sortì il proprio effetto in quanto la curia era assediata dai fedeli della fazione clodiana. Dopo l'esilio di Milone subirà profonde modifiche per essere pubblicata quale ci è pervenuta: la più bella orazione di Cicerone. Contiene tra l'altro la celebre citazione "Inter arma enim silent leges"
Pro Archia ("In difesa di Archia", 62 a.C.), orazione pronunciata nel ruolo di difensore del poeta antiochiano Aulo Licinio Archia.
Pro Aulo Caecina ("In difesa di Aulo Cecina", 69 a.C./ca. 71 a.C.), orazione tenuta per il querelante in un processo civile per un'azione di rivendicazione. Il fondamento giuridico è l'interdetto de vi armata (rimedio del possessore contro lo spossessamento violento). Sostenitore della parte avversa è Gaio Calpurnio Pisone; entrambe le parti fanno ricorso manifestamente all'autorevolezza del giurista Gaio Aquilio Gallo.
Pro M. Caelio ("In difesa di M. Celio", 56 a.C.), orazione pronunciata nel ruolo di difensore.
Pro A. Cluentio Habito ("In difesa di Aulo Cluenzio Abito", 66 a.C.), orazione pronunciata nel ruolo di difensore.
Pro G. Cornelio ("In difesa di Gaio Cornelio", 65 a.C.), orazione pronunciata nel ruolo di difensore.
Pro L. Cornelio Balbo ("In difesa di Lucio Cornelio Balbo", 56 a.C.), orazione pronunciata nel ruolo di difensore.
Pro P. Cornelio Sulla ("In difesa di Publio Cornelio Silla", 62 a.C.), orazione pronunciata nel ruolo di difensore.
Pro Marco Fonteio ("In difesa di Marco Fonteio", 69 a.C.), orazione pronunciata nel ruolo di difensore.
Pro Q. Ligario ("In difesa di Quinto Ligario" 46 a.C.), orazione pronunciata nel ruolo di difensore di Quinto Ligario, indirizzata a Cesare in quanto dittatore.
Pro Marco Marcello ("In difesa di Marco Marcello", 46 a.C.), orazione pronunciata nel ruolo di difensore di Marco Marcello, indirizzata a Cesare in quanto dittatore.
Pro muliere Arretina ("In difesa di una donna di Arezzo", 80 a.C.), orazione pronunciata nel ruolo di difensore.
Pro Lucio Murena ("A favore di Murena", 63 a.C.), orazione pronunciata nel ruolo di difensore in un processo di corruzione elettorale.
Pro Gneo Plancio ("In difesa di Gneo Plancio", 54 a.C.), orazione pronunciata nel ruolo di difensore.
Pro Publio Quinctio ("In difesa di Publio Quinzio", 81 a.C.), il più antico discorso giuridico tradizionale di Cicerone a favore del querelante in un processo civile. Oggetto del contendere è la legittimità dell'azione di sequestro preventivo eseguita dal convenuto Sesto Nevio contro il cliente di Cicerone Publio Quinto. Difensore della parte avversa è Quinto Ortensio Ortalo, giudice è Gaio Aquilio Gallo.
Pro C. Rabirio perduellionis reo ("In difesa di Gaio Rabirio, colpevole di alto tradimento", 63 a.C.), orazione pronunciata nel ruolo di difensore.
Pro Rabirio Postumo ("In difesa di Rabirio Postumo"), 54 a.C./53 a.C. oppure 53 a.C./52 a.C.), orazione difensiva pronunciata nella fase pregiudiziale del processo contro Aulo Gabinio a causa di concussione nelle province. Verte attorno alla presenza di "bustarelle" in connessione con la reintegrazione al trono d'Egitto di Tolomeo XII Aulete.
Pro rege Deiotaro ("In difesa del re Deiotaro", 45 a.C.), orazione in difesa del Re Deiotaro, rivolta a Cesare
Pro Sex. Roscio Amerino ("In difesa di Sesto Roscio da Amelia", 80 a.C.), orazione di difesa, è la prima arringa di Cicerone in un processo per omicidio. Sesto Roscio era accusato di parricidio. Durante la guerra civile un parente si era impossessato del patrimonio del padre di Roscio e ora cercava di assicurarsi il maltolto, il quale apparteneva ai legittimi eredi del deceduto. Cicerone ottenne l'assoluzione.
Pro Q. Roscio Comoedo ("In difesa dell'attore Quinto Roscio", circa 77 a.C. o 76 a.C.), orazione pronunciata nel ruolo di difensore.
Pro P. Sestio ("In difesa di Publio Sestio", 56 a.C.), orazione pronunciata nel ruolo di difensore.
Pro Titinia ("In difesa di Titinia", 79 a.C.), orazione pronunciata nel ruolo di difensore.
Pro Marco Tullio ("In difesa di Marco Tullio", 72 a.C./71 a.C.), orazione pronunciata nel ruolo di difensore.
Pro L. Valerio Flacco ("In difesa di Lucio Valerio Flacco", 59 a.C.), orazione pronunciata nel ruolo di difensore.
Così come per Cicerone è difficile distinguere tra vita ed opere, così in particolare differenziare tra scritti filosofici e retorici è sì pratico e chiaro, ma tuttavia non rappresenta pienamente la concezione e l'opinione di Cicerone. Già nella sua prima opera conservata (De inventione I 1-5) chiarisce che la sapienza, l'eloquenza e l'arte del governare hanno sviluppato un legame naturale, che indubbiamente ha contribuito allo sviluppo della cultura degli uomini e che dev'essere ristabilito. Egli ha in mente quest'unità come modello ideale sia negli scritti teoretici sia anche nella sua propria vita activa al servizio della Repubblica - o almeno è così che egli ha voluto idealizzare e vedere la propria realtà.
Perciò non è affatto sorprendente se Cicerone ha sviluppato i suoi scritti filosofici con i mezzi della retorica e strutturato le sue teorie della retorica su principi filosofici. La separazione tra sapienza ed eloquenza Cicerone l'addossa alla "rottura tra linguaggio e intelletto" compiuta dalla filosofia socratica (De oratore III 61) e tenta attraverso i suoi scritti di "risanare" questa frattura; e quindi per una migliore attuazione la filosofia e la retorica secondo lui devono essere dipendenti l'una dall'altra (v. p.e. De oratore III 54-143); Cicerone stesso dichiara che "io sono diventato un oratore [...] non nelle scuole dei retori ma nei saloni dell'Accademia": con ciò allude alla sua formazione sulle dottrine della Nuova Accademia di Carneade e Filone di Larissa, suo maestro.
Brutus: il libro dedicato a Marco Giunio Bruto venne scritto all'inizio del 46 a.C. e tratta nella forma di un dialogo tra Cicerone, Bruto ed Attico la storia dell'arte retorica romana fino a Cicerone stesso. Dopo un'introduzione (1-9) Cicerone inizia un confronto con la retorica greca (25-31) e sottolinea che l'arte oratoria poiché è la più complessa di tutte le arti solo tardi giunse alla perfezione. Mentre ritiene gli antichi oratori romani appena mediocri, parla di Catone come base della propria esperienza; Lucio Licinio Crasso e Marco Antonio Oratore, entrambi protagonisti del De oratore, sono dettagliatamente confrontati (139 e ss.). Dopo un'escursione sull'importanza del giudizio del pubblico (183-200) e una riflessione sull'oratore Ortensio (201-283), Cicerone respinge fermamente il modello dell'Atticismo (284-300). L'opera culmina in confronto tra l'arte oratoria di Ortensio e di Cicerone stesso, non senza una grossa dose di autocelebrazione (301-328), egli infatti presenta se stesso come il punto d'arrivo di un processo di sviluppo dell'arte oratoria. Punto principale dell'opera è la critica alla diffusione dello stile neoattico, a cui anche il giovane Bruto appartiene, difendendo il suo stile, assai più ricco e magniloquente, dalla critica di essere un esempio dello stile asiano.
De inventione: ("Sul ritrovamento"): sviluppato tra l'85 a.C. e l'80 a.C. questo è il primo di due libri di una descrizione globale della retorica, mai completata. Cicerone rinunciò a completarla, per dedicarsi ad una più accattivante rappresentazione nel De oratore, e tuttavia l'opera servì, nonostante il carattere frammentario, come testo d'insegnamento fino al Medioevo. La parte completata tratta nel primo libro dei concetti principali della retorica (I 5-9), la dottrina dell'insegnamento della retorica in riferimento ad Ermagora di Temno (I 10-19) nonché il ruolo dell'oratore (I 19-109); il secondo libro tratta delle tecniche d'argomentazione, soprattutto nelle arringhe giuridiche (II 11-154) nonché brevemente sulle orazioni di fronte al popolo (II 157-176) e in occasione di celebrazioni (II 177-178). Le dichiarazioni di Cicerone per quanto riguarda il contenuto dell'opera presentano molte somiglianze con l'opera "La Retorica" di Erennio, ma per lungo tempo erratamente ritenuta sua, cosa che ha portato a numerose discussioni tra gli studiosi riguardo al rapporto tra le due opere. Entrambi gli scritti sono comunque all'incirca dello stesso periodo e si basano direttamente o indirettamente sulla medesima o su affini fonti greche. Inoltre c'è un'incredibile somiglianza letterale in alcuni periodi, cosa che suggerisce probabilmente anche una comune fonte latina, forse originaria da un comune insegnante o dottrinario che ha mediato il preponderante contenuto di origine greca.
De optimo genere oratorum ("Sulla miglior arte dell'oratoria"): questa breve opera, scritta probabilmente nel 46 a.C. o, secondo altri pareri, già nel 50 a.C., è un'introduzione alla traduzione delle orazioni di Demostene ed Eschine, per e contro Ctesifonte. L'introduzione verte soprattutto sugli atticisti romani, all'incirca con le stesse argomentazioni dell'Orator. La traduzione comunque non ci è pervenuta, e non è chiaro se Cicerone l'abbia mai effettivamente completata. L'autenticità dell'opera è stata più volte messa in discussione, ma oggi è per lo più accettata.
De oratore (Sull'oratore): la più importante opera sulla retorica di Cicerone non dev'essere confusa con l'opera quasi omonima Orator. È un'opera composta nel 55 a.C. in forma di dialogo, così come per il Brutus. I protagonisti stavolta sono Lucio Licinio Crasso e Marco Antonio, esempi, secondo Cicerone, dei più grandi oratori della generazione precedente. Nel I libro è Crasso (portavoce di Cicerone) ad esporre la tesi principale dell'opera ossia che il buon oratore deve avere un'approfondita conoscenza dell'argomento di cui vuole trattare, osteggiando la concezione di alcuni retori greci che ritenevano sufficiente una formazione basta su regole, tecnicismi ed esercizi per affrontare qualsiasi discorso. Il II libro tratta invece delle "parti" in cui si suddivide la retorica, cioè l'inventio, la dispositio e la memoria; nel III libro si parla dello stile, cioè l'elocutio, e dell'actio, cioè il modo in cui l'oratore deve comportarsi durante l'orazione. Il de oratore è considerata l'opera di Cicerone scritta con più cura formale ed è per questo motivo che è sempre stata utilizzata e studiata come modello primo dello stile ciceroniano.
Orator ("L'oratore"): Venne scritta nell'estate del 46 a.C. ed è anche questa un'opera dedicata a Marco Giunio Bruto che descrive un modello ideale del perfetto oratore, riprendendo molti dei temi già trattati nel De oratore. Contrariamente alla disputa di quel tempo tra gli atticisti, che - come Bruto - pretendono dall'oratore uno stile sobrio e preciso, e gli asiani, che prediligono uno stile molto ricercato e magniloquente, Cicerone ritiene che il perfetto oratore, come Demostene, deve dominare tutti gli stili e saper passare da uno all'altro con naturalezza. Per questo motivo bisogna dedicarsi soprattutto alla formazione filosofica: solo così potrà svolgere i tre compiti dell'oratore: probare, delectare, flectere (dimostrare, divertire, convincere), i quali vengono ben ordinati e descritti (76-99). Cicerone parla anche qui brevemente dell'inventio (44-49), della dispositio (50) ma tratta soprattutto dell'elocutio (51-236), soffermandosi sulle figure retoriche e sulla costruzione ritmica del periodo.
Partitiones oratoriae ("Partizione dell'arte oratoria"): Quest'opera venne scritta nel 54 a.C., quando il figlio di Cicerone, Marco, stava studiando la retorica, ed è ideata come una sorta di 'Catechismo', trattando la teoria della retorica, soprattutto con divisioni schematiche, nella forma di domanda e risposta tra padre e figlio. L'originalità di Cicerone in quest'opera spicca molto meno, a causa dello stile molto semplice e delle poche novità introdotte.
Topica (44 a.C.): scritti nel corso del viaggio in Grecia, su sollecitazione dell'amico Trebazio, trattano della dottrina dell'inventio divulgata da Aristotele, ovvero l'arte di saper trovare gli argomenti. In questa produzione retorica vengono considerati i luoghi (topoi) come ottimo spunto per ogni genere di argomento ed utilizzabili per qualunque disciplina (poesia, politica, retorica, filosofia, ecc.)
Tra le opere tardive di Cicerone si possono annoverare scritti consolatori, contributi alla storiografia, poesie (alcune anche sul suo periodo di consolato) e traduzioni. Queste opere sono per la maggior parte perdute. Delle poesie ci rimangono comunque svariate citazioni anche in altri lavori dello stesso Cicerone. Questi frammenti dimostrano l'influenza di uno dei più importanti poeti latini, Catullo e di altri neoterici.
Alcyones: epillio composto da Cicerone dopo il 92 a.C. nel quale veniva cantato il mito di Alcione e del marito Ceice. Dato che questi si paragonavano a Giove e Giunone per la loro ricchezza, sfarzosità e potenza, gli dei fecero fare loro naufragio durante un tragitto in mare. Dato che Ceice morì nella tempesta, Alcione si lasciò annegare per il dolore, così Giove tramutò entrambi i defunti in uccelli alcioni.
Aratea: libera traduzione giovanile dei Fenomeni celesti del poeta ellenistico Arato di Soli.
De consulatu suo: poemetto autobiografico composto da Cicerone tra il 60 a.C. e il 55 a.C. in cui si parla dell'ascesa al consolato dell'autore e della sua vittoria nel processo contro Lucio Sergio Catilina.
De temporibus suis: altra opera autobiografica perduta scritta nel 54 a.C. in cui Cicerone celebrava i suoi interventi migliori durante il consolato.
Epigrammata ("Epigrammi"): componimenti satirici scritti da Cicerone quando aveva circa vent'anni. Stando alle testimonianze dello scrittore Quintiliano, l'opera era di genere comico e ironico e trattava di vari argomenti fantastici e reali.
Līmōn: il titolo deriva dal sostantivo greco Λειμών, "prato"; ciò sottolineava il carattere variegato dell'opera, un poema in esametri in cui venivano trattati diversi argomenti letterali e sociali. Infatti una testimonianza di Svetonio riporta un giudizio severo dell'autore riguardo un'opera del commediografo Terenzio.
Marius: poema epico-storico in cui Cicerone parla delle imprese del console Gaio Mario. L'opera è importante per il passaggio dell'autore dal genere alessandrino a quello storico mescolato alla poesia, cioè epico.
Nilus: opera quasi sconosciuta. Si pensa che Cicerone l'abbia scritta per lodare le qualità del fiume Nilo dell'Egitto.
Pontius Glaucus: componimento in stile alessandrino di Cicerone. Scritto circa nel 93 a.C., l'opera trattava del mito di Glauco, il quale dopo aver mangiato un'erba afrodisiaca dai poteri magici, si trasformò in un animale marino.
Tymhaeus: vasti frammenti del lavoro compiuto sul Timeo di Platone, che Cicerone presumibilmente non ha mai pubblicato, preparando semplicemente abbozzi di traduzione.
Uxorius: opera nota quasi esclusivamente attraverso il titolo; esso vale Il marito docile e perciò si ritiene avesse carattere scherzoso e argomento leggero, se non apertamente comico.
Le epistole di Cicerone furono riscoperte tra il 1345 e il 1389 da Petrarca e dal cancelliere e umanista Coluccio Salutati. Complessivamente furono ritrovate circa 864 lettere, delle quali una novantina furono scritte da corrispondenti, e ciò inizialmente provocò un grande entusiasmo, temperato successivamente dal fatto che l'immagine che traspariva di Cicerone non era quella dello strenuo eroe difensore della Repubblica, come si era sempre dipinto nelle sue opere e nelle sue orazioni, ma una versione molto più umana, con le sue debolezze e i suoi aspetti meno retorici, ma certamente affascinanti nella loro genuinità.
Le epistole furono raccolte e archiviate dal segretario di Cicerone, Tirone, fra il 48 e il 43 a.C. Si dividono in 4 categorie:
Presente in tutto il medio evo, il ricordo di Cicerone fiorì durante il Rinascimento; Giovanni I di Brandeburgo principe elettore del Brandeburgo nel XV secolo, venne ricordato, dopo la sua morte, con l'appellativo di Cicerone, proprio a causa della sua eloquenza.
Negli Stati Uniti d'America vi sono ben quattro città cui è stato dato il nome "Cicero" in onore di Marco Tullio Cicerone. Inoltre l'espressione latina Cicero pro domo sua viene utilizzata per descrivere chi parla sostenendo il proprio tornaconto, ma che maschera più o meno bene il fine del suo discorso come perorazione per altra causa. Essa deriva da un'orazione tenuta da Marco Tullio nel 57 a.C. per ottenere la restituzione della propria casa, requisitagli durante l'esilio.Il nome di Cicerone è diventato un'antonomasia per indicare la guida che accompagna i turisti nella visita a monumenti e luoghi illustrando loro ciò che stanno visitando. Parimenti con il nome Cicerone vengono identificate le marche da bollo, di diverso valore (e colore), ma tutte riportanti l'effigie del busto di Marco Tullio Cicerone, da apporre agli atti giudiziari, il cui ricavato alimenta il Fondo di previdenza degli avvocati.
 Wikisource contiene una pagina in lingua latina dedicata a Marco Tullio Cicerone
 Marco Tullio Cicerone, Istituto dell'Enciclopedia Italiana, Enciclopedia Italiana. 
 Marco Tullio Cicerone, Istituto dell'Enciclopedia Italiana, 2010, Dizionario di storia. 
(EN) Marco Tullio Cicerone, su Enciclopedia Britannica, Encyclopædia Britannica, Inc. 
Tulliana - Cicerone e il pensiero romano: Sito ufficiale della Società Internazionale degli Amici di Cicerone
(EN)  "Cicero" articolo di Edward Clayton nella Internet Encyclopedia of Philosophy
(EN) Logica e Retorica nelle Opere Filosofiche di Cicerone, su historyoflogic.com.
