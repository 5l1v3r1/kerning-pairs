
Afrodite (in greco antico: Ἀφροδίτη, Aphrodítē) è, nella religione greca, la dea della bellezza, dell'amore, della generazione e della primavera. Nata nel mare, veniva anche venerata come dea che rende sicura la navigazione.
Il nome Ἀφροδίτη (Aphrodítē) non è attestato in Lineare B (miceneo). D'altronde il suo accostamento etimologico, a partire da Esiodo, al termine ἀφρός (spuma del mare) sembrerebbe di tipo "popolare". Il suo nome è stato collegato alla fenicia dea Astarte (greco antico: Ἀστάρτη, "Astártē; fenicio: ʻštrt, "Ashtart"), o al radicale di πρύτανις ("guida").
Atteso che non vi sono certezze sul significato originario del nome di Afrodite, anche l'origine della sua figura divina è piuttosto controversa. La tradizione greca la vuole di derivazione orientale: Erodoto sostiene che il suo santuario di provenienza è quello di Afrodite Urania ad Ascalona, da lì i Ciprioti ne importarono il culto; mentre, per Pausania, i Fenici trasferirono direttamente il culto a Citera. Comunque sia la sua figura venne ellenizzata già al tempo di Omero: nell'Odissea la si fa originare dal santuario di Pafo nell'isola di Cipro. Quindi se è probabile una sua influenza orientale è da tener presente che il tempio di Afrodite rinvenuto a Pafo è datato al XII secolo a.C., quando vi giunsero i Micenei (Achei), mentre la colonizzazione fenicia è invece attestata al IX secolo a.C..
La potenza divina di Afrodite è l'amplesso (γάμος, gamos), non solo quello "legittimo" perché «qualunque attività umana può assumere una dimensione sacrale; e l'amplesso è sacro in quanto vi si manifesta "la forza" (δύναμις, dynamis) che congiunge l'elemento maschile con l'elemento femminile, impersonata da Afrodite».
Nell'Iliade Afrodite appare come figlia di Zeus (Ζεύς) e di Dione (Διώνη), difende i Troiani ed è madre dell'eroe Enea, generato con l'eroe troiano Anchise, da lei personalmente difeso. La sua origine non guerriera è in questo poema evidenziata dal fatto che non solo viene ferita dall'eroe greco Diomede ma anche che, a seguito di ciò, il re degli dèi e suo padre, Zeus, la rimprovera di occuparsi di fatti guerreschi anziché attendere a quelli riguardanti "amabili cose d'amore" che sono di sua competenza. Questo passo tuttavia pare essere una trasposizione greca di un passo rilevante della tavola n.VI dell'Epopea di Gilgamesh: l'eroe insulta la dea, che va dai genitori a piangere e lamentarsi dell'onta subita: Anu, il padre, ribatte rispondendole che era colpa sua, e quanto detto da Gilgamesh era la realtà. Infatti, Gilgamesh ha come parallelo Diomede, mentre la madre Dione (presentata come moglie di Zeus, come se Era non esistesse), che non appare altrove né ha alcun culto ad essa dedicato, è la letterale traduzione di Antu, dea-moglie di Anu, dio del cielo: Dione è il femminile tratto dalla stessa radice di Zeus, *dewos, ''luce del giorno'': entrambe le coppie stanno a significare ''Signore e Signora Cielo''. Questo considerato, il passo non è deducibile come esatta visione dei Greci della dea, in quanto pura trasposizione letteraria.Anche nell'Odissea, Afrodite è la dea dell'amore ma qui è moglie del dio Efesto (Ἥφαιστος) ma è amata anche da Ares (Ἄρης).
Esiodo nella Teogonia (vv. 188-206) fa derivare il nome Ἀφροδίτη da ἀφρός (spuma, aphrós) e ne narra in questo modo la nascita provocata dalla spuma marina, frutto del seme del membro di Urano evirato da Kronos, mischiato con l'acqua del mare:
André Motte e Vinciane Pirenne-Delforge ricordano come Afrodite si presenti già nella Teogonia di Esiodo, come la prima figura femminile in forme antropomorfe, emergendo da un contesto di desiderio e di violenza che ne caratterizza i tratti di seduzione e di inganno, poi presenti nella prima donna, Pandora.
Nell'Inno omerico (VI) ad Afrodite, la dea emerge nuda dalle acque del mare, sono le divinità Horai (Ὥραι) che accogliendola, l'abbigliarono con divine vesti.
Nella teogonia orfica riportata dal Papiro di Derveni, un rotolo di papiro rinvenuto semicombusto all'interno di una tomba macedone collocata a Derveni (nei pressi di Salonicco) datata al IV secolo a.C., la dea Afrodite è concepita dal re degli dèi, ZeusAfrodite sconvolge le menti degli uomini, ma sa suscitare il desiderio anche nelle menti divine, per l'Inno omerico (V) ad Afrodite solo tre dee non vengono influenzate: Atena, Artemide ed Estia.
Afrodite era gelosa della bellezza di una donna mortale di nome Psiche. Chiese quindi a Eros di usare le sue frecce dorate per farla innamorare dell'uomo più brutto della terra. Eros accettò ma si innamorò egli stesso di Psiche (forse pungendosi inavvertitamente con una delle sue frecce). Eros la visitò ogni notte nella caverna ed ebbero dei rapporti sessuali. Eros le chiese solo di non accendere mai alcuna lampada, poiché non voleva che lei sapesse chi egli fosse (avere le ali lo rendeva individuabile). Le due sorelle, gelose di Psiche, la convinsero a trasgredire e così una notte ella accese una lampada, riconoscendo Eros all'istante. Una goccia di olio bollente cadde sul petto di Eros svegliandolo e facendolo fuggire. Nella disperata ricerca del perduto amore Psiche giunge al palazzo di Afrodite. La dea, mossa dall'ira, sottopone la fanciulla a una serie di prove, che Psiche riesce a superare grazie all'aiuto di esseri divini. Eros intanto, in preda alla nostalgia, si pone alla ricerca dell'amata e, trovatala, chiede a Zeus il permesso di sposarla. Ottenutolo, i due si sposarono ed ebbero una figlia di nome Edoné, che in greco significa piacere.
Afrodite era l'amante di Adone, dalla bellezza ultraterrena, ed ebbe una ruolo nella sua nascita. Ella spinse Mirra a commettere incesto col padre Cinira, re di Cipro. Quando Cinira scoprì la cosa, si adirò e inseguì la figlia con un coltello. Gli dei la trasformarono in un albero di mirra e Adone nacque da questo albero. Secondo altre versioni, fu Afrodite a trasformarla in albero e Adone nacque quando Teia colpì l'albero con una freccia o quando un cinghiale usò le sue zanne per strapparne la corteccia.
Una volta nato Adone, Afrodite lo prese sotto la sua ala, seducendolo con l'aiuto di Elena, sua amica, e rimanendo ammaliata dalla sua bellezza ultraterrena. Afrodite lo diede a Persefone perché lo vigilasse, ma anche Persefone fu meravigliata dalla sua bellezza e si rifiutò di restituirlo. La discussione tra le due dee venne appianata da Zeus o da Calliope, con Adone che avrebbe passato quattro mesi l'anno con Afrodite, quattro con Persefone e quattro per conto suo.
Adone alla fine venne ucciso dal geloso Ares. Afrodite fu avvertita di questa gelosia e le venne detto che Adone sarebbe stato ucciso da un cinghiale in cui si sarebbe trasformato Ares. Afrodite cercò di persuadere Adone a restare con lei tutto il tempo, ma il suo amore per la caccia fu la sua disgrazia. Mentre Adone cacciava, Ares lo trovò e lo colpì a morte. Afrodite arrivò appena in tempo per udire il suo ultimo respiro. Si narra anche che Afrodite diede una figlia ad Adone, Beroe.
Alle nozze di Peleo e Teti sul monte Olimpo, la dea della discordia Eris, lanciò una mela d'oro con scritto "Alla più bella". Ne derivò allora un'aspra contesa tra Afrodite, Era e Atena, per arrogarsi quel titolo. Zeus lasciò il compito di giudicare a Paride, il quale scelse Afrodite poiché gli aveva promesso l'amore di Elena, la donna più bella del mondo. Afrodite dunque contribuì allo scoppio della guerra di Troia, nella quale lei si schierò dalla parte dei Troiani contro gli Achei. Nel terzo libro dell'Iliade, Afrodite salvò Paride quando stava per essere ucciso da Menelao, e fu molto protettiva nei confronti del figlio Enea.
Prima di diventare una degli dei dell'Olimpo, Afrodite viveva nel mare, e si era innamorata di Nerito, l'unico figlio maschio di Nereo e Doride. Quando ella volle salire sull'Olimpo invitò anche Nerito a venire con lei, ma lui preferì rimanere tra le onde insieme alle sorelle, e Afrodite, infuriata, lo trasformò in una conchiglia.
In Empedocle, Amore (Φιλότης) è indicato anche con il nome di Afrodite (Ἀφροδίτη), o con il suo appellativo di Kýpris (Κύπρις), indicando qui la «natura divina che tutto unisce e genera la vita». Tale accostamento tra Amore e Afrodite ispirò al poeta epicureo romano Lucrezio l'inno a Venere, collocato nel proemio del De rerum natura. In questa opera Venere non è la dea dell'amplesso, quanto piuttosto «l'onnipotente forza creatrice che pervade la natura e vi anima tutto l'essere», venendo poi, come nel caso di Empedocle, opposta a Marte, dio del conflitto.
Nonostante la prerogativa della potenza divina della dea Afrodite fosse l'amore inteso come amplesso, il suo culto era generalmente serio se non austero.
Le prostitute la invocavano come loro protettrice e, a Corinto, si esercitava la ierodulia in suo onore.
Non si sa molto delle feste in onore di Afrodite, ma la dea era sovente onorata al termine di imprese importanti. Plutarco ricorda che in suo onore si chiudevano le celebrazioni a Posidone a Egina.
Le feste "Afrodisie" erano proprie dei marinai, che la veneravano come dea sorta dal mare, al termine del loro viaggio per mare, vissute con larga partecipazione dei piaceri.
Gli animali sacri ad Afrodite erano il delfino, il passero, il cigno e soprattutto la colomba. Tra le piante a lei sacre ci sono la rosa, il mirto, la palma e il melocotogno.
Pausania ricorda nei suoi scritti che già all'epoca di Dedalo esistevano xoana (simulacro templari in legno) di Afrodite. A partire dal V secolo a.C. la rappresentazione della dea greca assunse un significato più specifico con opere come la famosa Afrodite Sosandra di Calamide (460 a.C. circa), in cui essa era rappresentata avvolta nel mantello e con un'espressione solenne e sacrale. Anche Fidia diede altre rappresentazioni della dea un forte senso di dignità, come nell'Afrodite Urania o nei frammenti del frontone est del Partenone.
A partire dal IV secolo a.C. l'iconografia della dea mutò radicalmente, a partire dall'Afrodite cnidia di Prassitele, primo nudo femminile dell'arte greca: in tale statua Afrodite è rappresentata mentre sta per immergersi nel bagno sacro, con uno sguardo lontano che ne sottolinea il carattere ultraterreno. In quegli stessi anni Apelle ne dipingeva una celebre immagine (perduta), l'Anadiomene, che la mostra sorgente dalle acque nell'atto di strizzare i capelli bagnati.
Ulteriori sviluppi si ebbero con l'ellenismo. Verso il 250 a.C. Doidalsa scolpì una celebre Afrodite accovacciata, in cui la dea è piegata nell'atto di ricevere su di sé l'acqua del bagno, in un atteggiamento umanizzato reso con estrema attenzione naturalistica, scevro dalla connotazione "eroica" delle figure precedenti. Negli anni successivi si continuò sulla medesima strada. Al II secolo a.C. risale la celebre Afrodite di Melos (nota come Venere di Milo), nuda dall'addome in su, con le gambe coperte da un fitto panneggio e il corpo animato da una misurata torsione. Un braccio della dea doveva incrociarsi verso la gamba opposta, leggermente sollevata, anticipando il gesto dell'Afrodite pudica, un tema sviluppato in varie versioni (Capitolina, Medici e Landolina le principali). Nelle opere più tarde dell'arte greca la resa naturalistica del corpo femminile nudo aveva ormai posto in secondo piano i significati religiosi, come si vede nell'Afrodite di Cirene o nell'Esquilina.
Ambologera (᾿Αμβολογήρα; "che non invecchia mai", "la cui bellezza non deperisce"); in Pausania (III, 18,1) riferito a una sua statua collocata a Sparta che riportava tale epiteto.
Anadiomene (᾿Αναδυομένη; "che emerge [dal mare]"); in riferimento all'Afrodite Anadiomene, un dipinto andato perduto di Apelle di Kos descritto da Ateneo (Deipnosofisti, XII, 591).
'Cipride/Ciprigna (Κύπρις); nell'Iliade (V, 330), in Esiodo, Teogonia (188-206) in quanto sorge dal mare e quindi tocca terra sull'isola di Cipro (isola dove la dea godeva di un culto particolare).
Citerèa (Κυϑέρεια) in Esiodo, Teogonia (188-206); in quanto appena nata si recò sull'isola di Citera.
Calliglutea (Καλλιγλυτος, "dai bei glutei"), compare in Nicandro, frammento 23.
Callipigia (καλλιπῦγos, "dalle belle natiche"), compare in Ateneo, (Deipnosofisti XII.554).
Colpode (Κολπώδες, "sinuosa" e «[con il] kolpos», κολπος che letteralmente significa "seno") in riferimento alla dea che indossa il kolpos ovvero quella parte del chitone ionico che fascia morbidamente il seno (il chitone ionico è infatti stretto sotto il petto da una cintura che lascia ripiegare a sbuffo la veste). Il termine, col secondo significato, compare associato ad Afrodite nella forma ἱοκόλπος («cinta di viole») in Alceo (frammento 12) e Saffo.
Morfo (μορφώ), armoniosa e come sinonimo di bellezza, compare in Licofrone 449 e Pausania 3.15.10
Polikilòtron, seduta su un trono variegato, immagine presente in Saffo, la divinità in Età Arcaica era infatti spesso raffigurata su di un trono
Filommedea, amante dei genitali, "perché apparve dai genitali [di Urano]" (Esiodo, Teogonia, v. 200).
Francis Redding Walton "Afrodite" in Dizionario di antichità classiche (Oxford Classical Dictionary 2ª ed. 1970). Cinisello Balsamo (Milano), San Paolo, 1995.
André Motte. Il mondo greco. Il sacro nella natura e nell'uomo: la percezione del divino nella Grecia antica in Le civiltà del Mediterraneo e il sacro (a cura di Julien Ries). Trattato di Antrolopologia del sacro vol. 3. Milano, Jaca Book, 1992.
André Motte e Vinciane Pirenne-Delforge, Aphrodite in The Oxford Classical Dictionary, 4ª ed. Oxford, Oxford University Press, 2012, pp. 116 e sgg.
Gabriella Pironti, Il "linguaggio" del politeismo in Grecia: mito e religione vol. 6 della Grande Storia dell'antichità (a cura di Umberto Eco). Milano, Encyclomedia Publishers/RCS, 2011
Pierluigi De Vecchi ed Elda Cerchiari, I tempi dell'arte, volume 1, Bompiani, Milano 1999. ISBN 88-451-7107-8
 Database Iconografico del Warburg Institute con circa 2300 immagini di Venere/Afrodite, su warburg.sas.ac.uk.
Agatocle (AFI: /aˈɡatokle/; in greco antico: Ἀγαθοκλῆς; in latino: Agathŏcles; Terme, 361 a.C. o 360 a.C. – Siracusa, 289 a.C.) è stato tiranno di Siracusa dal 317/316 a.C. e basileus di Sicilia dal 307 a.C. o dal 304 a.C. fino alla morte.
Nacque da una famiglia di umili origini e, grazie alla sua prestanza fisica e abilità militare, riuscì ben presto a scalare le vette del potere della Pentapoli di Siracusa. Nel contesto della guerra civile di Siracusa, divenne prima capo fazione dei democratici e in seguito venne nominato «stratega e custode della pace». Alla fine della guerra prese, con un atto di forza, il titolo di strategòs autokrátor e instaurò a Siracusa una nuova tirannide.
Il suo governo fu in linea con quelli sorti in epoca ellenistica, segnata da numerosi conflitti bellici e nuove scoperte territoriali. Durante la riaccesa ostilità tra Cartagine e i Greci di Sicilia,  Agatocle affrontò per la prima volta i Cartaginesi su suolo africano durante la spedizione siracusana in Africa, andando a minare le certezze dell'inviolato impero dei Punici.
Sotto il suo comando i Siracusani rimasero quattro anni nell'antica Libye (dal 310 al 307 a.C.) ma, dopo una serie di eclatanti successi, una disfatta militare costrinse Agatocle a fare ritorno in Sicilia, dove con la Battaglia di Torgio affrontò e vinse definitivamente la fazione oligarchica che gli si opponeva. Conclusa la pace con Cartagine, si autonominò primo re di Sicilia, prendendo la corona sull'esempio dei diadochi di Alessandro Magno. Si dedicò al consolidamento del suo regno e alla difesa della grecità italiota; nel 301/300 a.C. sbarcò in Magna Grecia, dove ingaggiò un conflitto armato contro le popolazioni italiche, e da qui giunse sul mar Ionio e sull'Adriatico per affrontare su mare e su terra le truppe di Cassandro, re di Macedonia. Dopo aver sconfitto il Diadoco, Agatocle fece sposare sua figlia Lanassa con Pirro, re dell'Epiro, e strinse rapporti con il faraone d'Egitto, Tolomeo I, sposando la figlia della regina Berenice I, Teossena, principessa adottiva del faraone.
Negli ultimi anni della sua vita presentò suo figlio Agatocle II come legittimo erede al trono e lo fece riconoscere tale dal nuovo re di Macedonia, Demetrio Poliorcete, che in qualità di alleato si unì in seconde nozze con la figlia Lanassa. Agatocle ebbe in tutto sei figli, ma nessuno di essi prese il suo posto sul trono siceliota: violente lotte dinastiche impedirono ad Agatocle di continuare la propria basileia, tanto da decidere in punto di morte di restaurare la democrazia nominando ufficialmente, in assemblea, suo erede il «popolo di Siracusa».
Le principali fonti storiche su Agatocle provengono da antichi testi dell'età classica (greco-romana), scritti da Diodoro Siculo, storico di Agira noto per avere composto la Bibliotheca historica, contenente una monumentale storia universale; da Marco Giuniano Giustino, lo storico romano autore dell'epitome dell'opera del narbonese Pompeo Trogo che scrisse l'Historiae Philippicae, dedicata principalmente alla dinastia macedone; da Polibio, lo storico di Megalopoli autore delle Storie, che raccontano gli eventi nel Mediterraneo. Questi tre storici, che vissero tra la fine del II secolo a.C. e il II secolo d.C., trassero a loro volta le fonti su Agatocle da autori dell'epoca ellenistica, contemporanei al tiranno siracusano: Callia di Siracusa; Duride di Samo e Timeo di Tauromenio (esiliato da Agatocle e per questo avverso alla sua figura) furono coloro che fornirono le maggiori testimonianze basilari; ad essi si aggiungono altri autori locali, tra i quali alcuni filo-agrigentini e filo-messenici.
Agatocle nacque a Terme, figlio di un vasaio (kerameus) esule di Reghion emigrato in Sicilia, il cui nome era Carcino, e di una donna del luogo. Terme (in seguito detta Thermai Himeraìai), situata sulla costa della Sicilia occidentale (che ha rappresentato la parte punica dell'isola), fu una polis fondata per concessione dei Cartaginesi con coloni Libici e con i superstiti di Himera (distrutta da Cartagine nel 409 a.C.), per cui tenuta saldamente sotto l'influenza dei Punici. Agatocle nacque nell'epicrazia cartaginese.
La sua nascita fu accompagna da presagi; come del resto è consuetudine che avvenga per i condottieri divenuti celebri (la vicenda della sua venuta al mondo ricalca quella edificata per Cipselo tiranno di Corinto e per il persiano Ciro il Grande). Egli è il «figlio del destino» come lo definisce Diodoro, poiché i presagi indicavano che questo bambino avrebbe rappresentato, crescendo, il flagello di Cartagine e della Sicilia (eco postumo delle sue imprese belliche).Narra lo storico di Agira che il padre di Agatocle, tormentato da oscuri presagi sulla futura nascita di questo bambino, affidò a dei theoroi (ambasciatori sacri) cartaginesi il compito di recarsi presso l'oracolo di Delfi per sapere a cosa fosse dovuto questo suo senso di tormento; i theoroi, di ritorno da Delfi, gli comunicarono il responso che condannava il nascituro in quanto futura minaccia di Cartagine. Il padre, spaventato dalla reazione dei Cartaginesi a tale notizia, decise di esporre pubblicamente il neonato e di darlo ai Punici, condannandolo a morte certa. La madre, tuttavia, colta da pietà, riuscì a sottrarre il bambino dal luogo pubblico e a metterlo in salvo.Il bambino crebbe con la madre nella casa dello zio materno Eraclide e portò il nome del nonno materno, Agatocle senior. Tempo dopo il padre Carcino venne a sapere della sua salvezza e pentito di ciò che aveva fatto lo accettò. Secondo la versione diodorea, la famiglia di Agatocle sarebbe giunta a Siracusa per scappare da Terme, avendo Carcino timore delle ritorsioni dei Cartaginesi nei loro confronti, colpevoli di non aver ucciso l'Agatocle bambino.
Diodoro afferma che Agatocle giunse a Siracusa quando aveva sette anni, mentre Polibio dice che il giovane ne aveva già diciotto. Molto probabilmente, data la discordanza tra le fonti primarie (anche Diodoro in seguito si contraddice con la durata del regno di Agatocle), è giusto affermare che Agatocle giunse a Siracusa in giovane o giovanissima età (prima dei diciotto anni presunti da Polibio); «in una data non precisabile».
Nel 343-342 a.C. avvenne il bando di colonizzazione emesso dal generale corinzio Timoleonte con il quale si invitavano i Sicelioti, i Greci della Magna Grecia e quelli dell'Ellade a ripopolare Siracusa (fortemente provata dopo la caduta della tirannide dionisiana); potrebbe essere questo il motivo che portò Agatocle e la sua famiglia a Siracusa.Secondo altri studiosi la sua venuta e cittadinanza potrebbe invece coincidere con la successiva apertura di Timoleonte verso i nuovi coloni nel 339-338 a.C., dopo i fatti del Crimiso (la battaglia tra i Siracusani guidati da Timoleonte e i Cartaginesi di Amilcare e Asdrubale).La madre di Agatocle, della quale non si conosce il nome, nel prosieguo della sua vita a Siracusa, ebbe un presagio sul figlio: sognò la statua che lo raffigurava, da lei stessa fatta erigere, avvolta da uno sciame d'api; chiaro simbolo di fama e potere (le api sono notoriamente un presagio positivo; si vedano le similitudini con le api che avvolgono la mano di Dionisio I e il responso dei Galeoti di Ibla). Dalle fonti risulta anche che Agatocle ebbe un fratello di nome Antandro, il quale sarà al suo fianco con ruoli di elevato livello durante gli eventi postumi.
Timeo, indubbiamente avverso ad Agatocle, muove accuse ben precise al giovane Agatocle dicendo, senza mezzi termini, che il giovane vendeva il suo attraente corpo per scalare la vetta del potere. Egli era, secondo Timeo, un pubblico prostituto disposto a concedersi a più uomini pur di riuscire ad «abbandonare la ruota, il fumo, l’argilla». Timeo lo descrive con tali termini:
Polibio critica aspramente lo scritto di Timeo, definendolo «fazioso e inaccettabile». Diodoro sconsiglia addirittura la lettura dell'ultima parte dei Sikelika timaici, incentrati su Agatocle, e parla espressamente di «menzogne e diffamazione» scaturite da Timeo nei confronti del suo nemico, mai affrontato in vita e per questo offeso post mortem. Timeo infatti per tutta la biografia di Agatocle attribuisce al dinasta la mancanza di virilità e lo taccia di codardia; aggettivi che né Polibio né Diodoro condividono.Lo storico di Agira afferma che il giovane Agatocle ebbe un solo amore maschile: il generale dell'esercito siracusano Damas che notandolo per la sua bellezza lo prese con sé, facendo di lui un buon soldato e togliendolo così dal mestiere di ceramista. Damas, suo tutore e suo erastès, rappresentò la fortuna di Agatocle. Anche Timeo cita Damas; si limita a dire che egli si invaghì del giovane vasaio (e fu Damas il probabile appiglio per la porneia di Agatocle esagerata da Timeo). L'etica antica non condannava l'amore tra un giovane uomo e il suo tutore (la pederastia greca), tuttavia pare che il rapporto tra Damas e Agatocle sia continuato anche dopo l'età limite consentita per tale pratica; ciò potrebbe aver alimentato lo scandalo timaico.Dopo un certo periodo Agatocle rivolse le sue attenzioni alla moglie di Damas; Giustino parla di adulterio, per cui i due avrebbero avuto rapporti sessuali quando il tutore di Agatocle era ancora in vita. Ad ogni modo quando qualche tempo dopo Damas morì, stroncato da una malattia, Agatocle ne sposò la moglie, della quale sfugge il nome, e con lei al suo fianco consacrò definitivamente il suo ingresso nell'alta società siracusana.  La donna in seguito lo rese padre di due o tre figli.Secondo diversi studiosi, la figura del giovane Agatocle è vittima della «deformazione da teatro» (ovvero dell'eccessiva aggiunta di particolari falsi che colpiscono il lettore), orchestrata ai suoi danni principalmente da Timeo; il quale aveva appreso durante il suo esilio ad Atene questo genere di arte in maniera ottimale e l'aveva usata come un'arma contro la memoria del dinasta.
Quando era ancora in salute, Damas inserì Agatocle all'interno della sua chiliarchia; al fianco di Damas, secondo Diodoro, Agatocle fece il suo ingresso in campo militare, combattendo per la prima volta in una guerra tra Siracusa e Akragas (Agrigento), della quale però si ignora il casus belli. Siracusa e Agrigento erano comunque due poleis che andavano spesso in conflitto tra loro; probabilmente i Siracusani volevano tenere sotto controllo le mosse degli Agrigentini, che a loro volta ambivano a sostituirsi al ruolo egemone ricoperto dalla polis aretusea, dando vita a dei veri e propri conflitti bellici (Agatocle infatti tornerà a scontrarsi con Agrigento qualche decennio più avanti).Giustino, che non menziona Agrigento nella sua narrazione (ma in Giustino si sente la mancanza di altri particolari rilevanti della biografia di Agatocle), ricorda tuttavia un altro importante evento che va collocato sul finire dell'età timoleontea o poco tempo dopo la morte del generale corinzio: lo storico romano rende note le lotte dei Siracusani contro la polis di Etna (fondazione del primo Gerone) e i mercenari Campani (situazione che va inquadrata nella volontà di pacificare il territorio etneo dopo la cacciata del tiranno di Katane, Mamerco); ciò accadde verso il 339 a.C. e il giovane Agatocle era in quell'occasione tra le file dell'esercito siracusano.
Con la morte di Timoleonte, avvenuta nel 335 a.C., finisce quel periodo di pace, e soprattutto prosperità, che aveva permeato Siracusa e in particolar modo la Sicilia orientale. Sotto la guida di Timoleonte - che era stata non priva di ingerenza della madrepatria, Corinto (a sua volta influenzata dalla Macedonia), la quale aveva comunque cercato di limitare, dove possibile, la sovranità di Siracusa - non vi erano più stati tiranni in Sicilia. Le poleis si reggevano in maniera democratica, o comunque con una moderata oligarchia, riconoscendo un ruolo egemone a Siracusa, sede del corinzio, ma senza dipendere da questa; in sostanza erano città libere. Tuttavia, con la morte di Timoleonte e un nuovo ricambio generazionale, nacquero nuove insofferenze e all'interno del partito democratico di Siracusa, il partito del popolo, vi era chi rimpiangeva i tempi passati della potente tirannide dei Dionisii. Costoro, alla ricerca di un capo forte che potesse guidarli contro l'oligarchia dominante, videro in Agatocle l'uomo di cui avevano bisogno.Gli oligarchici misero a capo del partito i siracusani Sosistrato e Eraclide, essi guidarono una spedizione militare siracusana nella Magna Grecia, intervenendo a favore della polis di Crotone contro i Bruzi (in un contesto che vedeva la grecità dell'Italia attaccata dalle popolazioni barbare che la circondavano); tornati alla carica dopo la morte di Alessandro il Molosso (lo zio di Alessandro Magno, dal Macedone mandato a combattere in Italia).Dalle fonti si apprende che Agatocle e il fratello Antandro facevano parte della spedizione con ruoli di primissimo piano: Agatocle era stato eletto capo chiliarca (comandante di mille uomini), occupando il ruolo che fu di Damas, e aveva acquisito molta popolarità per la sua bravura nel combattimento; anche il fratello si era fatto notare, poiché lo ritroviamo all'interno dell'assemblea militare con poteri decisionali, in quanto era diventato uno degli strateghi dell'esercito. Agatocle pur non facendo parte di quell'assemblea ebbe comunque un ruolo fondamentale nella spedizione.Proprio l'alta carica ricoperta dal fratello nell'esercito è l'elemento che fa dubitare della veridicità della narrazione sulle umili condizioni socio-economiche della famiglia di Agatocle; pur non mettendo in dubbio che Agatocle trovò fortuna a Siracusa grazie alla protezione di Damas (tralasciando quello che aggiunge Timeo), è quanto meno curioso che anche il fratello abbia raggiunto, tra l'altro prima di Agatocle, un così elevato ruolo - Diodoro lo nomina insieme ai leader Sosistrato e Eraclide - senza il sostegno di un buon patrimonio economico alle spalle.Si è quindi avanzata l'ipotesi che la narrazione diodorea - e le altre due concordi: giustiniana e polibiana - abbia risentito di una tradizione antica venutasi a formare intorno alla figura di Agatocle e più precisamente intorno alle sue origini: in quanto straniero e non di origine gentilizia, egli non poteva vantare una nobile discendenza, ecco quindi che secondo la ricostruzione si enfatizzarono le precarie condizioni della sua famiglia.A favore di una reale agiatezza della famiglia, del tutto ignorata dalle fonti primarie, vi è l'accordo degli studiosi moderni nel ritenere che il mestiere di ceramista intrapreso dal padre di Agatocle fosse all'epoca uno dei più redditizi. Tuttavia va tenuto sempre in grande considerazione il topos delle umili origini, poiché è uno dei pochi punti che mette d'accordo le tre fonti antiche principali su Agatocle (Diodoro, Polibio, Giustino).
Terminato vittoriosamente lo scontro di Crotone, Agatocle si aspettava di venire lodato e di essere ricompensato per il suo ruolo da parte degli strateghi, Sosistrato ed Eraclide. Tuttavia ciò non avvenne e Agatocle accusò quindi pubblicamente i capi dell'oligarchia di ambire al potere assoluto e di accarezzare il desiderio di instaurare una nuova tirannide. Date le gravi accuse, Agatocle venne bandito da Siracusa. Il capo chiliarca rimase in Magna Grecia e qui offrì i suoi servigi come mercenario sotto diverse bandiere per le città magnogreche. Nel frattempo l'oligarchia moderata siracusana si era tramutata in un regime dispotico; si verificarono i primi scontri fratricidi tra i Siracusani. Agatocle venne richiamato nella pentapolis.Era ormai scoppiata la guerra civile tra oligarchici e democratici; Agatocle divenne il capo fazione del partito popolare e diede una prima brillante prova di sé a Gela dove affrontò gli uomini di Sosistrato e riuscì a salvare se stesso e i suoi soldati da una situazione molto pericolosa, dalla quale uscì riportando gravi ferite.
In seguito venne esiliato una seconda volta da Siracusa a causa di un nuovo stratego corinzio, Acestoride, al quale i Siracusani avevano dato poteri straordinari. Acestoride intuendo la pericolosità della figura carismatica di Agatocle, attentò persino alla sua vita, ma il figlio di Carcino era scaltro e con uno dei suoi stratagemmi riuscì a restare vivo. Cercò però rifugio nella Sicilia interna, tra i Siculi, i quali lo accolsero e attratti dalle sue promesse di riscatto e libertà (i Siculi non godevano di propria indipendenza ed erano soggetti a Siracusa) lo seguirono armati e lo aiutarono nella sua causa. Sostiene Giustino che i primi ad eleggere Agatocle come proprio Dux furono proprio i Siculi; ma si sospetta, forse ingiustamente, che dietro questa notizia vi sia la mano di Timeo che godeva nel presentare Agatocle come «comandante dei Barbari».Secondo Giustino, Agatocle avrebbe in questi frangenti stretto un patto con Cartagine: il suffeta Amilcare II si impegnava a far rientrare Agatocle nella pentapolis e in cambio il Siracusano lo avrebbe sostenuto in una scalata al potere assoluto all'interno di Cartagine.
La capitale fenicia dopo essersi schierata per due volte accanto al governo oligarchico (una prima volta al fianco di Sosistrato e una seconda volta la fianco del pacificatore Acestoride), adesso si mostrava alleata dei democratici, assecondando le mosse di Agatocle.La situazione non era certamente rilassata: Sosistrato aveva riposto le sue speranze in Cartagine, supponendo che la potenza africana avrebbe fatto di tutto per impedire a una nuova figura carismatica, come lo era quella di Agatocle, di prendere il posto che fu di Dionisio I e riportare una tirannide insidiosa nel Mediterraneo centrale; certamente non si aspettava che i Punici gli aprissero piuttosto le porte della pentapolis. Non va tuttavia tralasciata la versione diodorea che invece sembra non conoscere questo patto segreto tra Agatocle e Amilcare: lo storico di Agira afferma infatti che furono i Siracusani stessi a richiamare all'interno Agatocle.
Al suo rientro egli fu portato al tempio di Demetra (divinità fortemente sentita, della quale i tiranni di Siracusa, a partire dai Dinomenidi, si dicevano ierofanti) e qui gli fecero fare giuramento: egli si impegnava di fronte a Demetra, toccando le sue insegne, a lasciare libere le città greche minori, a rispettare la democrazia di Siracusa e a mantenere la pace con Cartagine e i suoi confini al di là del fiume siciliano Alico. A seguito del giuramento Agatocle venne eletto dal consiglio dei 600 (una sorta di sinedrio o boulé di Siracusa) «stratego con pieni poteri delle fortezze del territorio»; fino a quando non si sarebbe ristabilita la pace. Tuttavia Agatocle non tenne fede al giuramento e senza preavviso fece arrestare e trucidare i 600 consiglieri, poi, con il supporto delle truppe cartaginesi e dell'esercito morgantino e indigeno, diede il sacco alla città di Siracusa.Le case vennero date al saccheggio dei soldati, le porte della pentapolis vennero chiuse e solamente pochi riuscirono a sottrarsi all'ira di Agatocle e a trovare rifugio presso Agrigento. Dopo due giorni di violenze, stupri e uccisioni politiche, Agatocle mise fine a tutto ciò placando l'eccidio che egli stesso aveva provocato.
Il marmo dell'isola di Paro data la nascita di una tirannide a Siracusa nell'anno 316-315 a.C.; Diodoro tramanda a sua volta il 317-316 a.C. La data coincide anche se la si confronta con la notizia data da Giustino: Agatocle sbarcò in Africa nell'agosto del 310 a.C., sette anni dopo aver preso il potere a Siracusa; quindi ciò avvenne verso la fine del 317 a.C.
Il governo di Agatocle non venne riconosciuto dalle poleis più forti che attorniavano Siracusa: Agrigento, Gela e Messana, alle quali si aggiunse la polis d'origine di Timeo: Tauromenio. Queste poleis, che mal digerivano la prospettiva di una nuova egemonia totalitaria come ai tempi dei Dionisii, si schierarono al fianco dei fuoriusciti oligarchici siracusani e li ospitarono entro le loro mura, offrendo così ad Agatocle il pretesto per attaccarle e conquistarle.
Il dinasta siracusano tra il 315 e il 314 a.C. svolse due campagne contro Messana - importante per il controllo dello Stretto (Reggio, governata dai democratici, gli era amica) e per essere un luogo ricolmo di esuli oligarchici siracusani. Nella prima fase dell'offensiva si limitò a dei movimenti bellici in territorio messanico, in seguito navigò fino a Mile e a prenderne la rocca (oltrepassando quindi Messana); due mesi dopo pose un vero e proprio assedio alle mura messaniche, ma ad interromperlo giunse un'ambasceria dei Cartaginesi guidati da Amilcare i quali gli ricordarono il giuramento che aveva prestato tempo addietro (rispettare la eleutheria - libertà - delle minori poleis di Sicilia), esortandolo a togliere l'assedio. In questa occasione Agatocle, di ritorno verso Siracusa, devastò la città sicula di Abaceno (odierna Tripi).La pace tuttavia si rivelò effimera: Sosistrato, rifugiatosi con altre migliaia di siracusani dentro le mura di Agrigento, fomentò la rivolta dell'oligarchia in questa polis - già di suo desiderosa di prendere il comando dell'isola - e con i suoi abitanti si misero a capo di una lega che comprendeva le altre poleis dalla forte oligarchia, il cui obiettivo era rovesciare la tirannide popolare di Agatocle.
Non potendo contare sul sostegno dei Cartaginesi (poiché questi avevano riconosciuto ufficialmente il governo di Agatocle) nel 314 a.C. si rivolsero alle poleis dell'Ellade, in quel momento poste sotto pressione dalle guerre dei Macedoni, e fu infine Sparta a offrire il proprio aiuto e i propri soldati contro il governo agatocleo, mandandoli in Sicilia sotto il comando del principe Acrotato, figlio di Cleomene II. Questo principe, che riuscì a coinvolgere anche Taranto nella lotta contro Agatocle, giunse ad Agrigento con poche navi (poiché gli Efori non lo avevano appoggiato); la sua vicenda ci è narrata in modo superficiale; egli entrò in contrasto con Sosistrato e infine lo uccise. L'uccisione del Siracusano gli inimicò Agrigento e lo costrinse all'abbandono della missione. Rimasti senza alleati potenti, gli oligarchici dovettero arrendersi e la lega venne sciolta. Cartagine decise di rinnovare la pace con Siracusa nel 313 a.C., riconoscendole il primato egemonico su tutte le poleis di Sicilia: nessuna lega sarebbe più potuta sorgere senza il consenso siracusano. Agatocle in cambio si impegnava “ufficialmente” a lasciare loro l'autonomia; principio basilare di ogni polis.
Sciolta la lega agrigentina, Agatocle non perse tempo e si dedicò ad ampliare le sue forze militari: arruolò 13.500 mercenari e li unì ai contingenti provenienti dalle città sue alleate, inoltre attuò la coscrizione militare per i cittadini di Siracusa (per legge poteva farlo) e si dedicò all'acquisto di grandi quantità di armi e dardi. In questo modo si mise al comando di un notevole esercito la cui costituzione non passò inosservata ai suoi nemici. Diodoro, riportando probabilmente una fonte dei circoli agatoclei, afferma che tali armamenti erano a scopo preventivo, poiché Agatocle temeva dopo la pace con Amilcare - la quale non era troppo conveniente per Cartagine - un improvviso attacco dei Punici.Va detto che quello di Agatocle era considerato nel panorama ellenistico, occidentale e orientale, uno dei migliori eserciti in circolazione. Il mercenariato era una pratica già abbondantemente sperimentata dai dinasti siracusani; fu Dionisio il primo a trasformare radicalmente il volto dell'esercito siracusano, capendo che là dove la guerra era di conquista il soldato di professione rendeva di più del cittadino obbligato a prendere le armi. Senza tralasciare oltre a ciò le truppe speciali, o truppe scelte (gli λογάδες); un tempo provenienti esclusivamente dalla forza civica della polis e adesso scelti tra i mercenari che si arruolavano nell'esercito siracusano. Agatocle, ritrovandosi questa eredità, ne fece largo utilizzo.Agatocle sembrava intenzionato a far risorgere l'imperialismo siracusano dell'epoca dei Dionisii (che fu oggetto di aspre critiche da parte di Platone, ma non solo), assoggettando sempre più territorio, ma il suo governo passava la cosa come una questione puramente politica: si trattava di sconfiggere i governi oligarchici, alleati dei fuoriusciti siracusani, e di imporre alle città governi democratici, che però erano estremamente radicali e scelti da Agatocle.
Gli oligarchici siracusani, cacciati dopo la cruenta presa di potere da parte di Agatocle, non smisero mai di tentare di rovesciare il governo agatocleo, appoggiandosi ai vari governi delle poleis che li ospitavano. Dal canto suo Agatocle non smise mai di dar loro la caccia, estromettendoli dalle città che andava conquistando. Messana in tal senso era divenuta un posto estremamente pericoloso per Agatocle, poiché gli esuli cacciati da Agrigento, dopo lo scioglimento della lega, si erano riuniti in grande quantità e Messana e la vicinanza di questa polis con la regione geografica dell'Italia rendeva il tutto ancora più rischioso per Agatocle (anche se dall'altro lato la polis di Reggio era sua alleata). Il dinasta aretuseo decise quindi di assediare Messana e di obbligarla a cacciare dalle sue mura tutti gli esuli siracusani, pena la sua totale conquista e perdita di autonomia (nel frattempo si era già impossessato di Taormina).Agatocle riuscì nel suo intento e sistemato con le armi a Messana un suo governo di stampo democratico-radicale, si diresse ad assediare Agrigento; probabilmente perché qui stava avvenendo un'alleanza tra Agrigentini e Punici, nella quale erano immischiati gli esuli siracusani che si ritrovano tra le file dell'esercito della polis rodio-cretese. Infatti, informa Diodoro, il nuovo capo degli oligarchici esiliati da Agatocle, Dinocrate di Siracusa (amico d'infanzia del tiranno e per questo graziato da lui durante il massacro del golpe), aveva chiesto aiuti a Cartagine per sconfiggere il dinasta.L'abbandono della politica di non-intervento attuata da Cartagine è visibile da due importanti fattori: la comparsa di una flotta di ben 60 navi cartaginesi spedite nella rada di Agrigento, evidentemente rivolte contro le operazioni di Agatocle, e dall'improvviso cambiamento militare degli esuli oligarchici siracusani; essi sono stati armati e dispongono di una propria forza bellica (finanziata con ogni probabilità da Cartagine).
Ci sono due tradizioni differenti sulle mosse di Agatocle dopo la presa di potere: la tradizione diodorea, come visto, conosce tutta una serie di eventi che sono invece ignorati dalla tradizione timaica, confluita in Trogo-Giustino; in questa altra versione si dice solamente che Agatocle aggredì i “soci” di Cartagine (senza chiarire chi essi fossero) e che questi mandarono un'ambasceria nella capitale africana raccontando quanto accaduto.A questo punto viene narrato il processo segreto ai danni di Amilcare (evento sconosciuto alla versione diodorea, il quale rende nota solo la perplessità di Cartagine per la gestione della situazione siciliana da parte di Amilcare), poiché il senato di Cartagine lo accusò, a sua insaputa, di essere responsabile dell'avanzata di Agatocle, non avendolo fermato all'inizio quando ne aveva avuto l'occasione (coerentemente con quanto narrato per il golpe). Morto misteriosamente Amilcare (si sospetta un delitto di Stato), si ordinò la partenza del nuovo generale punico di Sicilia: Amilcare figlio di Gisgone.
Giustino afferma che Agatocle appena seppe della morte di Amilcare volle aprire le ostilità con Cartagine. Diodoro fornisce invece una differente sequenza dei fatti: lo storico di Agira informa che Agatocle reagì ad una violazione degli accordi verificatasi nel 312 a.C. da parte di Cartagine, la quale incurante dei confini stabiliti prima dal trattato timoleonteo e poi da quello recentissimo del 313 a.C., aveva dispiegato la sua flotta nella rada di Agrigento, per ostacolare i movimenti di Agatocle, tradendo quindi la riconosciuta egemonia di Siracusa sulle poleis siceliote. Da qui la reazione di Agatocle che, conscio di non potere affrontare l'impero cartaginese sul mare (in quel momento Agatocle non disponeva del denaro necessario per costruire una grande flotta), decise di provocarlo sfruttando la superiorità terrestre della quale disponeva; tolse l'assedio ad Agrigento e portò i suoi soldati all'interno della provincia cartaginese di Sicilia, espugnandone le piazzeforti.Appariva ormai evidente che l'equilibrio che aveva stabilito la pace per oltre un ventennio tra Siracusa e Cartagine si era rotto. Indubbiamente le due versioni appartengono alle due opposte fazioni: una filo-cartaginese (Cartagine deve reagire in difesa dei suoi socii e si vede aggredita da Agatocle) e una filo-agatoclea (è Cartagine ad aggredire per prima Agatocle, intromettendosi nelle questioni egemoniche di Siracusa, Agatocle non vuole tollerarlo oltre).
Dinocrate approfittando del blocco che la flotta cartaginese impose all'esercito siracusano, prese parte delle sue truppe e si diresse nella zona interna dell'isola, nei pressi dell'Etna, a Galaria, mentre spedì il suo luogotenente Ninfodoro con le restanti truppe a Centuripe. Questa azione combinata aveva lo scopo di sottrarre al dominio di Agatocle le città dei Siculi.Le popolazioni indigene aprirono le porte agli esuli armati di Siracusa, sostenendoli contro Agatocle (va infatti ricordato che dopo un iniziale accordo con il dinasta, questi aveva dimostrato ostilità nei confronti dei siculi di Abaceno, alienandosi probabilmente l'intero ethnos). L'assalto di Centuripe fallì e Agatocle punì tutti coloro che gli si erano ribellati.
A Galaria lo scontro durò più a lungo: Dinocrate mise sul campo un esercito di 3.000 fanti e 2.000 cavalieri, i quali si scontrarono con le forze agatoclee, pari per numero e valore. Dopo aver lasciato molti morti sul campo, Galaria, inizialmente conquistata dagli oligarchici, passò nuovamente sotto il comando di Agatocle.Durante questi assalti si verificò inoltre il primo vero atto di ostilità cartaginese nei confronti della Siracusa di Agatocle: 50 delle 60 navi giunte ad Agrigento fecero il loro ingresso nel porto grande di Siracusa e dopo aver fatto prigioniere due navi alla fonda, mozzarono le mani all'equipaggio di quella proveniente da Atene. Agatocle, informa Diodoro, non concesse perdono ai Cartaginesi: anch'egli, catturate le navi di Cartagine che erano giunte nel Bruzio, fece amputare le mani all'equipaggio.
Giustino ricorda brevemente e succintamente due battaglie combattute da Agatocle prima che questi decidesse di trasferire il conflitto bellico in Africa. La prima di queste battaglie si è ipotizzata essere la scorreria che compì Agatocle nella provincia cartaginese di Sicilia per provocazione; la seconda è invece generalmente riconosciuta nella battaglia dell'Ecnomo (il colle Scellerarto del toro di Falaride), avvenuta nella chora geloa (nei pressi dell'odierna Licata).
È Diodoro ad aver conservato le testimonianze sull'Ecnomo: egli narra che Cartagine spedì in Sicilia una forza poderosa composta da 130 trireme, numerosissime navi da cargo, 45.000 fanti e 5.000 cavalieri (tra cui figure molto influenti: cittadini e proprietari terrieri cartaginesi, soldati provenienti dal territorio libico, dall'Etruria e i rinomanti frombolieri delle isole Baleari). L'esercito di Amilcare gisgonio approdò nella chora geloa dopo aver perso molti uomini e mezzi in mare (vicenda che portò Cartagine ad appendere il drappo nero in segno di lutto nelle sue mura), ma riuscì ugualmente a incutere timore nel dinasta eretuseo e nel suo esercito. Dopo aver preso Gela con la violenza (4.000 cittadini geloi vennero trucidati dai Siracusani, colpevoli di non aver voluto accettare il presidio armato di Agatocle),  fondamentale per la sua posizione strategica ai fini della battaglia, Agatocle si accampò con i suoi uomini di fronte all'Ecnomo, presso le colline di Falaride, nel Phalarion; nel mezzo tra i due eserciti, come un baluardo naturale, vi era il fiume Himera.Per due volte Agatocle tentò di sconfiggere i Cartaginesi sull'Ecnomo, e in entrambi gli scontri sembrava stesse per trionfare definitivamente, ma i nuovi rinforzi giunti dal mare a favore di Cartagine, furono decisivi per decretare la sconfitta del tiranno e il trionfo di Amilcare. L'esercito siracusano lasciò sul campo 7.000 dei suoi soldati. Agatocle cercò quindi rifugio all'interno di Gela, sperando con la sua presenza di trattenere nella chora geloa i Cartaginesi, in modo da dare a Siracusa il tempo di compiere il raccolto del grano senza trascinarsi dietro l'intero esercito dell'Ecnomo in quanto la battaglia si svolse durante la canicola, a giugno, al tempo della raccolta. Amilcare gisgonio vedendo che Gela resisteva benissimo al suo assedio (i soldati di Agatocle erano colmi di viveri), la oltrepassò e si portò ad insidiare la chora siracusana.
Amilcare gisgonio non si portò subito sotto le mura di Siracusa, prima volle accerchiarla, sottraendole le città della sua chora; potenziali bacini di riarmo per Agatocle: Camarina, Leontinoi, Catane, la già precedentemente citata Taormina (alle ribelli si aggiunse anche Messana) e numerose altre piccole città che mal sopportavano da sempre il dominio siracusano su di esse e che quindi accolsero volentieri Amilcare e la sua promessa di «eleutheria e autonomia».Agatocle nel frattempo portò i sopravvissuti della battaglia dell'Ecnomo all'interno di Siracusa, fece riparare le parti delle mura rovinate e fece portare dentro la pentapolis la raccolta di grano, in modo da essere abbastanza fortificati e forniti di cibo per resistere all'assedio dei Punici.
Agatocle all'Ecnomo non aveva solo subito una sconfitta militare, ma anche una grave sconfitta politica, poiché la sua lotta all'oligarchia si basava proprio sulla sua supremazia bellica; con essa era riuscito fino a quel momento a sopraffare i governi delle città che gli si erano opposte. Amilcare con il suo esercito aveva sconfessato questa sua verità ed Agatocle, essendo un tipo molto orgoglioso e combattivo, non glielo avrebbe perdonato né sarebbe rimasto a subire passivamente il suo assedio. Deliberò quindi una strategia mai adottata prima da nessun esercito: attaccare Cartagine direttamente in Africa (va ricordato che nemmeno i Macedoni di Alessandro si erano rivolti contro Cartagine, poiché diedero la precedenza alla lotta contro i Persiani).
Agatocle era soprattutto uno stratega militare, è plausibile quindi sostenere che con questa mossa a sorpresa egli intendesse alleggerire il peso dell'assedio su Siracusa, distrarre il grosso delle truppe di Cartagine che in quel momento erano riversate sulla pentapolis aretusea. In sostanza, il suo obiettivo era quello di indebolire Cartagine, riportarla entro i suoi confini, affinché non si intromettesse oltre negli affari siciliani. Ciò era possibile attuarlo solo se fosse riuscito a imporre a Cartagine un governo moderato, non-interventista, come quello rappresentato da Amilacare II.Alcuni studiosi hanno avanzato l'ipotesi che Agatocle volesse distruggere Cartagine e che nutrisse delle mire imperialistiche persino superiori a quelle dionisiane (il quale, va ricordato, si spinse a fondare colonie con la sua flotta sia nell'alto adriatico che nell'alto tirrenico e compì grandi battaglie contro i Cartaginesi).
Certamente non era il momento più felice per organizzare una partenza, poiché Siracusa era assediata per mare e per terra, ogni attività commerciale era quindi momentaneamente cessata. Ad Agatocle serviva denaro e se lo procurò con estreme misure d'emergenza, ovviamente impopolari: prestiti forzati del denaro dei templi, delle finanze sociali, dei gioielli. Riuscì ad allestire 60 navi e disse all'esercito di tenersi pronto e armato. La preparazione alla partenza avvenne nel segreto più assoluto, favorito dal generale stato di agitazione per l'assedio. Per sopperire alla mancanza di uomini, periti all'Ecnomo, Agatocle diede l'ordine di liberare tutti gli schiavi della città che fossero in età militare, poi li fece giurare e li integrò tra i soldati. Arruolò anche molti mercenari, tra cui numerosi gruppi di Sanniti, Etruschi e Celti. Infine nel redigere le liste della leva per i cittadini si premurò di separare i componenti familiari (il fratello dal fratello, il padre dal figlio, ecc...), in modo che chi fosse rimasto in città si sarebbe guardato bene dall'attuare una qualsiasi ribellione che avrebbe portato a gravi ritorsioni contro il soldato membro della famiglia in Africa tra le file di Agatocle.Il comando della pentapolis venne affidato a suo fratello Antandro, al quale affiancò un suo fedelissimo: l'etolo Erimnone; costoro con un sufficiente numero di guardie, avevano il compito di difendere Siracusa da Amilcare gisgonio durante la sua assenza.
Tenuta a battesimo da un'eclissi solare che impressionò negativamente l'esercito di Agatocle, la spedizione siracusana in terra d'Africa cominciò nella maniera più anomala e movimentata possibile: non solo l'astro, fonte di luce e simbolo di vittoria, si oscurò in maniera sinistra agli occhi dei Siracusani e «le stelle furono viste splendere per tutto il cielo» in pieno giorno, ma una volta approdati nei pressi della penisola africana di Capo Bon, in una zona detta Latomiae, Agatocle diede l'ordine di bruciare tutte le navi; fece ciò perché asserì di aver fatto un voto alle divinità maggiori della Sicilia, Demetra e Kore, le quali avevano permesso loro di approdare sani e salvi sulle rive della Libye. In verità vi erano altri motivi, afferma Diodoro, che spinsero Agatocle a un simile gesto: anzitutto l'obbligare i soldati a combattere; essi infatti non avevano via di fuga e non gli rimaneva altra scelta se non quella di vincere, per poter costruire delle nuove navi e così tornare a casa, e inoltre in questo modo Agatocle non doveva dividere le sue truppe per lasciarne una parte a guardia delle navi.Dopo la solenne cerimonia che con un grande incendio si portò via il mezzo con il quale erano approdati, Agatocle e il suo esercito si misero in marcia addentrandosi nella campagna cartaginese; una regione geografica che Diodoro descrive come un giardino incantato, ricolmo di ogni bene, fertile e con una popolazione ricca che non aveva mai conosciuto la guerra; tutto ciò grazie all'imperialismo inviolato di Cartagine. I Siracusani conquistarono Tunisi e qui vi allestirono il quartiere generale delle operazioni belliche. Non passò molto tempo prima che si arrivasse allo scontro diretto con gli uomini di Cartagine, i quali ebbero la peggio, mentre trionfarono i più esperti soldati di Siracusa e suoi alleati.
Il primo anno di guerra fu un vero successo per Agatocle, rovinato solamente da uno screzio pericoloso avvenuto tra suo figlio Arcagato (Agatocle infatti condusse in Africa i suoi due figli maggiori: Arcagato ed Eraclide) e un suo capitano, Licisco, il quale aveva accusato il primogenito agatocleo di avere una relazione con Alchia; compagna di Agatocle. Finita in tragedia, Agatocle dovette usare tutte le sue doti carismatiche per riportare la calma nel suo esercito.Nonostante stesse conseguendo delle splendide vittorie contro Cartagine, Agatocle sentì la necessità di avere dei solidi alleati e quindi mandò i propri ambasciatori presso l'antica capitale dei Greci in terra d'Africa: Cirene; qui vi risiedeva il governatore Ofella, rappresentante del satrapo d'Egitto Tolomeo I Sotere. Agatocle si legò a entrambi e Ofella, che coinvolse in questa spedizione anche le città dell'Ellade e particolarmente Atene (egli era infatti il marito di Euridice di Atene, figlia di una delle famiglie più in vista dell'Atene costretta a soggiacere al dominio dei Macedoni), mise in marcia nel deserto la ragguardevole cifra di 20.000 persone, più innumerevoli beni logistici; tuttavia una metà di questa gente non erano soldati, bensì coloni: donne, bambini e civili in genere che erano stati attratti dal progetto di Agatocle che sembrava promettere terre nuove nell'Africa occidentale; ben lontane dallo strapotere macedone.Tuttavia una colonizzazione non rientrava nei piani di Agatocle, e men che meno in quel momento, quando la potenza di Cartagine era ancora reattiva e minacciosa, quindi, dopo aver ucciso per oscuri motivi il suo alleato Ofella (Agatocle lo sorprese con i suoi uomini armati e lo fece uccidere) inviò nelle coste di Sicilia tutti coloro che non erano adatti a combattere; la loro destinazione finale doveva essere Siracusa, ma una serie di violente tempeste verificatesi durante la navigazione li fece naufragare alle isole delle Pithcusse, in Italia. Agatocle divenne l'unico comandante di un esercito che adesso si era raddoppiato.
Le fonti odierne sono discordi nello stabilire se Agatocle abbia preso il titolo di re durante la sua permanenza in Africa, 307 a.C., o se ciò sia avvenuto qualche anno dopo il suo rientro: verso il 305-304 a.C. L'incertezza nasce da una discordia tra le fonti primarie: Diodoro afferma che Agatocle si auto-incoronò re prima di prendere Utica; nel momento di sua massima forza in Africa e dopo aver constatato che anche gli altri diadochi, che egli considerava suoi pari, avevano preso il diadema. Tuttavia il Marmo Parium differisce dalla notizia diodorea poiché afferma che il re d'Egitto, Tolomeo Sotere, aveva preso il titolo di basileus nell'anno 305-304 a.C.Agatocle in Africa aveva ottenuto una lunga scia ininterrotta di vittorie che avevano gettato Cartagine nel panico: a causa della sua minacciosa presenza la capitale fenicia dovette affrontare una pericolosissima guerra civile all'interno delle sue mura, capitanata dal sufeta Bomilcare che aveva intenzione di prendere il potere assoluto approfittando del momento di caos attraversato dai Cartaginesi; spaesati dalle mosse del Siracusano. Pur con numerose e gravi perdite, Cartagine riuscì a non cadere nella tirannia e il sufeta Bomilcare venne crocifisso (era stato eletto insieme ad Annone per sostituire Amilcare III decapitato a Siracusa).Passati quattro anni sul suolo africano, l'esito complessivo del conflitto volgeva decisamente a favore di Agatocle: sembrava che mancasse davvero poco per porre l'assedio alla stessa Cartagine, poiché i Siracusani erano diventati superiori al nemico sia per numero di soldati e sia per numero di alleati, inoltre avevano accerchiato quasi del tutto la capitale punica tramite il possesso dei vari confini dell'impero cartaginese: da oriente a occidente. Ma il prosieguo del cammino di Agatocle in Africa venne stravolto dal sopraggiungere di notizie allarmanti dalla Sicilia che informavano il dinasta della grave situazione in cui versava il suo dominio oltremare.
Gli oligarchici capitanati da Dinocrate, rotta l'alleanza con Cartagine, stavano conducendo alla ribellione i centri sotto il dominio di Agatocle. Come se non bastasse anche Agrigento era insorta a nuova protettrice dell'indipendenza dei Greci e aveva rivolto le sue forze contro Cartagine e anche contro Agatocle. Stando così le cose il dinasta si vide costretto a lasciare momentaneamente l'Africa, scombinando i suoi piani, per andare a sedare le ribellioni in Sicilia.
Approdato presso Selinunte, Agatocle conquistò in breve tempo la maggior parte dei domini punici siciliani. I Siracusani volsero quindi le armi contro gli Agrigentini e li sconfissero. Agatocle preferì però rimandare lo scontro con Dinocrate, avendo lasciato il grosso del suo esercito nella Libye. Dopo essere giunto a Siracusa gli arrivò il messaggio di suo figlio Arcagato che lo incitava a fare un celere ritorno sulla terra d'Africa poiché nel frattempo il suo esercito era stato attaccato e in gran parte trucidato dai Cartaginesi per mezzo di micidiali imboscate. Agatocle per lasciare il porto di Siracusa doveva rompere il blocco navale dei Cartaginesi, ma egli non aveva abbastanza navi per farlo. Fortunatamente ricevette in quei frangenti l'aiuto degli Etruschi, i quali arrivarono di nascosto con 15 navi che si andarono ad aggiungere alle sue 17 navi; con un'ingegnosa mossa a sorpresa di Agatocle, fu rotto il blocco punico e il dinasta poté navigare nuovamente verso la Libye.
Approdato a Tunisi, Agatocle trovò la situazione che aveva lasciato totalmente capovolta: l'esercito, che sotto la guida di Arcagato aveva inizialmente allargato persino il suo dominio inoltrandosi verso la zona dei monti atlantici, era d'improvviso stato attaccato dai Punici che erano riusciti a fare uscire dalle mura di Cartagine la considerevole cifra di 30.000 soldati, puntando il tutto per tutto sulla frammentazione dei soldati agatoclei e sull'effetto sorpresa. I Cartaginesi erano riusciti nel loro intento e quando Agatocle giunse al campo generale trovò i suoi uomini decimati (durante le imboscate erano morti oltre 8.000 dei suoi soldati) e con un malumore dovuto alla situazione di assedio che il nemico stava loro infliggendo; avendogli bloccato ogni via di comunicazione con la regione libica.
Agatocle secondo Giustino dovette in questi frangenti sedare un'altra pericolosa ribellione dei propri uomini che pretendevano lo stipendio (il quale non sarebbe stato dato a causa di suo figlio Arcagato), calmando i loro animi con promesse di denaro elargite dalla futura preda africana che avrebbero conquistato in battaglia. Secondo Diodoro, che non conosce tale sedizione, Agatocle spronò i suoi uomini a reagire, non contemplando minimamente la resa per fame - come si aspettavano invece i Cartaginesi - conducendoli quindi in una nuova estenuante battaglia dove il suo esercito ebbe la peggio: sia a causa della sfavorevole posizione logistica (i Cartaginesi trincerati su di una collina li vedevano giungere da sotto, mentre i Siracusani dovevano avanzare scoperti, in salita, su di un terreno accidentato) e sia a causa della troppa differenza numerica, la quale stavolta influì, portando ad un primo cedimento dei mercenari, seguito a ruota dalle restanti truppe siceliote e greche. La sconfitta di questa battaglia causò ad Agatocle la perdita di altri 300 uomini, l'immolazione da parte dei Cartaginesi di 3.000 prigionieri di guerra e l'allontanamento degli ultimi 10.000 soldati degli alleati Libici che avevano combattuto dalla sua parte e che avevano deciso, a seguito della sconfitta, di ritornare fedeli a Cartagine.
Agatocle decise di tornare nuovamente in Sicilia e di lasciare l'esercito e i suoi figli in Africa; aspettando un suo ritorno, sostengono le fonti odierne, discordando dalla versione, troppo confusionaria, delle fonti antiche (Giustino e Diodoro), secondo le quali Agatocle avrebbe scelto di portare con sé solo uno dei suoi due figli (Arcagato afferma Giustino; Ercaldide sostiene Diodoro) e infine, scoperto dai suoi uomini che non volevano restare un'altra volta nella Libye senza di lui, fu costretto a fuggire da solo, tradendo così il suo esercito e la sua discendenza:
Nella versione di Giustino si sente molto l'influsso timaico, decisamente avverso al dinasta. Ma poiché anche Diodoro registra un ritorno in Sicilia rocambolesco per Agatocle, è molto probabile che realmente egli fu costretto ad andarsene segretamente, contro la volontà del suo esercito, che evidentemente era rimasto troppo traumatizzato dai recenti eventi (l'eccidio post-spedizione di Eumaco) per accettare di rimanere ancora all'accampamento aspettando nuovi rinforzi dalla Sicilia con la minaccia sempre più crescente di Cartaginesi e Libici. E infatti arrivò la ritorsione dei soldati, i quali uccisero i figli di Agatocle, scombinando del tutto i suoi piani.
Appena ad Agatocle giunse notizia che l'esercito rimasto in Africa gli aveva ucciso entrambi i figli, la sua vendetta fu repentina e tremenda: egli, che in quel momento si trovava impossibilitato a raggiungere Siracusa poiché una folta schiera di truppe ai comandi di Dinocrate gli sbarrava la strada, diede l'ordine dalla Sicilia occidentale di fare uccidere tutti i siracusani che avevano legami di sangue con i soldati che con lui erano partiti per la Libye: egli si era già premunito per una simile eventualità (infatti all'inizio della spedizione si era assicurato di dividere con la lista dei proscritti le famiglie di Siracusa), per cui Antandro e i suoi soldati non dovettero fare altro che tenere fede a quella famigerata lista per compiere il più grave degli eccidi di massa ordinati dal dinasta:
Agatocle non pensò di arrendersi, nonostante fosse accerchiato da tutti i lati (in Africa i Cartaginesi erano scesi a patti con i suoi soldati e avevano crocifisso quelli che ancora speravano in un suo ritorno; in Sicilia gli oligarchici di Dinocrate spadroneggiavano sulle città un tempo conquistate potendo contare su una solida superiorità numerica; a Siracusa le schiere di Cartagine, nonostante il peso dei quattro anni di guerra sofferti dalla patria, non avevano mollato la loro salda presa sulla pentapolis), fino a quando non lo tradì anche il suo fidato generale Pasifilo; questi defezionò da Agatocle consegnando a Dinocrate tutte le città della Sicilia orientale che erano rimaste sotto il dominio del dinasta; tutte tranne Siracusa, nella quale resisteva suo fratello Antandro.A questo punto Agatocle disperò e non vide altra soluzione se non quella di arrendersi. Tra i due fatali nemici però Agatocle non avrebbe scelto di arrendersi a Cartagine; gli eventi della guerra nella Libye erano ancora troppo freschi e consegnarsi nelle mani dei Punici sarebbe stato troppo umiliante per lui.Decise quindi di venire a patti con il siracusano Dinocrate, il quale rappresentava tutti coloro che dal tiranno erano stati massacrati o esiliati per l'appartenenza politica avversa. Agatocle disse a Dinocrate che avrebbe deposto il suo potere e lasciato Siracusa in mano agli oligarchici, in cambio chiedeva solamente che gli venissero lasciate le due fortezze site nella Sicilia occidentale; le sole che gli erano rimaste fedeli: Terme e Cefalù. Dinocrate a questo punto aveva nelle sue mani un potere enorme: l'intera Sicilia praticamente era a lui soggetta e adesso anche il nemico più pericoloso, Agatocle, veniva a rimettersi al suo volere.
Tuttavia Dinocrate prese tempo e rifiutò la resa di Agatocle, poiché non era una resa totale: fino a quando Agatocle avesse potuto contare sull'appoggio di una qualsiasi città, con le sue doti da stratego, sarebbe stato sempre pericoloso; una minaccia per la libertà dei popoli, anche se Agatocle insisteva nel dire che in quelle fortezze egli avrebbe semplicemente voluto terminarvi i suoi giorni.
Diodoro, che non risparmia le critiche ad Agatocle per essersi arreso quando aveva ancora in suo potere Siracusa (egli qui elogia piuttosto il tiranno Dionisio I che in una simile circostanza non si era arreso ma aveva reagito e vinto, lasciando infine ai suoi figli quello che allora era «l'impero più grande d'Europa»), nel narrare il diniego che Dinocrate porse ad Agatocle aggiunge che il capo degli esuli era diventato troppo sicuro di sé, poneva la sua ambizione e il suo desiderio sopra il bene comune, ovvero sopra la necessità di chiudere quanto prima la partita. Agatocle vedendosi le porte sbarrate dagli oligarchici, fu costretto a rivolgersi a Cartagine, accusando Dinocrate di essere il solo responsabile della mancata indipendenza del suo popolo.I Cartaginesi, che evidentemente - proprio come Diodoro - vedevano in Dinocrate un nemico fresco e potente (va infatti ricordato che Dinocrate aveva rotto l'alleanza con Cartagine dal momento in cui i Siracusani e Agatocle avevano portato la guerra in Africa; sposando in tal senso una secolare causa comune contro l'oppressore fenicio), preferirono non lasciare un vuoto di potere in Sicilia, il quale si sarebbe venuto a creare con la caduta di Agatocle, e al contempo intuirono che se avessero continuato il blocco marittimo, Siracusa, ormai stremata dalla troppa guerra, sarebbe presto caduta, ma poiché adesso le forze terrestri oligarchiche erano superiori, essa sarebbe finita sotto il controllo di Dinocrate; un'incognita troppo pericolosa da affrontare in un momento delicato come quello. Decisero quindi di accettare la proposta di pace che giungeva da Agatocle; certamente acerrimo nemico, ma almeno non rappresentava l'ignoto.Le condizioni di pace tra i Cartaginesi e Agatocle prevedevano: la restituzione a Cartagine di tutte le città puniche di Sicilia; l'apporto di Cartagine ad Agatocle della cifra di 300 talenti d'argento (secondo Timeo furono 150) e 20.000 medimni di grano.Agatocle in fin dei conti aveva strappato a Cartagine delle vantaggiose condizioni, poiché aggiungeva l'argento all'oro già sottratto da Segesta e con il grano poteva sfamare e pagare un nuovo esercito.
Agatocle volle dimostrare una volta per tutte la sua superiorità bellica e tattica agli esuli di Dinocrate invitandoli apertamente ad uno scontro diretto che si svolse presso un luogo della Sicilia che rimane tutt'oggi ignoto: il Torgion o Torgio. Agatocle poté mettere sul campo di battaglia 5.000 fanti e 800 cavalieri; Dinocrate disponeva di forze grandemente maggiori: 25.000 fanti e oltre 3.000 cavalieri, ma Agatocle, che in Africa si era temprato e non aveva più timore di affrontare numeri di molto maggiori dei suoi (per la quasi totalità della guerra libica era infatti stato in inferiorità numerica, senza per questo mai perdere una battaglia, tranne alla fine) affrontò serenamente gli esuli.
La battaglia durò a lungo poiché la superiorità numerica era compensata dall'esperienza bellica. Alla fine però a causa dei disertori che minarono l'integrità dell'esercito di Dinocrate, gli uomini di Agatocle poterono assicurarsi la vittoria.
La gran parte dell'esercito oligarchico trovò rifugio sulle alture della zona, ma i fanti vennero attirati dalle promesse di pietà e ritorno alla normalità elargite da Agatocle che li attendeva ai piedi della collina. Sbagliarono a fidarsi del dinasta, poiché questi una volta che li ebbe a portata di mano li fece trucidare tutti: 7.000 vittime secondo Timeo, 5.000 secondo Diodoro. Sorprendentemente Agatocle graziò Dinocrate per una seconda volta e anzi lo volle sotto i suoi comandi. Dinocrate si volse quindi contro i suoi ex-alleati e a Gela uccise il generale traditore di Agatocle: Pasifilo.
Ci vollero altri due anni prima che la guerra civile giungesse al termine, ma con la caduta delle ultime roccaforti della Sicilia orientale (tra le città greche solamente Agrigento restò fuori dal suo regno), Agatocle poté dichiarare finalmente concluso il sanguinoso e decennale conflitto fratricida. Sciolse le liste dei proscritti e dimorò a Siracusa.
Nell'anno 304 a.C., dopo aver concluso la pace con Cartagine e aver posto nuovamente sotto il suo dominio l'area greca di Sicilia, Agatocle, agevolato dal controllo che aveva sull'area di Messana, navigò verso le isole Lipari (le odierne isole Eolie) e approdato sulla più opulenta delle sette isole il dinasta aretuseo chiese agli abitanti di consegnargli le loro ricchezze, nella misura di 50 talenti d'argento; una mossa che Agatocle adottò affinché il suo dominio venisse riconosciuto sull'intera regione siciliana di lingua e costumi greci, isole comprese, e che gli consentiva inoltre di risollevarsi dagli oneri della guerra. Gli fu risposto che doveva concedere tempo ai Liparesi poiché essi non avevano quel denaro e non osavano andarlo a prendere dalle offerte dei templi, poiché mai avevano mutato le cose sacre in profane.Agatocle non volle sentire ragioni e fece uscire dal pritaneo il metallo prezioso che, essendo materiale votivo, recava incise le dediche per gli dei Eolo ed Efesto (Vulcano). Fatto ciò si allontanò dall'arcipelago, ma una violenta tempesta con venti fortissimi, creata, secondo la tradizione, dall'ira del dio Eolo - che era il protettore delle Lipari, poiché esse erano state la sua dimora - appositamente per punire il sacrilegio di Agatocle, fece sprofondare sott'acqua le undici navi cariche di denaro. E, aggiunge Diodoro, non solamente il dio dei venti trovò la sua vendetta, ma anche il dio del fuoco, Efesto, farà pentire amaramente Agatocle delle sue malefatte (Agatocle, in seguito, quando era sul punto di morire, ma ancora cosciente, sarebbe stato arso vivo sopra ardenti carboni, per volere di Efesto).
Nel 301 a.C. Agatocle sbarcò in Magna Grecia perché chiamato da una popolazione italica che secondo Strabone corrispondeva ai Tarantini, mentre secondo Giustino agli Italioti della Calabria (forse Locri), i quali lo «implorarono» affinché passasse in Italia ad affrontare la popolazione barbarica che minacciava l'integrità dei Greci: i Bruzi. Se invece si vuol dar fede alla notizia straboniana Agatocle rispose alla richiesta dei Tarantini che chiedevano protezione contro la minaccia dei Lucani e dei Messapi. Strabone pone infatti il nome di Agatocle dopo il principe spartano Cleonimo (che lasciò l'Italia l'anno in cui vi arrivò Agatocle) e prima dell'epirota Pirro. Di Diodoro non restano che frammenti del suo XXI libro, proprio quello incentrato sulla spedizione italica di Agatocle, per cui non è possibile con esso risalire al motivo che spinse il basileus a giungere sul suolo italico, andando a ripercorrere così le orme di Dionigi.
I Bruzi, stando a quanto emerge da Giustino e da Diodoro, inizialmente erano in pace con Agatocle. In Diodoro si ritrova l'esercito siracusano accampato in un luogo detto Ethe. Agatocle lasciò il comando a suo nipote Arcagato  (figlio dell'Arcagato ucciso dai suoi soldati in Africa) ed egli si diresse con la flotta sul mar Adriatico dove pervenne ad un importante scontro con le forze dei Macedoni del diadoco Cassandro che stavano assediando per mare e per terra l'isola di Corcira (l'odierna Corfù). Anche in questo caso egli sarebbe stato invitato a intervenire contro le forze del Macedone (Diodoro infatti, fonte principale dell'avvenimento, dice che Agatocle «accorse in difesa» dei Corciresi), ma stavolta la richiesta sarebbe giunta dall'Egitto tolemaico; vi sarebbe infatti una connessione tra la palese ostilità di Tolomeo nei confronti di Cassandro e le mosse di Agatocle (che ebbe già dei contatti con Tolomeo in Africa) che improvvisamente si portò a contrastare il disegno egemonico macedone.Tuttavia non sono da escludere né la possibilità che la chiamata sia giunta direttamente dai Corciresi (i quali avevano precedenti stretti rapporti con i Siracusani) né che Agatocle sia intervenuto per un suo preciso piano; del resto l'Adriatico era un mare dove i Siracusani avevano colonizzato e commerciato per più di cento anni e proprio con Agatocle si ha la riattivazione di questi particolari rapporti (basti ricordare che sono state rinvenute monete di Agatocle in luoghi dove la presenza delle monete greche è già di per sé rara: nella pianura Padana e oltre le Alpi, in Svizzera). I Siracusani di Agatocle bruciarono l'intera flotta macedone e misero in fuga la fanteria di Cassandro.
Fu un successo per i Sicelioti. Che i Siracusani ci tenessero ad affrontare i Macedoni, con o senza l'incentivo del diadoco egizio, è palesato da Diodoro il quale sottolinea l'orgoglio provato da essi nel dimostrare ai Greci (tutti: sia d'Occidente che d'Oriente) che essi erano in grado di sconfiggere non solamente i Cartaginesi e i popoli barbarici dell'Italia, ma anche i Macedoni; le cui lance avevano sottomesso l'Asia e l'Europa.
Venuto in possesso di Corcira, Agatocle sottomise le altre isole Ionie (certamente Itaca e Leucade, probabilmente anche Cefalonia). In seguito ritornò in Italia e venne allo scontro con i Bruzi; questi reagirono all'uccisione di un contingente di 2.000 mercenari e portarono a loro volta la strage nell'accampamento agatocleo uccidendo 4.000 soldati siracusani.Dopo una breve pausa, Agatocle tornò un'altra volta in Italia per condurre sua figlia Lanassa in Epiro, dove avrebbe sposato il protetto di Tolomeo Sotere e degli Illiri, Pirro. Durante la sua permanenza in Italia diede il sacco alla polis di Crotone e strinse patti di alleanza con i pirati apuli: Iapigi e Peucezi e con un terzo popolo barbarico italico non meglio identificato.Tornò una terza volta in Italia con un poderoso esercito di 30.000 fanti e 3.000 cavalieri. Dai frammenti diodorei si apprende che conquistò la città bruzia di Ipponio (l'odierna Vibo Valentia), ma certamente egli estese il suo dominio su molte altre città della Magna Grecia, dato che numerosi simboli del suo potere (come la Triscele) sono stati rinvenuti nei reperti dei siti magnogreci. Il suo ruolo sulla costa adriatica e sul mare Adriatico è testimoniato anche da Aristotele il quale con un aneddoto mostra il legame che si era venuto a creare tra Agatocle e il «diffusore della civiltà in Adriatico», Diomede; narra Aristotele che il re dei Sicelioti trovò sulle terre apule una torque appartenente al cervo che Diomede consacrò ad Artemide ed egli a sua volta lo dedicò a Zeus; chiara assimilazione del Siracusano all'eroe acheo che vigeva tra le popolazioni adriatiche (anche Dionisio I a suo tempo venne dagli Adriatici assimilato a Diomede).Data la sintesi di Giustino e la frammentazione del testo diodoreo, non si conosce altro delle campagne belliche del basileus in Italia e in Adriatico, che pure lasciarono segni profondi. Secondo Giustino Agatocle ad un certo punto dovette far rientro in Sicilia perché fu colto da una grave malattia. Da Diodoro invece si apprende che i Bruzi si ribellarono al suo dominio uccidendo i suoi soldati mentre egli aveva già fatto ritorno a Siracusa.
Nell'ultimo periodo agatocleo spicca la preoccupazione del basileus di contrarre nuove solide alleanze e di garantire una continuità all'impero. In tale contesto giocano un ruolo fondamentale i suoi due figli avuti da Alchia: Lanassa e Agatocle II.
La figlia Lanassa andò in sposa al nuovo re d'Epiro, nonché cugino di Alessandro Magno, Pirro. L'alleanza conveniva ad Agatocle poiché si assicurava anche la fedeltà degli Illiri (essendo Pirro grande amico dei sovrani illirici; da bambino era stato adottato dal re illirico Glaucia); essenziale per percorrere senza rischi la lunga via dell'alto Adriatico. Si è supposto inoltre che fu proprio grazie a Pirro che i legami tra Tolomeo e Agatocle si strinsero (per via del protettorato di Tolomeo sull'erede d'Epiro).Tuttavia ad un certo punto il basileus siracusano si avvicinò maggiormente al macedone Demetrio Poliorcete, figlio di Antigono e sovrano di Macedonia e di Grecia; definito come «il più spregiudicato dei Diadochi» Agatocle mandò da Demetrio il suo giovane figlio omonimo,  Agatocle II, facendolo giungere a Pella, alla corte dei Macedoni, affinché Demetrio stringesse con Agatocle rapporti di philia e symmachia. Inoltre lo scopo del viaggio era anche far riconoscere da una figura potente, come lo era Demetrio, suo figlio in qualità di successore al trono di Siracusa.L'Antigonide accolse molto volentieri la richiesta di Agatocle e trattò il giovane siracusano con tutti gli onori. Demetrio gli diede doni grandiosi e lo cinse con una speciale veste regale, fuori dall'ordinario; una veste che, ad esempio, ad Atene era prerogativa dello ierofante e delle cariche sacerdotali più importanti. Fatto ciò rimandò il giovane dal padre con uno dei suoi più fidati ministri, Ossitemide, ufficialmente per ratificare l'alleanza, in realtà, aggiunge Diodoro, il Macedone aveva il compito di spiare la situazione in Sicilia.A seguito di questa alleanza la sorella di Agatocle II fu costretta a divorziare da Pirro, ostile a Demetrio (anche se Plutarco pretende che Lanassa vi abbia divorziato perché trascurata dal marito che dava più importanza alle mogli barbare, appare evidente in verità che dietro le mosse deglia figlia vi fossero i progetti di Agatocle), lasciando in Epiro suo figlio, il nipote di Agatocle, Alessandro II, nato dall'unione con l'Epirota e destinato al trono di quel regno. Rifugiatasi nell'isola di Corcica, che era ancora presidiata militarmente dai Siracusani, Lanassa nel 291 a.C. offrì la sua mano a Demetrio. Con questa nuova unione Agatocle si assicurava ulteriormente la vicinanza del Macedone, famoso soprattutto per la sua numerosissima flotta; va infatti tenuto presente che Agatocle in quel periodo stava già organizzando la sua seconda spedizione in Africa contro Cartagine e aveva quindi bisogno di un alleato molto forte. Demetrio, dal canto suo, aveva tutto l'interesse ad estendere i suoi rapporti (commerciali e dinastici) nell'occidente greco, e sposare la figlia della figura più egemonica di quelle terre, per l'appunto Agatocle, era il modo più efficace per farlo.Le mosse di Agatocle certamente contribuirono a fare aumentare la storica rivalità tra Pirro e Demetrio (dissapori incominciati pochi anni prima della contesa di Lanassa, quando Demetrio uccise il protetto di Pirro sul trono di Macedonia: li figlio di Cassandro, Alessandro V).
In vista di un nuovo sbarco in Africa, Agatocle aveva messo all'opera grandi preparativi: anzitutto era riuscito a dotare la marina di Siracusa di ben 200 navi da guerra (altri dicono 300) tra quadrireme ed exere, perfettamente equipaggiate, le quali ponevano la Siracusa di Agatocle tra le tre più forti potenze marittime del Mediterraneo; insieme alla Macedonia di Demetrio Poliorcete e all'Egitto di Tolomeo Sotere. Aveva fatto ciò perché conscio, grazie alla sua precedente guerra libica, che la partita con Cartagine si sarebbe giocata sul mare (la prima volta Agatocle era riuscito ad accerchiare totalmente via terra l'impero di Cartagine, ma a causa dell'assenza di una flotta non aveva potuto assediare la stessa capitale che si affacciava sul mare). Inoltre il basileus siracusano pensò bene di spedire il suo esercito in Sardegna per bloccare l'importazione di grano verso l'Africa, la quale aveva permesso la scorsa volta la duratura resistenza dei Fenici (la Sardegna infatti, insieme alla Sicilia occidentale, era il principale granaio di Cartagine).Nella prospettiva di un nuovo sbarco delle forze siracusane in Africa diversi studiosi hanno sottolineato come l'alleanza tra Agatocle e Demetrio non significava per forza che il basileus dei Sicelioti volesse una rottura con l'Egitto di Tolomeo; una conferma in tal senso arriverebbe dal fatto che la moglie egiziana di Agatocle, Teossena, e i due figli avuti da lei rimasero fino alla fine a Siracusa, accanto al basileus (anche se per altri la famiglia restò unita solo per affetto e non più vincolata da interessi statali). Ad Agatocle non conveniva inoltre inimicarsi l'Egitto, grande produttore di cereali, che in questo caso avrebbe potuto rifornire Cartagine di grano, per mettere in difficoltà i Siracusani, vanificando così il blocco dei granai sardi. Piuttosto sembra più plausibile l'ipotesi secondo la quale Agatocle intendesse sbarcare nuovamente in terra africana presentandosi al regno tolemaico come sovrano indipendente, non coinvolto nelle ostilità del Mediterraneo orientale, le quali riguardavano il percorso di Demetrio e non il suo.Ad ogni modo Agatocle non riuscì a realizzare la sua seconda spedizione nella Libye a causa dell'aggravarsi delle sue condizioni di salute che lo costrinsero ad annullare tutti i suoi piani.
Quando si trovava accampato nei pressi di Aitna (città di fondazione ieroniana), Agatocle aveva già deciso che il suo successore sarebbe stato il figlio Agatocle II, per cui lo presentò al popolo di Siracusa come suo erede, dopodiché lo mandò al campo, dove si trovava l'esercito siracusano sotto la guida di suo nipote Arcagato, al quale fece giungere una lettera, scritta di suo pugno, che recava l'ordine di cedere il posto di comandante delle truppe a suo figlio: le forze terrestri e navali dovevano rispondere da quel momento ad Agatocle II.Il nipote, adirato per essere stato estromesso dal comando e dalla linea di successione, decise di vendicarsi: ordinò a Menone - un segestano che era stato catturato giovane da Agatocle durante il sacco alla città elima e che per la sua bellezza era diventato uno dei favoriti del re - di avvelenare Agatocle; Menone, a sua volta adirato con il re per la sorte toccata ai suoi concittadini, eseguì il volere di Arcagato. Il nipote nel frattempo decise di sbarazzarsi anche del legittimo erede al trono di Siracusa: con il pretesto di compiere dei sacrifici su di un'isola, non meglio specificata, Arcagato invitò il giovane Agatocle e lo intrattenne ad una festa, dopo averlo fatto bere lo uccise durante la notte e gettò il suo corpo in mare. Diodoro racconta che le onde portarono il corpo del giovane fino alla costa di Siracusa; qui venne raccolto da alcuni uomini e poiché venne riconosciuto come il figlio di Agatocle, fu portato al cospetto del re. Straziato dalla vista del corpo senza vita del suo giovane figlio, già afflitto dal veleno somministratogli che lentamente lo stava uccidendo, Agatocle diseredò Arcagato e indisse un'assemblea con la quale elesse suo unico erede il popolo di Siracusa, incitando le masse a vendicarsi di quanto accaduto.La fine di Agatocle diventa in Diodoro ancora più misteriosa quando si scopre che a porre il basileus sulla pira, morente ma ancora cosciente, affinché venga arso vivo, è niente meno che l'amico di Demetrio Poliorcete giunto in Sicilia: Ossitemide. Costui avrebbe visto il dinasta ribellarsi a questa orrenda fine, ma il veleno ormai gli aveva tolto la voce e dalle sue labbra non si udì alcun suono. Il finale diodoreo è ambiguo, poiché lascia intendere un'intromissione non da poco sulla successione siracusana da parte di Demetrio Poliorcete.
Ad uccidere Agatocle non fu il veleno, sostengono alcuni storici moderni, fu piuttosto un cancro alla bocca. Neanche Giustino parla di veleno; egli afferma che Agatocle si ritirò dalle campagne belliche in Italia a causa di un'improvvisa malattia che lo portò ad uno stato di terribile agonia. Allora si innescarono le violente lotte dinastiche per la successione. È Giustino a narrare di come Teossena non volesse abbandonare il marito morente, ma fu Agatocle a insistere perché lei portasse in salvo i loro due figli, mentre a Siracusa infuriavano le lotte per il potere. Il basileus spedì quindi la figlia dei sovrani d'Egitto e i loro due nipoti, Teossena d'Egitto e Arcagato di Libia, ad Alessandria, alla corte di Tolomeo, imbarcandoli su alcune navi cariche di ogni bene; tanto da fare esclamare a Giustino in quei frangenti che nessun re del suo tempo fu più premuroso e più ricco di Agatocle.
Agatocle prese il titolo regale tra il 307 a.C. (per chi sostiene che Diodoro affermi che egli si coronò in Africa) e il 304 a.C. (se si prende come punto di riferimento l'incoronazione del re egizio Tolomeo il cui regno non iniziò prima del 305 a.C.). Il terminus ad quem è invece il 294 a.C. poiché Plutarco nella Vita di Demetrio narra di come il basileus macedone, preso il titolo regale in quell'anno, deridesse tutti gli altri diadochi, tra i quali viene menzionato anche Agatocle, che osarono prendere il titolo di re mentre invece esso spettava solo a suo padre e a lui; si passa quindi, nella scena plutarchea, a sminuire le imprese degli altri basilei e ad enfatizzare le loro peculiarità:
La canzonatura, che di per sé è un eccezionale documento che mostra come i basilei interagissero tra di essi, è anche molto importante perché conferma che la basileia di Agatocle venne accettata e riconosciuta dai Macedoni che lo annoverano nel loro gruppo; aggiunge Plutarco che tutti i basilei ridevano dei titoli a loro affibbiati dai sostenitori demetriaci, non dando loro peso. Tuttavia merita attenzione il titolo assegnato al Siracusano poiché è molto particolare; in esso sono racchiusi «i limiti di una condizione geografica irrevocabile»; egli è il «nesiarchos» della più vasta isola mediterranea, la Sicilia, ma è anche colui che infranse questa insularità andando a conquistare terre in Africa, in Italia e nell'Adriatico; azioni che gli fecero conquistare per l'appunto la basileia. Appare inoltre significativo il fatto che il più altezzoso dei diadochi sposi la figlia del «signore delle isole» e che sia ben lieto di contrarre con esso alleanza.
La sua basileia fu soprattutto di stampo militare; la caratteristica del soldato-re è infatti quella che maggiormente permette di distinguere Agatocle dagli altri diadochi macedoni: egli fondò il suo regno sulla guerra (esercito, territorio e imprese sono gli elementi che vanno a formare la sua corona), non sull'eredità territoriale o sulla nobiltà di sangue (inesistente per Agatocle dato che proveniva da umili origini) o sulla diplomazia; la quale giungerà solo in seguito.
Due i personaggi chiave che lo influenzarono nelle scelte: Dionisio I e Alessandro Magno; il primo era il perno per la sua legittimazione agli occhi dei Siceliotii; non a caso le fonti ripetono più volte che Agatocle volle imitare il «dinasta d'Europa», facendosi suo erede. Il secondo, Alessandro, aveva ovviamente lasciato anche in Agatocle una forte impronta ed è forse questo il motivo che lo spinse fino alla Libye.
Con la morte di Agatocle sparì anche la sua dinastia: avendo egli dettato come sua ultima volontà la restaurazione del potere popolare a Siracusa, nessun erede tra quelli che sopravvissero fu fatto salire sul trono siracusano. L'esercito di Agatocle venne sciolto e la sua figura condannata a una dura damnatio memoriae: tutte le statue presenti in Sicilia che lo raffiguravano vennero distrutte e solamente i grandiosi dipinti che lo ritraevano durante le battaglie vennero risparmiati poiché custoditi a Siracusa nel tempio di Atena, luogo sacro.
La sua linea di successione continuò sia in Epiro che in Egitto: di quella egizio-tolemaica i Siracusani non ne ebbero più notizia (l'ultimo discendente agatocleo certo alla corte tolemaica fu il figlio di Teossena d'Egitto, più controversa appare invece l'attribuzione alla genealogia agatoclea dell'avversa figura dell'Agatocle ministro d'Egitto), ma si appellarono tempo dopo la morte di Agatocle alla discendenza epirota, chiedendo che rivendicasse il trono del nonno materno il figlio di Lanassa e di Pirro, Alessandro II.
Pirro era infatti stato chiamato dai Sicelioti per contrastare Cartagine, la quale aveva riconquistato tutta l'isola e aveva posto l'assedio a Siracusa per mare e per terra approfittando delle guerre civili che dopo la scomparsa del basileus avevano dilaniato nuovamente la pentapolis. Una volta giunto in Sicilia, Pirro si presentò come genero di Agatocle e dunque come avente diritto al trono di Siracusa  e nominò suo figlio legittimo successore di Agatocle.Tuttavia scoppiarono dei contrasti tra Pirro e i Sicelioti: l'Epirota voleva sbarcare in Africa per riprendere la lotta contro Cartagine incominciata da Agatocle, ma i Siracusani non vollero seguirlo. I contrasti aumentarono e Pirro fu costretto ad abbandonare la Sicilia, portandosi via anche suo figlio Alessandro, il quale non avrebbe più fatto ritorno a Siracusa, divenendo piuttosto re d'Epiro.
Nel 269 a.C. venne nominato basileus Ierone II, siracusano che si era distinto combattendo tra le file di Pirro. Costui ebbe un figlio, Gelone II, che sposò Nereide degli Eacidi. Sulla figura di questa ultima discendente di Pirro vi è un forte dubbio: essa infatti potrebbe essere la figlia di Pirro II - il pronipote di Agatocle in quanto figlio di Alessandro II - e non di Pirro. Se così fosse, poiché dalla loro unione nacque Ieronimo - l'ultimo sovrano di Siracusa che ereditò il regno a soli quindici anni di età e fu brutalmente assassinato nel 214 a.C. per aver stretto alleanza con Cartagine in modo da combattere con essa Roma; ormai vicinissima a Siracusa - vorrebbe dire che l'eredità di Agatocle accompagnò fino alla sua ultimissima fase il regno siracusano (poiché Ieronimo sarebbe in tal caso l'ultimo discendente regale di Agatocle).
III Periodo (307/295-289 a.C.).Nel I Periodo (317-310 a.C.), Agatocle si accosta ancora molto ai passati canoni della classica monetazione di Siracusa e sceglie quelli più gloriosi che possano ben riflettere la sua sorprendente scalata al potere: nei suoi primi conii compare sempre e solo la scritta SYRAKOSION (dei Siracusani) e figure simboliche come la divinità siracusana per eccellenza, ovvero la ninfa Aretusa coronata da canne, e la quadriga al galoppo che celebrano la vittoria dei Siracusani sugli invasori Ateniesi; ma anche pegasi corinzi (introdotti da Timoleonte), l'Apollo coronato di alloro e il toro cozzato; tutti simboli della tradizione siceliota.Ma fin da subito egli introduce una novità nella monetazione: l'immagine della Triscele; è il primo a farlo e giocò un ruolo fondamentale per la sua diffusione come simbolo della Sicilia celebre e riconosciuto anche fuori dall'isola. Egli inoltre introduce l'immagine della ninfa Kore, la “Vergine”; un simbolo a lui molto caro e molto importante per quella Sicilia che egli desidera possedere. La sua moneta con l'effigie della Ninfa e la scritta KOPA sarà in seguito ripetuta dai successivi tiranni e basilei siracusani.
Durante il II Periodo (310-307 a.C.) avviene un grande cambiamento: Agatocle è il primo nell'occidente greco a far sparire il nome della città stato e a sostituirlo con quello del dinasta che governa; in queste monete appare il suo nome, il suo genitivo, per cui la moneta diventa di Agatocle e non più dei Siracusani, aprendosi così a un panorama molto più ampio, universale, che ha ormai superato il concetto di singola città-stato.
Questi sono gli anni della spedizione agatoclea in Africa: la vicinanza agli altri diadochi (Tolomeo soprattutto) o la necessità di adeguarsi alla nuova moneta dominante (che è per l'appunto quella macedone) spingono Agatocle ad allineare il suo profilo monetario con quello delle altre influenti figure del Mediterraneo. In questa occasione fa la sua comparsa, per la prima volta nelle monete siracusane, una grande Nike alata, che per di più nelle incisioni agatoclee è seminuda; quasi completamente scoperta e incorona un trofeo di guerra. Questo suo conio è un'originalità che si discosta dal tipo alessandrino ed ebbe molta fortuna, tanto da essere successivamente d'ispirazione per le monete del basileus che diede vita all'Impero seleucide; Seleuco Nicatore.Infine nel III Periodo (tra il 307 e il 295 fino al 289 a.C.) Agatocle aggiunge il titolo di basileus nelle sue monete in oro e in argento; specialmente in oro poiché esso era il metallo emblema della regalità. Lo statere del basileus reca sul dritto la testa di Atena con elmo corinzio e un grifone - unico particolare che distingue il lato della moneta da quella di Alessandro Magno - mentre sul rovescio il fascio di fulmini, simbolo di Zeus liberatore, diviene la sua principale incisione insieme alla scritta basileus e al suo nome: senza ulteriore specificazione territoriale, poiché, pienamente in sintonia con il periodo ellenistico, la basileia è senza confini; ovunque arrivino le sue lance è territorio di suo dominio.
La figura di Agatocle entrò presto nel panorama storiografico ed è presente in diverse opere della cultura di massa. Tra gli antichi romani Agatocle era già noto per essere stato il primo ad aver attaccato Cartagine direttamente sul suo suolo, in Africa; l'impresa che maggiormente lo ha reso celebre nelle fonti:
Dice Polibio che quando fu chiesto a Scipione l'Africano chi fossero a suo avviso gli uomini più abili nel disbrigo dei pubblici affari e i più capaci nel coordinare l'audacia all'ingegno egli rispose solamente «i Sicelioti Agatocle e Dionisio».Anche il drammaturgo Tito Maccio Plauto menzionava il valore dell'Agatocle re in una delle sue più note opere: Pseudolus. In epoca rinascimentale Agatocle venne inserito dal fiorentino Niccolò Machiavelli nell'VIII capitolo della sua nota opera Il Principe dove si parla di coloro che presero il potere e lo mantennero con scelleratezza. Da notare che al tempo di Machiavelli (a cavallo tra il XV e XVI secolo) non erano ancora noti i frammenti di Polibio (riscoperti solo nel 1600), per cui il ritratto che egli dà di Agatocle è basato essenzialmente su Trogo-Giustino, ovvero su Timeo; la fonte più avversa in assoluto ad Agatocle:
Nel 1778 un altro celebre personaggio letterario, il parigino Voltaire, scrisse la sua ultima opera incentrandola sull'Agatocle sbarcato in Africa per combattere Cartagine e sul rapporto con i suoi figli, tra contrasti ed eredi al trono. Nel 1862 un altro francese, lo scrittore Gustave Flaubert, inserì Agatocle nella fortunata opera Salammbô; anch'essa ambientata in Africa. In epoca contemporanea lo scrittore madrileno Javier Negrete nella sua ucronia su Alessandro Magno ha fatto del re Agatocle l'alleato di Alessandro contro Roma. La figura di Agatocle rivive ancora nel romanzo del filologo spagnolo Santiago Posteguillo (noto autore de L'Africano):
 Marco Giuniano Giustino, Historiarum Philippicarum T. Pompeii Trogi libri XLIV in epitomen redacti, libri: XXII, XXIII.
 Polibio, Storie, librI XI, XII, XV.Altre fonti primarie Polieno, Stratagemmi, Agatocle.
 Agatocle - il tiranno che volle farsi re (Massimo Manzo) - parte I, su instoria.it. URL consultato il 22 aprile 2017.: parte II; parte III; parte IV; parte V; parte VI; parte VII; parte VIII; parte IX; parte X; parte XI; parte XII; parte XIII; XIV; parte XV.
Il film è ispirato liberamente al racconto Chadži-Murat di Lev Tolstoj. Nel 1850 Nicola I è zar di tutte le Russie. La situazione è piuttosto critica in molte parti dell'impero, in particolare nel Caucaso.
Lo zar decide allora di mandare la sua figlioccia, la Principessa Maria Vorontsova, dal marito Sergei, dicendole di portargli una lettera riguardante un tentativo diplomatico di pacificare quell'area così instabile.
Le accenna inoltre ad un uomo soprannominato "Il diavolo bianco", il più giovane dei capotribù caucasici: riuscire a trattare con lui significherebbe mettere fine alla guerra.
Arriva dal marito e gli porta la lettera; intanto i capotribù caucasici si sono riuniti sotto la guida di Re Shamil.
Agi Murad propone di attaccare un forte presidiato dai Russi; utilizzando la nitroglicerina riescono nel piano.
Il "diavolo bianco" ritorna al villaggio vittorioso portando con sé i prigionieri e tutti festeggiano. Rivede i suoi familiari, Sultanet, di cui è innamorato, e anche il figlio Yusuf, avuto da una donna morta di parto. 
Il Re Shamil non appoggia questa volta Agi Murad che si è scagliato contro Ahmed Khan, sospettato di essere il capo dei traditori e così "il diavolo bianco" decide di andarsene, non prima di aver sposato Sultanet, desiderata anche da Ahmed Khan.
Ben presto viene catturato dai Russi e Ahmed Khan, d'accordo con Sergei, prende in ostaggio il figlio di Agi e Sultanet. 
Agi Murad viene invitato a scendere a patti con i Russi, ma non accetta di firmare nessun compromesso. 
I Russi sfruttano questa occasione per ricattare Agi Murad; ma proprio quando sta per firmare, si getta contro Sergei e fugge aiutato da Eldar.
Ahmed intanto minaccia di uccidere il bambino e Sultanet, per salvare il figlio del suo amato Agi Murad, accetta di sposare Ahmed, divenuto, in seguito all'avvelenamento di Shamil, il nuovo Re delle tribù caucasiche.
Proprio durante il matrimonio, Agi Murad, radunati molti uomini, fa irruzione nel villaggio e affronta in duello Ahmed.
Alla fine vince "il diavolo bianco" che può così sposarsi con Sultanet, per la gioia di tutto il popolo.

L'agonista dell'ormone di rilascio delle gonadotropine, più generalmente abbreviato in agonista GnRH (abbreviazione dalla terminologia inglese gonadotropin-releasing hormone) è una classe di farmaci sintetici a struttura peptidica, modellati sul GnRH, utilizzati per la terapia di alcune tipologie di tumori.
Interagiscono con il recettore dell'ormone di rilascio delle gonadotropine in qualità di superagonisti, portando ad un aumento del rilascio di LH ed FSH. Ciò causa una sottoregolazione di questi ormoni che induce un ipogonadismo che causa una diminuzione nella produzione di ormoni sessuali. Tale decremento del livello di ormoni sessuali risulta terapeutico al fine di curare alcune tipologie di tumori che coinvolgono la prostata, il cancro al seno e possono risultare utili nella terapia della pubertà precoce.

Vipsania Agrippina (in latino: Vipsania Agrippina; 23 ottobre 14 a.C. – Ventotene, 18 ottobre 33), meglio conosciuta come Agrippina maggiore (Agrippina maior, per distinguerla dalla figlia Agrippina minore), è stata una nobildonna romana, appartenente alla dinastia giulio-claudia.
Figlia di Giulia maggiore, a sua volta figlia del primo imperatore romano Augusto, e del generale Marco Vipsanio Agrippa, Agrippina maggiore andò in sposa all'età di circa vent'anni a Germanico Giulio Cesare, figlio adottivo del futuro imperatore Tiberio, a sua volta figlio adottivo ed erede di Augusto. Di nobili natali, fu anche una moglie e madre molto attiva: seguì il marito nelle sue campagne militari in Germania Magna e in Siria, dandogli nove figli, sei dei quali sopravvissero fino all'età adulta. Tra questi figli, celebri sono il futuro imperatore Caligola e Agrippina minore, moglie dell'imperatore Claudio e madre dell'imperatore Nerone. Dopo essere stata una delle donne più importanti dell'impero, cadde in disgrazia in seguito alla prematura morte del marito, avvenuta nel 19. Agrippina finì per inimicarsi il suocero Tiberio e il suo prefetto del pretorio Seiano e, a causa delle trame di quest'ultimo, fu esiliata a Ventotene, dove morì all'età di circa quarantasette anni.
Le principali fonti storiche su Agrippina maggiore sono quelle dei grandi annalisti e biografi imperiali romani: Tacito, che con i suoi Annales ci racconta la storia di Roma dal 14, anno della morte del primo imperatore, Augusto; Svetonio, che nelle sue Vite dei Cesari ci narra la storia dei primi dodici imperatori romani, compreso Giulio Cesare; Cassio Dione, che nella sua imponente opera, l'Historia romana, ci fa un resoconto cronologico di tutti i fatti accaduti dalla fondazione di Roma, nel 753 a.C., fino alla sua epoca nel 229 d.C., coprendo un arco temporale di quasi un millennio. Inoltre, un'opera autobiografica di Agrippina minore, figlia di Agrippina, raccontava le vicende della madre ma è andata perduta, anche se venne usata come fonte dagli altri autori.Considerata dagli scrittori antichi una donna di animo nobile e moralità impeccabile, è una delle poche esponenti delle famiglie imperiali romane ad aver goduto di buona reputazione sia nelle fonti a lei contemporanee sia in quelle postume.
Agrippina maggiore, nata come Vipsania Agrippina, era la quartogenita e seconda figlia femmina di Marco Vipsanio Agrippa e della sua terza moglie Giulia maggiore. Suoi fratelli erano Gaio, Lucio e Marco (in seguito adottati da Augusto) mentre sua sorella era Giulia minore. Dai precedenti matrimoni del padre aveva due sorellastre, Vipsania Agrippina e Vipsania Marcella, mentre dal precedente matrimonio della madre non aveva fratellastri. Da parte paterna non discendeva da una famiglia di nobili origini, infatti nessuno degli antenati di Agrippa viene ricordato. I suoi nonni materni erano invece l'imperatore Augusto e la sua seconda moglie Scribonia.
Nel 12 a.C., quando Agrippina aveva due anni, il padre morì, lasciando la moglie Giulia ancora incinta. Augusto diede sua figlia allora in sposa a Tiberio Claudio Nerone, che fu costretto a divorziare dalla precedente moglie, l'omonima sorellastra maggiore di Agrippina, Vipsania. I rapporti tra Giulia e Tiberio non erano però buoni e quest'ultimo decise nel 6 a.C. di lasciare Roma. Durante questo periodo Agrippina visse principalmente presso la nonna materna Scribonia fino a che, nel 2 a.C., quando aveva appena dodici anni, Agrippina vide la madre Giulia processata e condannata per adulterio; la figlia di Augusto divorziò quindi da Tiberio e venne esiliata dallo stesso imperatore sull'isola di Ventotene (allora Pandateria), dove la seguì anche Scribonia, sua madre. Agrippina andò dunque a vivere ad Anzio nella villa di Augusto, il quale si occupò personalmente della sua educazione.
In seguito alle morti dei fratelli maggiori di Agrippina, Gaio Cesare e Lucio Cesare, nel 4 d.C. Augusto adottò Agrippa Postumo, il terzo figlio di Agrippa, e Tiberio. Allo stesso tempo Augusto fece adottare Germanico al figlio Tiberio e, sempre nello stesso periodo, Agrippina andò in sposa allo stesso Germanico. Germanico apparteneva alla discendenza della sorella prediletta di Augusto, Ottavia minore: era infatti figlio di Antonia minore, figlia di Ottavia e Marco Antonio, e di Druso maggiore, generale di Augusto e fratello di Tiberio.
Dal matrimonio di Agrippina con Germanico nacquero in totale nove figli, di cui sei raggiunsero l'età adulta: Nerone Cesare (nel 6), Druso Cesare (nel 7), Tiberio Cesare (nel 10, morto appena nato), Gaio Cesare (nell'11, morto da bambino), Gaio Cesare (nel 12, conosciuto con il soprannome Caligola), una figlia senza nome (nel 13-14, morta appena nata), Giulia Agrippina (nel 15, conosciuta come Agrippina minore, futura madre dell'imperatore Nerone), Giulia Drusilla (nel 16) e Giulia Livilla (nel 18).
Dopo la nascita di Nerone, Druso, Tiberio e Gaio, e la morte di questi ultimi, Germanico partì per la Germania nel 12; Agrippina, tuttavia, dovette rimanere in Italia a causa della gravidanza e soggiornò ad Anzio, in una villa di Augusto, dove, nel mese di agosto, diede alla luce il figlio Gaio. Germanico tornò a Roma per un breve periodo poiché già all'inizio del 13 era di ritorno nel nord, in qualità di Governatore delle Gallie, accompagnato dai figli maggiori Nerone e Druso e dalla moglie. Nella primavera del 14 Agrippina era nuovamente incinta e partì dalla Gallia per stare al fianco del marito presso il Reno, dove lui stava conducendo delle spedizioni militari contro i Germani. Poco dopo fu raggiunta anche dal figlio Gaio, di ormai quasi due anni, che arrivava da Roma. Nel mese di agosto, la notizia della morte di Augusto giunse in Germania.La notizia della morte dell'imperatore agitò i militari e, mentre Agrippina soggiornava ad Ara Ubiorum (moderna Colonia), scoppiò una rivolta tra le legioni di Germania; Agrippina allora, nonostante preferisse rimanere accanto al marito, fu costretta da Germanico a lasciare il campo dei legionari insieme col figlio Gaio ancora infante, per andare presso i Treveri, nella Gallia Belgica. Su insistenza degli stessi legionari, che si vergognarono di aver fatto scappare Agrippina e le altre donne presso un popolo straniero, il piccolo Gaio fu riportato indietro, mentre la madre dovette rimanere nei territori treveri a causa di un'avanzata gravidanza. Secondo quanto riportato da Cassio Dione, però, i soldati avevano da subito preso come ostaggi Agrippina e il figlio, ma lasciarono andare lei poiché era incinta, mentre il piccolo Gaio fu rilasciato solo dopo che i soldati si accorsero che non avrebbero ottenuto nessun vantaggio nel perseguire la rivolta.
Agrippina diede alla luce una bambina che morì subito dopo il parto; la raggiunsero inoltre le notizie della morte della madre, morta di fame per ordine del nuovo imperatore Tiberio, e del fratello Agrippa Postumo, anche lui ucciso probabilmente su suo ordine. Intanto, nella primavera del 15, giungevano notizie in Gallia della guerra portata avanti da Germanico in Germania; si diffuse tra i soldati e i civili la voce che un esercito germanico aveva rotto le linee romane e si stava facendo strada verso il ponte sul Reno a Castra Vetera (moderna Xanten). Le armate si diressero verso il ponte per distruggerlo prima dell'arrivo dei Germani; tuttavia Agrippina, rendendosi conto che la distruzione del ponte sarebbe stata una condanna per tutti i soldati in ritirata, pose il ponte sotto la propria protezione personale e impedì che venisse distrutto. Quando i soldati romani tornarono vittoriosi dalla Germania, vennero accolti dalla moglie del loro comandante, che aveva fatto preparare cibo e medicamenti. Questo atto di coraggio, come viene descritto dagli storici antichi, fu compiuto mentre Agrippina era incinta; infatti, il 7 novembre dello stesso anno, diede alla luce una bambina ad Ara Ubiorum, Giulia Agrippina, conosciuta come Agrippina minore.La crescente popolarità di Agrippina e di Germanico risvegliò l'invidia di Tiberio e di sua madre, Livia Augusta; Agrippina stessa, d'altra parte, aveva molte motivazioni per odiare Tiberio, prime tra tutte le recenti uccisioni della madre e del fratello. Nel 16 nacque un'altra figlia, Giulia Drusilla, ad Ambitarvium, vicino Coblenza, e nel 17 tutta la famiglia tornò a Roma per la celebrazione del trionfo di Germanico, il 26 maggio.
Alla fine dello stesso anno Agrippina accompagnò il marito in Oriente, dove era stato inviato da Tiberio, e, dopo aver visitato la Dalmazia, Nicopoli, Atene ed Eubea, arrivò sull'isola di Lesbo dove, all'inizio del 18, diede alla luce la sua ultima figlia, Giulia Livilla. Sull'isola, Agrippina fu onorata con il soprannome greco karpophoros, epiteto di Demetra, divinità della fertilità. Dopo essersi rimessa dal parto, raggiunse il marito in Siria, dove Germanico era entrato in disaccordo con il legato Gneo Calpurnio Pisone, amico di Tiberio; Agrippina non tardò a inimicarsi la moglie di costui, Plancina. Tacito dice che la stessa Livia aveva ordinato a Plancina di tenere Agrippina sotto controllo per evitare che diventasse nuovamente un'eroina popolare, come era avvenuto sul ponte del Reno.Agrippina e Germanico si spostarono poi in Egitto, una provincia ricca e principale fonte del grano che arrivava nella Capitale. Germanico visitò quei territori senza consultare il padre e prese anche l'iniziativa di aprire i granai imperiali alla popolazione, che soffriva un periodo di carestia. Agrippina accompagnò il marito nel suo viaggio lungo il Nilo e insieme visitarono i monumenti dell'antico Egitto a Karnak e Luxor, facendosi tradurre i geroglifici e vestendosi alla maniera orientale. Tiberio, quando venne a sapere di tutto ciò, criticò pubblicamente Germanico per essere entrato nella provincia e per aver indossato vestiti indegni.Nel 19 Germanico e Agrippina tornarono ad Antiochia di Siria dove scoprirono che Pisone aveva annullato tutti gli ordini di Germanico; il generale, però, si ammalò e, sospettando che Pisone e Plancina lo avessero avvelenato, ordinò a Pisone di abbandonare il suo incarico e di lasciare l'Oriente. Malgrado ciò, le condizioni di Germanico si aggravarono e, dopo aver chiesto di vendicare la sua morte, parlò con Agrippina dicendole di lasciare da parte l'orgoglio e di non provocare persone più potenti di lei, per il bene suo e dei suoi figli. Germanico morì infine il 10 ottobre, all'età di 33 anni ad Antiochia.
La morte di Germanico sconvolse tutto l'impero, dal popolo che lo adorava alla moglie Agrippina; le statue degli dei vennero tirate giù in molte città, poiché la gente non voleva adorarli dopo che essi avevano lasciato morire l'amato erede al trono. Intanto iniziò anche a diffondersi la voce che Tiberio e Livia avessero ordinato a Pisone e Plancina di uccidere Germanico. Sebbene fosse ormai alle porte l'inverno, e quindi il mare era meno sicuro, Agrippina salpò per la Capitale con le ceneri del marito; dopo essersi fermata sull'isola di Corcira per qualche giorno, sbarcò a Brindisi all'inizio del 20 con i figli più piccoli, dove fu accolta da un'enorme folla e dai veterani del marito. Tiberio mandò una scorta imperiale per accompagnare le ceneri del figlio adottivo a Roma; lungo la via Appia si unirono al corteo Druso minore, fratello adottivo di Germanico, lo zio Tiberio Claudio Nerone e i due consoli Marco Valerio Messalla e Marco Aurelio Cotta Massimo Messalino, mentre il popolo porgeva i suoi omaggi ai resti dell'erede imperiale lungo tutto il percorso. Arrivata a Roma, Agrippina pose infine le ceneri del marito nel mausoleo di Augusto e fu acclamata "onore della patria". Il fatto che Tiberio e Livia non partecipassero alle cerimonie in onore di Germanico, così come la madre di lui, Antonia minore, probabilmente costretta dallo stesso imperatore, rafforzarono ancora di più l'idea di un coinvolgimento del Principe nella morte del figlio adottivo.
Pisone fu processato e, visto che Tiberio non gli aveva dato il suo appoggio, si suicidò prima di essere condannato; la moglie Plancina, invece, fu protetta da Livia, che le fece evitare la pena capitale. Dopo tre anni il figlio naturale dell'imperatore, Druso minore, morì per gli intrighi della propria moglie Claudia Livilla e del potente e ambizioso prefetto del pretorio Lucio Elio Seiano, che erano diventati amanti. Con la morte di Druso minore, il figlio maggiore di Agrippina, Nerone Cesare, iniziò a essere visto come il più probabile erede al principato e molti a Roma consideravano la stirpe di Germanico la più meritevole dell'impero.
Seiano, però, non vedeva di buon occhio l'ascesa di Agrippina e dei suoi figli e iniziò a riportare a Tiberio voci secondo cui la vedova di Germanico mirava a rimuoverlo dal trono per rimpiazzarlo con il proprio figlio. Preoccupato, l'imperatore diede a Seiano il permesso di rimuovere dalla vita pubblica le persone che appoggiavano Agrippina: Sosia Galla, amica di Agrippina, e il marito Gaio Silio, militare sotto Germanico, furono l'una esiliata e l'altro costretto al suicidio nel 24; anche Claudia Pulcra, cugina e carissima amica della nuora di Tiberio fu condannata, nonostante Agrippina avesse cercato di salvarla parlando anche con l'imperatore stesso, e morì in esilio nel 26. Quando poco dopo Agrippina si ammalò, l'imperatore andò a trovarla; in quell'occasione la donna cercò di rappacificarsi con Tiberio e gli chiese di potersi sposare nuovamente, probabilmente con Gaio Asinio Gallo; tuttavia l'imperatore, spaventato che il nuovo marito di Agrippina potesse diventare un rivale politico, non rispose alla richiesta. Quando poi, messa in allarme da un inviato di Seiano, Agrippina rifiutò del cibo offertole dall'imperatore pensando che fosse avvelenato, i rapporti fra i due si ruppero definitivamente. Tiberio volle comunque che si celebrasse nella Capitale il matrimonio tra Agrippina minore e Gneo Domizio Enobarbo, che aveva scelto personalmente per la nipote.
Nel 27 Agrippina e Nerone furono denunciati da Tiberio, attraverso una lettera, l'una di arroganza e altezzosità e l'altro di dissolutezza e amori perversi. Il Senato, non sapendo come agire per processare qualcuno con queste accuse, prese tempo e rimandò il giudizio, mentre il popolo dimostrava pubblicamente di ritenere le accusa false. Tiberio, allora, dichiarò che si sarebbe occupato di persona della faccenda. Agrippina e Nerone vennero quindi messi sotto arresto e relegati in una villa a Ercolano, sorvegliati da guardie; queste ultime, però, li spiavano per conto di Seiano, il quale, appena seppe che i due sarebbero potuti fuggire presso le legioni in Germania appellandosi al Senato e al popolo, decise di lanciare un nuovo attacco contro di loro nel 29. Il prefetto del pretorio riuscì a convincere il secondo figlio di Agrippina, Druso Cesare, a rivoltarsi contro la madre e il fratello Nerone, instigando la sua invidia verso il fratello, favorito della madre. Agrippina e Nerone vennero accusati di maiestas, furono presi in custodia, Nerone fu proclamato nemico pubblico e vennero entrambi condannati all'esilio. Durante una colluttazione con i soldati che la stavano portando via con la forza, Agrippina fu colpita così duramente che perse la vista da un occhio. Agrippina fu trasportata in un convoglio isolato con una scorta di militari, per evitare contatti con chiunque avessero potuto incontrare lungo la strada.
Agrippina fu relegata sull'isola di Pandataria, dove era stata anche la madre Giulia, mentre il figlio a Ponza. Le vere preoccupazioni che spinsero Tiberio all'esilio forzato e immediato di Agrippina e Nerone erano che i due potessero rifugiarsi presso le legioni in Germania, scatenando così una guerra civile, o che, dopo essersi rifugiati presso la statua di Augusto nel foro romano, invocassero in aiuto il Senato e soprattutto la plebe di Roma. Tiberio si avvicinò quindi al secondo figlio di Agrippina, Druso, e lo nominò suo successore per evitare che capeggiasse qualche sommossa contro di lui.
Nerone morì infine nel 31, suicidandosi o per ordine di Seiano; poco dopo, però, anche il prefetto del pretorio morì, condannato a morte dal Senato il 18 ottobre. Esattamente lo stesso giorno di due anni dopo morì anche Agrippina, di inedia probabilmente forzata dall'imperatore. Quello stesso anno morì infine anche Druso, il secondogenito di Agrippina, incarcerato nel Palatino.Dopo la sua morte, Tiberio disse di essere stato generoso con Agrippina per non averla condannata a morte e la accusò anche di dissolutezza e di adulterio con Gaio Asinio Gallo. Agrippina non venne condannata alla damnatio memoriae, ma il giorno del suo compleanno venne aggiunto nell'elenco dei dies nefasti. Quando nel 37 Tiberio morì e gli successe Caligola, il terzogenito di Agrippina, questi riportò le ossa della madre e del fratello maggiore a Roma e le seppellì nel Mausoleo di Augusto.
Agrippina è una delle 106 donne che l'autore tardo-medioevale Giovanni Boccaccio (1313-1375) descrive nella sua opera De mulieribus claris, una raccolta di biografie di donne famose, appartenenti al mito, alla classicità o alla sua contemporaneità; nell'opera, poiché godeva di una buona reputazione già negli autori classici, Agrippina maggiore viene rappresentata in contrapposizione alla cattiva luce in cui si trovava la figlia Agrippina minore.In età contemporanea, Agrippina appare sia nel romanzo Io, Claudio (1934) di Robert Graves sia nel suo adattamento televisivo Io Claudio imperatore, prodotto dalla BBC (1976), nel quale è interpretata da Fiona Walker. Nell'omonimo adattamento radio della BBC Radio 4 prende la voce di Hattie Morahan negli episodi "Tiberio" e "Seiano".È presente anche nella serie televisiva britannica The Caesars (1968) nella quale è interpretata da Caroline Blakiston.Agrippina è una delle 999 donne storiche presenti sull'Heritage floor dell'installazione artistica The Dinner Party, realizzata dall'artista femminista statunitense Judy Chicago tra il 1974 e il 1979 e attualmente esposta al Brooklyn Museum di New York.
(EN) Agrippina maggiore, su Enciclopedia Britannica, Encyclopædia Britannica, Inc.
Ha iniziato a giocare nella squadra della sua città dove è rimasto sino al 1969. Passato al Rosario Central arriva alla finale del campionato nazionale nel 1970. Viene così acquistato dall'Independiente dove in 5 anni, conquistato subito il campionato, vince 4 Coppe Libertadores, 3 Coppe Interamericane ed una Coppa Intercontinentale. In quest'ultima occasione è suo il gol della vittoria.
Finita l'esperienza nell'Independiente gioca le sue ultime stagioni in patria con il Racing Club de Avellaneda. Finisce la carriera all'estero: prima con i colombiani del Bucamaranga e poi con il CD Fas di El Salvador.
Ha fatto parte della nazionale argentina che ha partecipato ai mondiali del 1974. In totale ha vestito la maglia del suo paese 8 volte ma senza mai segnare.
(ES) Atlético Bucaramanga, su colombia.golgolgol.net. URL consultato il 15 maggio 2012 (archiviato dall'url originale l'8 maggio 2012).
Agustín Mario Cejas (Buenos Aires, 22 marzo 1945 – Buenos Aires, 14 agosto 2015) è stato un allenatore di calcio e calciatore argentino, di ruolo portiere.
Portiere dalla buona resistenza fisica, era bravo nelle uscite e giocava con sicurezza e tranquillità.
Cresciuto nelle giovanili del Racing Club di Avellaneda, vi debuttò a diciassette anni, dopo essersi seduto in panchina per la prima volta durante la Coppa Libertadores 1962. Si affermò come titolare nel 1964, vincendo il primo titolo nazionale due anni dopo; nel 1967 arrivò la doppietta Copa Libertadores-Coppa Intercontinentale. Nel 1970 si trasferì al Santos, in Brasile, con il quale rimase fino al 1975: il 1973 fu l'anno migliore, dato che oltre al campionato Paulista, il portiere vinse, a pari merito  con Atilio Ancheta, la Bola de Ouro, ovvero il trofeo riservato al miglior giocatore del campionato brasiliano. Nel 1975 passò all'Huracán, dove però rimase un solo anno, prima tornare in Brasile, al Grêmio. Nel 1977 fece invece ritorno al Racing, società con la quale stabilì il primato di presenze, segnando la numero 313 al termine della stagione 1980. L'anno successivo chiuse la carriera al River Plate, facendo da riserva a Ubaldo Fillol.
Nel 1963 partecipa con la selezione argentina al torneo calcistico dei IV Giochi panamericani, ottenenendo il secondo posto finale.Giocò le Olimpiadi di Tokyo 1964 con l'Argentina, giocando due partite e subendo quattro reti, proseguendo la carriera in Nazionale fino al 1969; in tutto conta undici presenze a livello internazionale.
(PT) Agustín Cejas, su Futpedia.globo.com, Globo Comunicação e Participações SA (archiviato dall'url originale il 2008-2011).
Agustín García Íñiguez conosciuto come Agus (Bonete, 3 maggio 1985) è un calciatore spagnolo, difensore degli Houston Dynamo.

La sindrome da immunodeficienza acquisita (da cui l'acronimo SIDA utilizzato nei Paesi di lingua francese, spagnola e portoghese, di rado in italiano; in inglese Acquired Immune Deficiency Syndrome, da cui l'acronimo AIDS, normalmente utilizzato anche in italiano) è una malattia del sistema immunitario umano causata dal virus dell'immunodeficienza umana (HIV).La malattia interferisce con il sistema immunitario limitandone l'efficacia, rendendo le persone colpite più suscettibili alle infezioni, in particolare a quelle opportunistiche, e allo sviluppo di tumori. Questa vulnerabilità aumenta con il progredire della malattia. L'HIV si trasmette in molti modi, ad esempio tramite i rapporti sessuali, trasfusioni di sangue contaminato e aghi ipodermici e tramite trasmissione verticale tra madre e bambino durante la gravidanza, il parto e l'allattamento al seno.Il virus e la malattia sono spesso indicati insieme come HIV/AIDS. La malattia è un importante problema sanitario in molte parti del mondo e la sua diffusione è considerata una pandemia. Nel 2009, l'Organizzazione Mondiale della Sanità (OMS) stima che vi siano 33,4 milioni di persone nel mondo che vivono con l'HIV/AIDS, con 2,7 milioni di nuove infezioni HIV all'anno e 2,0 milioni di decessi annuali a causa di AIDS. Secondo il rapporto UNAIDS 2009, in tutto il mondo vi sono state circa 60 milioni di persone contagiate sin dall'inizio della pandemia, con circa 25 milioni di morti e 14 milioni di bambini orfani nel Sudafrica.La ricerca genetica indica che l'HIV abbia avuto origine in Africa centro-occidentale nel corso del ventesimo secolo. L'AIDS è stato individuato dal Centers for Disease Control and Prevention (CDC) nel 1981 e la sua causa, l'HIV, è stata identificata nel 1983. Dopo una lunga controversia la comunità scientifica ha ritenuto che Robert Gallo e Luc Montagnier, con i rispettivi gruppi di ricerca, abbiano entrambi contribuito al raggiungimento di tale risultato.
Anche se i trattamenti per l'HIV/AIDS possono rallentare o arrestare il decorso della malattia, non vi è cura conosciuta o vaccino contro l'HIV. Il trattamento antiretrovirale riduce sia i morti che le nuove infezioni, ma questi farmaci sono costosi e non sono disponibili in tutti i paesi. A causa della difficoltà nel trattamento delle infezioni da HIV, la prevenzione è un obiettivo chiave per il controllo dell'AIDS.
L'HIV deriva dal relativo virus di immunodeficienza delle scimmie (SIV), che infetta alcuni primati in Africa. Vi sono prove che gli esseri umani che partecipano ad attività di caccia e di vendita di pelli di scimmia, abbiano contratto occasionalmente il SIV. Tuttavia, solo alcune di queste infezioni sono state in grado di causare epidemie nell'uomo e tutte si sono verificate tra la fine del XIX e l'inizio del XX secolo. Per spiegare la nascita di epidemie di HIV negli umani solo da quel momento, vi sono diverse teorie: cambiamenti sociali dopo il colonialismo, la trasmissione tramite vaccinazioni contro il vaiolo con aghi non sterili e la prostituzione con la concomitante alta frequenza di malattie ulcerative dei genitali (come la sifilide) nelle nascenti città coloniali.
L'AIDS è stato riconosciuto per la prima volta il 5 giugno 1981, quando i CDC di Atlanta registrarono casi sospetti di polmonite da Pneumocystis carinii in cinque uomini omosessuali a Los Angeles. In principio, il CDC non aveva dato un nome ufficiale alla malattia e spesso faceva riferimento ad essa per mezzo delle malattie che sono state associate ad essa, ad esempio, linfoadenopatia.In generale la stampa coniò il termine GRID che stava per Gay-related immune deficiency. Il CDC, in cerca di un nome, osservò che le comunità infette apparentemente fossero limitate a quelle degli haitiani, degli omosessuali, degli emofiliaci e degli eroinomani, coniò il termine di "malattia 4H". Tuttavia, dopo aver stabilito che l'AIDS non era limitato a quelle sole comunità, il termine AIDS venne introdotto nel luglio 1982 e utilizzato come corretta definizione della malattia dal settembre di quell'anno.La identificazione positiva del virus HIV-1 viene dal Congo nel 1959 e gli studi genetici del 1960 indicano che il virus è passato nella popolazione umana dagli scimpanzé circa cinquant'anni prima. Uno studio del 2007 afferma che un ceppo di HIV-1, probabilmente spostato dall'Africa ad Haiti, è entrato negli Stati Uniti intorno al 1969. Lo stesso gruppo di ricerca ha rilanciato tale conclusione nel 2016 con uno studio genetico.Il 2 ottobre 1985 morì l'attore omosessuale statunitense Rock Hudson, il primo personaggio famoso a confessare pubblicamente di essere malato di AIDS, che gli era stata diagnosticata l'anno precedente. Un'altra vittima degna di nota fu Nicholas Eden, membro gay del Parlamento inglese e figlio del defunto primo ministro del Regno Unito Anthony Eden. Il virus ha provocato forse la sua più celebre vittima il 24 novembre 1991, quando la rockstar Freddie Mercury, cantante e frontman dei Queen, morì per una malattia correlata all'AIDS dopo aver annunciato la malattia soltanto il giorno precedente. Tuttavia la diagnosi gli era stata fatta già nel 1987. Una delle prime vittime eterosessuali fu Arthur Ashe, tennista statunitense, diagnosticato come positivo all'HIV, il 31 agosto 1988, dopo aver contratto il virus da trasfusioni di sangue durante un intervento chirurgico al cuore.Nel 1996 si ebbe una svolta quando fu messa in commercio la prima terapia che arrestava gli effetti mortali del virus: la mortalità, nel corso degli anni successivi e degli sviluppi farmacologici, decrebbe drasticamente, ma in contemporanea il virus raggiunse alcuni paesi più poveri del terzo mondo, dove milioni di persone sono decedute nell'impossibilità di accedere alle costose cure.
La pandemia di AIDS può anche essere vista come diverse epidemie di sottotipi distinti. I fattori principali della sua diffusione sono la trasmissione sessuale e la trasmissione verticale da madre a figlio alla nascita e attraverso il latte materno. Nonostante il recente miglioramento all'accesso al trattamento antiretrovirale, in molte regioni del mondo, la pandemia di AIDS ha coinvolto circa 2,1 milioni (range tra gli 1.900.000 e i 2.400.000) di persone nel 2007, di cui circa 330.000 erano bambini sotto i 15 anni. A livello globale, si stima che 33,2 milioni di persone vivevano con l'HIV nel 2007, di cui 2,5 milioni di bambini. Si stima che circa 2,5 milioni (range tra gli 1.800.000 e i 4.100.000) di persone siano state contagiate nel 2007, tra cui 420.000 bambini.L'Africa subsahariana rimane di gran lunga la regione più colpita. Nel 2007 si stimava che lì ci fossero il 68% di tutte le persone che vivono con l'AIDS e il 76% di tutte le morti per AIDS, con 1,7 milioni di nuove infezioni. A differenza di altre regioni, la maggior parte delle persone che vivevano con l'HIV nell'Africa sub-sahariana nel 2007 erano donne (61%). La prevalenza sugli adulti nel 2007 era stata stimata al 5,0% e l'AIDS continua ad essere la principale causa di mortalità in questa regione.Il Sudafrica ha la più grande popolazione di pazienti affetti da HIV nel mondo, seguito da Nigeria e India. Il Sud e Sud-Est asiatico sono le seconde regioni più colpite. L'India ha circa 2,5 milioni di infetti e la prevalenza negli adulti è stimata nello 0,36%. L'aspettativa di vita è diminuita drammaticamente nei paesi più colpiti; per esempio, nel 2006 è stato stimato che era scesa da 65 a 35 anni in Botswana.Negli Stati Uniti, le giovani donne afro-americane sono a rischio particolarmente elevato per l'infezione da HIV. Gli afro-americani rappresentano il 10% della popolazione, ma possiedono circa la metà dei casi di HIV/AIDS a livello nazionale. Questo è dovuto in parte alla mancanza di informazioni sull'AIDS, nonché di un accesso limitato alle risorse sanitarie e una maggiore probabilità di rapporti sessuali con partner a rischio.Ci sono anche differenze geografiche nella prevalenza AIDS negli Stati Uniti, è infatti più comune nelle grandi aree metropolitane della costa orientale e nella California e nelle aree urbane del profondo sud. Circa 1,1 milioni di persone vivono con l'HIV/AIDS negli Stati Uniti e più di 56.000 nuove infezioni si verificano ogni anno.Nei paesi dell'Europa dell'Est e dell'Asia centrale si stima che vi siano, nel 2010, 1,5 milioni di persone sieropositive e che nello stesso anno 160.000 siano stati i nuovi casi di infezione e 90.000 i decessi a causa dell'AIDS. Dal 2001, la prevalenza dell'HIV in questi paesi è aumentata del 250%, rendendo la regione quella con l'epidemia a più rapida espansione al mondo.Il rischio di contrarre l'HIV per esposizione professionale negli operatori sanitari è relativamente basso ed è stimato tra lo 0,09 e lo 0,3%. Questo rischio è di molto aumentato nei paesi in via di sviluppo, sia a causa della scarsa attenzione al problema e sia per la mancanza di adeguate profilassi post-esposizione. Uno studio condotto in Zambia ha evidenziato come la categoria degli infermieri sia a più alto rischio di infortunio. Il tasso medio annuo di contaminazioni accidentali con liquidi biologici era di 1,3 infortuni medi per lavoratore. Correlando questi dati all'alta prevalenza di affetti da HIV tra la popolazione di quel luogo, si può intuire il rischio di trasmissione del virus.
HIV è un retrovirus del genere lentivirus, caratterizzato cioè dal dare origine a infezioni croniche, che sono scarsamente sensibili alla risposta immunitaria ed evolvono lentamente ma progressivamente e che, se non trattate, possono avere un esito fatale. In base alle conoscenze attuali, HIV è suddiviso in due ceppi: HIV-1 e HIV-2. Il primo dei due è prevalentemente localizzato in Europa, America e Africa centrale. HIV-2, invece, si trova per lo più in Africa occidentale.Le cellule bersaglio di HIV sono quelle ricche di recettori CD4, in particolare alcuni linfociti chiamati CD4+, che hanno un ruolo particolarmente cruciale nel sistema immunitario: sono infatti dei veri e propri "direttori d'orchestra" che attivano di volta in volta settori diversi delle difese a seconda del tipo di ospite indesiderato con cui vengono a contatto (batteri, virus, protozoi, funghi, vermi, cellule tumorali, ecc.).
Dagli inizi dell'epidemia, sono state individuate principalmente tre vie di trasmissioni dell'HIV, tutte riguardanti la penetrazione diretta di sangue o altre secrezioni infette nel circolo ematico di un soggetto sano.HIV è un virus a bassa contagiosità, che per trasmettersi ha bisogno di un'elevata concentrazione di particelle virali vitali. Tale condizione si realizza pressoché esclusivamente nel sangue e nelle secrezioni genitali, in particolare lo sperma; in misura minore, ma comunque sufficiente, nelle secrezioni vaginali. Altre secrezioni contengono HIV a bassa concentrazione, ma l'esperienza e numerosi studi sperimentali escludono la trasmissibilità tramite tali veicoli, salvo situazioni del tutto eccezionali, come il miscuglio con abbondante sangue.
L'immissione di sangue infetto nel circolo di un soggetto sano genera un'infezione pressoché certa. Questo tipo di contagio è stato molto frequente prima della messa a punto del test HIV, tramite trasfusioni di sangue infetto (ad esempio per pazienti emofiliaci), trapianti di organi di donatori infetti e accidentali casi di ferimento con strumenti quali rasoi, aghi (anche da tatuaggio) o bisturi appena venuti in contatto con materiale infetto, soprattutto in ambito professionale (incidenti di laboratorio). L'esclusione sistematica dalle donazioni dei soggetti infetti e la sterilizzazione di tutti gli strumenti che entrano in contatto col sangue ha reso questo tipo di contagio prettamente episodico.Lo scambio di sangue fu inoltre responsabile dell'esplosione dell'epidemia tra tossicodipendenti da eroina, tramite lo scambio di siringhe usate. Tale contagio, legato a pratiche molto diffuse di condivisione della droga e della siringa tra gruppi di giovani in momenti di aggregazione, rappresentò negli anni ottanta la principale forma di contagio in paesi mediterranei quali la Spagna, l'Italia, la Iugoslavia. Il crollo dell'uso dell'eroina nei paesi occidentali ha drasticamente ridotto l'incidenza di questa forma di contagio in tali zone, sebbene restino a rischio ampie fasce di consumatori concentrati soprattutto nell'Europa dell'est e nei paesi emergenti dell'Asia.
Oggi la maggior parte delle nuove infezioni del virus dell'HIV avviene attraverso rapporti sessuali penetrativi non protetti, sia etero che omosessuali.Le secrezioni genitali possono infatti avere carica virale elevata e la dinamica della penetrazione favorisce la microfessurazione delle mucose genitali, di per sé già congeste durante l'atto, attraverso le quali il virus può entrare nel circolo dell'individuo sano. Lo sperma è mediamente più infettante delle secrezioni vaginali, perché oltre al virus libero può contenere linfociti infetti; inoltre esso può rimanere anche a lungo a contatto con le mucose vaginali o rettali. La donna diventa più infettante in presenza di sangue mestruale, infezioni o infiammazioni vaginali.I rapporti anali rappresentano un maggior rischio di contagio, per la maggiore facilità con cui creano microtraumi e per la natura della mucosa rettale, strutturalmente meno idonea a contrastare l'impianto dell'infezione.Lo stesso pene è dotato di mucose che possono presentare ulcere e piaghe dovute ad altri tipi di patologie, e che possono lacerarsi durante i rapporti sessuali entrando in contatto con sangue e secrezioni infette, rendendo rischioso quindi anche il ruolo attivo. L'ispessimento della pelle in seguito alla circoncisione abbassa notevolmente (ma non esclude) i rischi di tale tipo di contagio.Il preservativo, impedendo il contatto tra mucose genitali e secrezioni potenzialmente infette, è un presidio sanitario di provata efficacia: il suo uso corretto rende il sesso sicuro e impedisce il contagio da tutte le malattie sessualmente trasmissibili, benché alcuni studiosi tra cui Edward Green abbiano obiettato che, pur con l'uso di preservativi, la gran parte degli sforzi internazionali per contenere la pandemia, in particolare nei paesi emergenti, sarebbe fallita. Il preservativo come mezzo di prevenzione, a parere di costoro, sarebbe poco utile poiché spingerebbe gli individui ad assumere maggiori rischi nei rapporti sessuali generando un falso senso di protezione (atteggiamento definito di "compensazione del rischio" o "disinibizione"). È stato osservato che la riduzione del rischio derivante dall'uso del preservativo è decisamente prevalente, anche se paragonata all'eventuale disinibizione sessuale, scenario teoricamente possibile ma mai provato in modo empirico.
Le pratiche di sesso non penetrativo non possono essere definite prive di rischi in assoluto, sebbene le segnalazioni di contagio sicuramente attribuibili ad esse abbiano un valore del tutto aneddotico e di eccezionale rarità.Non esistono dimostrazioni della contagiosità mediante fellatio: esiste sicuramente una plausibilità biologica del contagio, ma l'esperienza medica parla di un rischio ridotto. In ogni caso la pratica può essere rischiosa solo se sperma infetto entra a contatto con ferite, mucose lacerate (anche microlacerate) o ulcerate della bocca. Il rischio è oggettivamente nullo in assenza di contatto con lo sperma o per chi riceve la fellatio, anche se chi la pratica è un sieropositivo contagioso. L'uso del preservativo annulla qualsiasi possibilità di contagio.Stesse considerazioni valgono per il cunnilingus, anche se non esistono sufficienti casi accertati di contagio attraverso questa pratica sessuale. La minore concentrazione di virus nelle secrezioni vaginali rendono le possibilità di contagio estremamente basse, mentre la presenza di sangue mestruale è invece rischiosa. Barriere di lattice (come la superficie di un profilattico aperto con un taglio longitudinale) o di pellicola plastica eliminano qualsiasi rischio.Rimming, fist fucking e golden shower possono essere teoricamente foriere di contagio HIV solo se tracce di sangue o di sperma infetto entrano in contatto con ferite, ulcerazioni o piaghe della pelle o delle mucose di una persona sana. Si tratta di una considerazione generale che vale per qualsiasi tipo di contatto, anche accidentale. I tessuti permeabili e particolarmente irrorati da vasi sanguigni delle congiuntive della cornea pare invece che siano permeabili anche in assenza di ferite. La pelle è una barriera efficace al virus e nemmeno graffi superficiali o pellicine alzate permettono al virus di entrare nella circolazione sanguigna.
La trasmissione del virus da madre a figlio può essere una derivazione del contagio sanguigno, in utero attraverso il cordone ombelicale, oppure durante il parto o l'allattamento. Sia il liquido amniotico che il latte materno hanno infatti un'alta concentrazione di virus. In assenza di trattamento, il tasso di trasmissione tra madre e figlio è del 25%.Tuttavia, laddove un trattamento sia effettuato in combinazione con l'effettuazione di un parto cesareo, e con alcune di settimane di terapia farmacologica per il neonato, il rischio è stato ridotto all'1%.Un sieropositivo che vuole diventare padre con una compagna sieronegativa rischia di infettare la compagna, ma se essa non viene contagiata non c'è pericolo per il nascituro: l'infezione si trasmette infatti solo da madre a figlio e non dal padre. Esistono dei procedimenti per escludere la contagiosità del seme (il cosiddetto "lavaggio dello sperma") e permettere una fecondazione in tutta sicurezza per la madre.
L'HIV è stato trovato nella saliva, lacrime e urina di individui infetti, ma vista la bassa concentrazione del virus in questi liquidi biologici, il rischio di trasmissione è considerato trascurabile. Lo stesso vale per tosse, sudore, muco e feci.Il virus non si trasmette tramite contatti come strette di mano, abbracci, baci, morsi, graffi né tramite l'uso di rasoi o spazzolini da denti di persone sieropositive (se privi di tracce ematiche), anche se è comunque sempre consigliabile l'uso di strumenti di igiene personale individuali. Nulla è la possibilità di contagio tramite vestiti, asciugamani, lenzuola, né tramite bicchieri, piatti o posate e in generale in tutti quei rapporti legati al vivere sotto uno stesso tetto.Le zanzare, da sempre sospettate di essere un possibile veicolo di infezione, in realtà sono sostanzialmente innocue, sia perché il virus non si può replicare all'interno delle ghiandole salivari dell'insetto (trasmissione biologica) sia per via della bassissima probabilità di infezione. La zanzara femmina (il maschio non punge) dopo aver nutrito le uova nel proprio addome con il sangue aspirato, riposa per circa 24 ore, tempo sufficiente alla scomparsa del virus dall'insetto madre. Anche qualora la zanzara punga due individui in successione di cui il primo sieropositivo, anche se altamente infetto e anche se con ripetute punture, la possibilità di contagio (trasmissione meccanica) è nulla perché il canale attraverso cui viene iniettata la saliva e quello attraverso il quale viene prelevato il sangue sono due condotti differenti, non in comunicazione tra di loro. Un discorso analogo può essere fatto anche per altri artropodi ematofagi come pulci, zecche e cimici. La credenza che le zanzare siano veicolo di contagio è diffusa nei paesi meno sviluppati. Le zanzare sono in effetti responsabili della trasmissione di altre patologie a eziologia virale come per esempio dengue e febbre gialla.
Una volta entrato nel circolo sanguigno dell'ospite non infetto HIV ricerca alcune particolari cellule in cui può riprodursi. Per farlo utilizza una glicoproteina che sporge sulla superficie della sua membrana esterna, la gp120, la quale è un recettore per le cellule bersaglio, mentre un'altra proteina, la gp41, serve per fondere la membrana del bersaglio e permettere al virus di penetrare al suo interno.
Una volta entrato nella cellula, HIV, tramite alcuni enzimi contenuti nella sua struttura, integra il proprio genoma (RNA) con quello della cellula ospite trascrivendolo in DNA. Gli enzimi coinvolti in questa fase si chiamano trascrittasi inversa e integrasi. Si tratta di un processo molto importante per il virus, poiché "mascherandosi" all'interno del DNA diventa di fatto inattaccabile dalle difese immunitarie e dalle terapie farmacologiche: è questa la caratteristica principale del processo biologico dei retrovirus.A questo punto HIV può avviare subito la replicazione virale o può restare inattivo dentro la cellula, costituendo un serbatoio ineliminabile, che garantisce al virus la sopravvivenza nell'organismo ospitante a tempo indeterminato, per l'intera durata della vita del soggetto. Quando il virus si attiva (per ragioni non completamente chiarite, ma legate comunque all'entrata in attività della cellula ospite e quindi sistema immunitario) obbliga la cellula ospitante a produrre al suo interno le proteine e l'acido nucleico virale (RNA) che, come un puzzle, si assemblano all'interno della stessa cellula fino a creare virioni completi. L'enzima che modella le macroproteine in una forma idonea a dare vita a nuovo virus è chiamato proteasi.I nuovi virioni vengono quindi espulsi dalla cellula per gemmazione e immessi nel sistema circolatorio. Nell'uscire essi formano le proprie membrane esterne (pericapside) col materiale della cellula che li ha prodotti e creano una sorta di lacerazioni nella membrana cellulare ospitante che provocano la morte della cellula. È quindi il processo replicativo, non l'ingresso o la permanenza del virus nella cellula, che è dannoso. Le terapie farmacologiche odierne mirano infatti a inibire la replicazione e l'aggancio di nuovi bersagli agendo sulle proteine e sugli enzimi del virus, non eliminando il virus.
Una piccola minoranza di autori ha messo in discussione, con argomentazioni che sono però state ripetutamente dimostrate essere prive di fondamento scientifico, biologico o clinico, la connessione tra HIV e AIDS, l'esistenza del virus, o la validità delle attuali metodologie diagnostiche. Queste considerazioni hanno ricevuto forti smentite dalla comunità medica internazionale e dall'evidenza scientifica oggettiva.L'emergere di tali idee "negazioniste" ha portato quindi, da parte di oltre 5.000 tra medici e scienziati (tra cui 11 vincitori di Premio Nobel), alla sottoscrizione dell'importante documento noto come Dichiarazione di Durban, nel quale si afferma che il legame causale tra HIV e AIDS è "chiaramente definito, esaustivo e inequivocabile".Una teoria controversa nota come teoria del vaccino orale antipolio sull'origine dell'AIDS suggerisce che l'epidemia di AIDS sia stata involontariamente avviata alla fine del 1950 nel Congo Belga dal ricercatore Hilary Koprowski che stava sperimentando un vaccino contro la poliomielite. La comunità scientifica ha dichiarato che le prove disponibili non supportano questa teoria.
In assenza di terapie l'infezione da HIV evolve inesorabilmente verso uno stato di malattia e la morte: in questo l'AIDS ha rappresentato un'epidemia molto più temibile di altre epidemie dell'era moderna, pari in termini di incidenza di persone colpite a quella della tubercolosi, della lue o del vaiolo, ma caratterizzata da una mortalità del 100%, pur nella variabilità dei tempi di sviluppo della malattia (da pochi anni a più di un decennio dal contagio).
Per fini pratici l'infezione venne suddivisa in tre stadi, di facile applicazione, ma estremamente grossolani: infezione acuta, stadio di latenza clinica e stadio sintomatico. Solo con l'ultimo stadio, in cui la sindrome inizia a manifestarsi con infezioni opportunistiche, si parla di immunodeficienza e quindi di AIDS. Con le moderne terapie, anche in caso di AIDS conclamato, è diventata possibile una regressione tra le fasi, rendendo di fatto obsoleta tale distinzione, che comunque viene ancora oggi tenuta in conto per ragioni storiche e pratiche.I linfociti perduti per via della replicazione dell'HIV vengono ricostruiti dall'organismo ma, a lungo andare, le quantità sempre maggiori di virus immessi nel sistema circolatorio ne infettano un numero sempre in crescita, portando la loro quantità inesorabilmente al di sotto di una soglia critica (<200 per microlitro di sangue, a fronte di 1200-600/μl in un individuo sano), che rende di fatto l'organismo attaccabile con successo da qualsiasi agente patogeno.Oggi l'avanzamento dell'infezione viene calcolato misurando la quantità media di copie di virus presente per millilitro di sangue ("carica virale") e la quantità di danno provocato dalla replicazione in termini di scomparsa dei linfociti CD4+. La misurazione di questi parametri si è rivelata particolarmente utile, anche perché indipendente dalle manifestazioni cliniche: non è infatti eccezionale riscontrare gravi quadri di immunocompromissione in assenza di sintomi clinici rilevanti.Un'alta carica virale indica un'intensa attività replicativa dell'HIV e quindi un'elevata distruzione di linfociti CD4+; tale dato esprime la velocità con cui l'infezione corre verso l'AIDS. La conta dei linfociti CD4+ presenti nel sangue indica invece il grado di compromissione del sistema immunitario e, combinata col dato precedente, può permettere una stima dei tempi entro i quali si raggiungerà una soglia critica e quindi uno sviluppo della sindrome di immunodeficienza.Il tasso di progressione clinica della malattia varia notevolmente tra persone e ha dimostrato di essere influenzato da molti fattori, come la suscettibilità dell'ospite, la funzionalità immunitaria, l'assistenza sanitaria e le possibili co-infezioni e quale particolare ceppo del virus è coinvolto.
Il primo stadio, di infezione acuta, è caratterizzato da una rapida e imponente replicazione del virus che non trova alcun ostacolo. In tale fase la carica virale può raggiungere valori pari a milioni di copie di RNA/mL.Se l'infezione è stata contratta per inoculazione di sangue infetto nel torrente circolatorio (trasfusione di sangue infetto, trapianto di organi, uso promiscuo di siringhe, punture accidentali con materiale infetto quali aghi o bisturi, trasmissione materno-fetale) il virus si dirige direttamente verso i centri linfatici e qui infetta le cellule CD4+, avviando la moltiplicazione.Diverso è il caso della trasmissione per via sessuale, quando il virus è probabile che infetti inizialmente le cellule linfatiche delle mucose interessate, vaginali o rettali. Qui HIV compie i primi cicli replicativi finché raggiunge la carica virale sufficiente per abbandonare le mucose e raggiungere i linfonodi corrispondenti.Non tutte le cellule infettate nella fase acuta avviano la replicazione virale: HIV costituisce infatti un serbatoio di cellule latentemente infette in cui integra il proprio codice biologico in quello dell'ospitante, "mascherando" il proprio RNA in DNA e diventando di fatto invisibile per il sistema immunitario e per le terapie. Si tratta questa di una caratteristica peculiare dei retrovirus, che ne garantisce la sopravvivenza nel corpo dell'individuo infetto in tutto l'arco della sua vita.L'infezione acuta è quindi caratterizzata da tre caratteristiche: elevata replicazione virale e conseguente distruzione di cellule CD4+, costituzione del serbatoio di cellule latentemente infette.In circa la metà dei casi l'infezione acuta è asintomatica e, anche quando è caratterizzata da sintomi, il quadro clinico è poco specifico, facilmente confondibile con una sindrome influenzale protratta. Un 20-30% di casi mostra un quadro clinico più complesso e sospetto, con febbre protratta e non altrimenti interpretabile, manifestazioni esantematiche simil-morbillose, linfonodi ingrossati, quadri meningei che indicano la presenza di HIV nel sistema nervoso centrale.
La fase acuta viene interrotta dalla comparsa della risposta immunitaria, che richiede circa 2-8 settimane e interessa sia umorale che quella cellulo-mediata, attraverso la produzione di anticorpi anti-HIV e linfociti citotossici. I primi in particolare inattivano un'alta quantità di virus libero immesso nel sistema circolatorio.La fine della fase acuta quindi mostra un'importante riduzione della carica virale, la ripresa del numero dei linfociti CD4+ e la scomparsa dei segni clinici, se presenti. La rilevazione di anticorpi anti-HIV è riscontrabile con uno specifico test ELISA (Enzyme-Linked ImmunoSorbent Assay), il test HIV. I soggetti positivi al test sono definiti sieropositivi. La sieropositività è una condizione che, stanti le conoscenze mediche odierne, perdura per tutta la vita di chi ha contratto l'infezione, indipendentemente dallo stadio e dal grado di immunodeficienza, ed esprime l'avvenuto contagio e il perdurare dell'infezione.La fase di latenza clinica (o cronica), in assenza di terapie può durare da qualche anno a oltre 15. Dal punto di vista clinico le condizioni del soggetto sono per lo più stabili, ma dal punto di vista virologico la replicazione persiste, in particolare nei tessuti linfatici, sebbene tenuta sotto controllo dalla risposta immunitaria. Il tessuto linfatico che ospita la replicazione va però incontro a un progressivo deterioramento, che nel tempo compromette la capacità di reintegrare i linfociti distrutti dal virus. Inoltre, le frequenti mutazioni del virus portano alla comparsa di nuove popolazioni virali diverse da quella originale, alle quali il sistema immunitario è continuamente sollecitato ad adeguarsi.
Gradualmente la carica virale riacquista forza, mentre resta progressivo e costante l'assottigliamento dei livelli di linfociti CD4+ presenti nel sangue. Quando il numero di linfociti scende al di sotto di una soglia critica (tra 400/μL e 200/μL, a fronte di un valore di 1200-600/μL in un individuo sano), l'organismo non riesce più a difendersi da una serie di microrganismi scarsamente patogeni in condizioni normali, detti opportunisti, tra cui tutta una serie di ospiti abituali e del tutto innocui dell'organismo (virus, batteri, funghi e protozoi), più raramente acquisiti con metodi occasionali. L'opportunità che questi organismi hanno di sviluppare una malattia, e trasformarsi quindi in patogeni, è fornita dal basso numero di linfociti CD4+.Per alcuni microrganismi è sufficiente un grado molto limitato di immunodeficienza e le infezioni che portano sono le prime a manifestarsi, altri richiedono una compromissione più severa. Sintomi comuni sono febbre, sudorazione specie notturna, ingrossamento ghiandolare, tremore, debolezza e perdita di peso.Alcune infezioni opportunistiche e alcuni tumori, come il sarcoma di Kaposi sono ormai sintomi ben noti della possibile infezione da AIDS. Senza terapie il numero dei linfociti CD4+ si erode inesorabilmente e le infezioni opportunistiche si susseguono una dopo l'altra, magari con pause di benessere tra l'una e l'altra grazie a cure farmacologiche. È comunque solo questione di tempo, e lo scarto tra la prima infezione e il decesso variava entro sei mesi e tre anni, in cui l'individuo andava incontro a infezioni sempre più severe e ravvicinate, che portavano a un progressivo e inarrestabile decadimento generale, letale al 100%.Le principali patologie polmonari sono la polmonite da Pneumocystis jirovecii e la tubercolosi (che può evolvere in extrapolmonare). Le infezioni del tratto gastro-intestinale comportano esofagiti e diarrea cronica. Tra le principali patologie neurologiche vi sono la toxoplasmosi, la leucoencefalite multifocale progressiva e la demenza HIV-correlata. Aumenta inoltre il rischio di sviluppare varie forme di tumore come il Sarcoma di Kaposi, i tumori del cervello e i linfomi.
Oggi i farmaci, sebbene incapaci di eliminare il virus, ne impediscono la replicazione, cambiando completamente la prognosi degli ammalati. Persone sieropositive che avevano già sperimentato un'infezione opportunistica e gravi stadi di immunodeficienza sono riusciti a recuperare un buon numero di linfociti CD4+ e godono di buona salute, nonostante figurino statisticamente tra i casi di AIDS conclamato. Per queste ragioni la suddivisione in stadi tradizionale oggi non corrisponde all'attuale contesto clinico e terapeutico dell'infezione, basandosi piuttosto su dati oggettivi quali il numero dei linfociti CD4+ e l'entità della carica virale.Si ritiene che il trattamento terapeutico denominato HAART consenta un incremento dell'aspettativa di vita medio attorno ai 30 anni o, secondo alcuni studi, fino ai 40-50.
La diagnosi di AIDS in una persona infetta da HIV si basa sulla presenza di alcuni precisi segni o sintomi e su alcuni esami di laboratorio. Il test dell'HIV viene consigliato a tutti gli individui a rischio, includendo tutti coloro a cui viene diagnosticata una malattia a trasmissione sessuale. In molti aree del mondo, un terzo dei portatori di HIV scopre la sua condizione solo in una fase avanzata della malattia, quando ormai i segni di una grave immunodeficienza sono diventati evidenti.
Molte persone non sanno di essere infette da HIV. Meno dell'1% della popolazione sessualmente attiva urbana in Africa è stato testato e questa proporzione è ancora più bassa nelle popolazioni rurali. Inoltre, solo lo 0,5% delle donne in gravidanza che frequentano le strutture sanitarie urbane sono sottoposte al test. Ancora una volta, questa percentuale è più bassa nelle strutture sanitarie rurali. Per tale motivo il sangue e gli emoderivati utilizzati vengono sottoposti al test HIV.
Il test HIV viene solitamente effettuato su sangue venoso. Molti laboratori utilizzano la quarta generazione di test di screening che rilevano anticorpi anti-HIV (IgG e IgM) e l'antigene p24 dell'HIV. Il rilevamento di anticorpi per HIV in un paziente precedentemente noto come negativo è evidenza di infezione da HIV. Gli individui a cui il primo test ha evidenziato una positività verranno sottoposti ad un nuovo esame su un secondo campione di sangue per confermare i risultati.Il periodo finestra (il tempo tra l'infezione iniziale e lo sviluppo di anticorpi rilevabili) può variare da 1 a 3 mesi per la sieroconversione, quando l'esame viene eseguito con i moderni test combinati anticorpo/proteina p24. Il rilevamento del virus mediante reazione a catena della polimerasi (PCR) durante il periodo finestra è possibile e consente una diagnosi più precoce.Gli eventuali risultati positivi ottenuti con la PCR vengono confermati da test anticorpali. I test di routine per l'infezione da HIV se utilizzati nei neonati e nei bambini, nati da madri sieropositive, non hanno alcun valore, in quanto vi è la presenza di anticorpi materni nel sangue del bambino. Per una corretta diagnosi in questi soggetti è necessario ricorrere alla PCR.
Nel 1990, l'Organizzazione Mondiale della Sanità (OMS) ha raggruppato i diversi tipi di casi definendo una scala per i pazienti affetti da HIV-1. Questa è stata aggiornata nel settembre del 2005. La maggior parte di queste infezioni opportunistiche può essere facilmente curata in soggetti altrimenti sani.
I Centers for Disease Control and Prevention statunitense hanno proposto un sistema di classificazione per l'infezione da HIV, aggiornandolo nel 2008. Questo metodo classifica le infezioni in base alla conta delle cellule CD4 e ai sintomi clinici caratteristici della condizione. La classificazione è divisa in tre stadi:
Al fine della sorveglianza, la diagnosi di AIDS non termina anche se, dopo il trattamento, le cellule CD4+ T sale al di sopra di 200/μL di sangue o se le altre patologie che definiscono l'AIDS malattie vengono guarite.
Nella storia della medicina resterà una pietra miliare la straordinaria rapidità e la dimensione di ricercatori coinvolti nell'individuare una cura per la sindrome da HIV. In tempi da record si comprese che il danno provocato da HIV sul sistema immunitario non era tanto correlato alla presenza del virus nell'organismo, ma al suo processo di replicazione, e che tale processo si realizza tramite specifici enzimi e proteine i quali possono essere un ottimo bersaglio della terapia farmacologica. Oggi la scoperta tempestiva della sieropositività e l'affidarsi a un'équipe di medici esperta può garantire un'aspettativa e una qualità di vita pari a quella di chi è affetto da altre patologie croniche, come ipertensione o diabete.Si è finora dimostrata invece una chimera la realizzazione di un vaccino che eradichi l'HIV dall'organismo, sia per il ciclo biologico particolare dei retrovirus, sia l'altissima variabilità del virus stesso.Le strategie di prevenzione sono esclusivamente basate sui metodi per evitare l'esposizione al virus o sull'impiego di farmaci antiretrovirali come profilassi post-esposizione (PEP). La PEP ha un calendario molto impegnativo con quattro settimane di somministrazione. Presenta anche effetti collaterali molto spiacevoli tra cui diarrea, malessere diffuso, nausea e stanchezza.
Il primo farmaco in grado di arginare gli effetti della sindrome fu la zidovudina (o AZT), un inibitore della trascrittasi inversa, disponibile dal 1987. La tendenza del virus a sviluppare mutazioni resistenti e l'alta tossicità del farmaco portarono all'abbandono della monoterapia nel 1991 in seguito alla messa in commercio di una nuova terapia a due farmaci (biterapia). Dal 1996 infine la scoperta di inibitori della proteasi ha permesso un nuovo protocollo farmacologico altamente efficace, basato su tre inibitori virali (triterapia), attuale terapia standard, detta HAART (Highly Active Antiretroviral Therapy).Oggi esistono varie famiglie di farmaci, capaci di bloccare o rallentare la replicazione virale (e quindi la progressione clinica della sindrome): essi agiscono sulla trascrittasi inversa, sulle integrasi e sulle proteasi; una quarta famiglia impedisce l'ingresso del virus nelle cellule interferendo sul recettore CD4 o sulla gp41, la glicoproteina di fusione.
La terapia tipica consiste nella somministrazione di due inibitori nucleosidici della trascrittasi inversa (NRTI) più un inibitore della proteasi o un inibitore non nucleosidico della trascrittasi inversa (NNRTI). Poiché la progressione della malattia da HIV nei bambini è più rapida che negli adulti, per i primi i protocolli prevedono un trattamento più aggressivo.
Nei paesi sviluppati, dove la terapia HAART è disponibile, i medici valutano la carica virale, la conta dei CD4, la velocità di decadimento di quest'ultima e le condizioni cliniche del paziente prima di decidere quando iniziare il trattamento. Tradizionalmente, il trattamento è stato consigliato ai pazienti asintomatici quando la conta delle cellule CD4 scende a 200-250 unità per millilitro di sangue. Tuttavia, iniziare il trattamento prima (ad un livello di CD4 di 350 cellule/μL) può ridurre significativamente il rischio di morte.Gli obiettivi standard della HAART includono il miglioramento della qualità della vita del paziente, la riduzione delle complicanze e la riduzione della viremia sotto al limite di rivelazione. La terapia non comporta però né la cura della malattia né impedisce il ritorno, una volta che il trattamento viene interrotto, di alti livelli ematici di HIV, spesso resistente ad ulteriori cicli di terapia.Nonostante questo, molti individui infetti da HIV hanno beneficiato di notevoli miglioramenti nel loro stato di salute generale e nella qualità della vita, con una forte diminuzione della morbilità e mortalità associata al virus HIV. In assenza della terapia HAART, la progressione da infezione da HIV all'AIDS si verifica in una mediana compresa tra i 9 e i 10 anni e la sopravvivenza mediana dopo aver sviluppato l'AIDS è di solamente 9,2 mesi.
In molte aree del mondo, dove vi è accesso alle cure, l'AIDS è diventata una malattia cronica piuttosto che una malattia acuta mortale. La prognosi varia tra le persone e sia la conta dei CD4 che la carica virale sono utili per prevedere l'esito. In assenza di trattamento, la sopravvivenza media dopo l'infezione da HIV è stimata da 9 a 11 anni, a seconda del sottotipo HIV. Dopo la diagnosi di AIDS, se il trattamento non è disponibile, la sopravvivenza varia tra i 6 e 19 mesi. La disponibilità di farmaci antiretrovirali e l'adeguata prevenzione dalle infezioni opportunistiche riduce il tasso di mortalità dell'80% e aumenta la speranza di vita a 20-50 anni. Questo valore è di circa i due terzi della popolazione generale. Se il trattamento viene iniziato in ritardo, la prognosi può non essere così buona, per esempio, se il trattamento inizia in seguito alla diagnosi di AIDS l'aspettativa di vita sarà tra i 10 e i 40 anni. La metà dei bambini nati con l'HIV muore prima dei due anni di età, se non riceve un trattamento.Le cause principali di morte da HIV/AIDS sono le infezioni opportunistiche e i tumori, entrambi i quali sono spesso il risultato del fallimento del sistema immunitario. Il rischio di cancro sembra aumentare una volta che il numero dei CD4 scende al di sotto 500/uL. Il tasso di progressione della malattia clinica varia notevolmente tra gli individui e ha dimostrato che può essere influenzato da una serie di fattori, come la suscettibilità di una persona e la funzionalità immunitaria, la possibilità di accesso alle cure sanitarie e la presenza di coinfezioni, e il particolare ceppo (o ceppi) del virus coinvolti.La co-infezione di tubercolosi è una delle principali cause di malattia e di morte nei pazienti con HIV/AIDS ed è presente in un terzo di tutte le persone con infezione da HIV. Questa condizione ha causato il 25% delle morti correlate all'HIV. L'epatite C è un'altra co-infezione molto comune. I due tumori più comuni associati con l'HIV/AIDS sono il sarcoma di Kaposi e il linfoma non Hodgkin.Nei pazienti sottoposti a terapia anti-retrovirale per lunghi periodi, sono stati osservati dei disturbi neurocognitivi, osteoporosi, neuropatie, tumori, nefropatia e malattie cardiovascolari. Non è chiaro se queste condizioni derivano dall'infezione da HIV o siano effetti avversi del trattamento.
Viene generalmente ritenuto che solo un vaccino può arrestare la pandemia, poiché il suo utilizzo non richiederebbe trattamenti giornalieri e sarebbe quindi economicamente accessibile anche nei paesi in via di sviluppo. Tuttavia, anche dopo quasi 30 anni di ricerche, il vaccino per l'HIV-1 rimane un obiettivo ancora lontano.La ricerca per il miglioramento dei trattamenti consiste nel tentativo di ridurre gli effetti collaterali dei farmaci, nell'ulteriore semplificazione delle terapie farmacologiche e determinare le migliori strategie per gestire la resistenza alla terapia. Alcuni studi hanno anche suggerito di operare strategie atte a prevenire le infezioni opportunistiche. La vaccinazione contro l'epatite A e B è consigliata per i pazienti che non sono infettati con questi virus e che sono a rischio di contrarre l'infezione. Ai pazienti con immunosoppressione sostanziale viene inoltre consigliata una terapia di profilassi per la polmonite da Pneumocystis carinii (PCP) e molti pazienti possono trarre beneficio da una terapia profilattica per la toxoplasmosi e per la meningite da Cryptococcus.I ricercatori della Hebrew University di Gerusalemme hanno scoperto che una combinazione di peptidi stimola l'integrazione con l'inibitore della proteasi Ro 31-8959 che causa la morte apoptotica delle cellule infettate da HIV con lo sterminio totale del virus, ma senza danneggiare le cellule sane. Potrebbero però passare molti anni prima che diventi disponibile un trattamento commerciale basato su questa scoperta.Le piante transgeniche che esprimono uno o più geni dei virus dell'AIDS possono rappresentare un'efficace strategia per produrre un vaccino contro questa malattia, di fatto sono state già prodotte piante che esprimono antigeni che si sono rivelate efficaci nell'indurre la sintesi di anticorpi specifici. Le piante transgeniche sono superiori rispetto ad altri metodi per produrre vaccini perché nel tempo sono più economiche e producono più antigeni.A Berlino, in Germania, un paziente di 42 anni affetto da leucemia, Timothy Ray Brown (noto anche come il "paziente di Berlino"), infettato da HIV da più di un decennio, è stato sottoposto ad un trapianto sperimentale di midollo osseo con cellule che contenevano un'insolita variante naturale della superficie cellulare del recettore CCR5. Quasi due anni dopo il trapianto, e anche dopo che il paziente ha interrotto l'assunzione di farmaci antiretrovirali, l'HIV non è stato più rilevato nel suo sangue. A partire da dicembre 2010, tre anni dopo il trapianto, Brown era ancora privo di qualsiasi traccia rilevabile di HIV nel suo sangue. Il suo caso resta però aneddotico, per i rischi e l'alta mortalità connessi ai trapianti di cellule transplantali e per la difficoltà di trovare donatori disponibili.Nel 2011 uno studio clinico ha mostrato che la terapia antiretrovirale se iniziata al momento della diagnosi, anche se la conta dei CD4 è superiore a 500/µL, consente di ridurre significativamente il contagio, costituendo quindi essa stessa un sistema efficace di prevenzione. Studi successivi hanno mostrato che tale approccio è efficace anche nel ridurre la mortalità, e studi osservazionali ne hanno confermato la validità al di fuori del contesto sperimentale.HIV è uno dei virus che potrebbe essere bersaglio del sistema sperimentale di farmaci antivirali DRACO, il quale agirebbe contro le cellule che contengono l'RNA a doppio filamento del virus inducendone l'apoptosi.
L'uso costante del preservativo riduce il rischio di trasmissione dell'HIV di circa l'80% nel lungo termine nel caso di rapporti sessuali. Quando uno dei partner di una coppia è sieropositivo, grazie all'utilizzo del preservativo i tassi di infezione da HIV per la persona non infetta sono inferiori all'1% annuo. Vi sono alcune prove che suggeriscono che il preservativo femminile possa fornire un livello di protezione equivalente. L'applicazione di un gel vaginale contenente tenofovir (un inibitore della trascrittasi inversa) immediatamente prima del rapporto sessuale sembra ridurre i tassi di infezione di circa il 40%, dato rilevato in uno studio in un gruppo di donne africane. Al contrario, l'uso dello spermicida nonoxynol-9 può aumentare il rischio di trasmissione a causa della sua tendenza a causare irritazione vaginale e rettale.La circoncisione nell'Africa sub-sahariana "riduce l'acquisizione del virus HIV da uomini eterosessuali in un valore compreso tra il 38% e il 66% per più di 24 mesi". Sulla base di questi studi, l'Organizzazione Mondiale della Sanità e l'UNAIDS hanno consigliato, nel 2007, tale pratica per prevenire la trasmissione da donna a maschio. Non è però dimostrato che la circoncisione maschile possa portare beneficio nei paesi sviluppati e tra gli uomini che hanno rapporti sessuali omosessuali. Alcuni esperti temono che una minore percezione di vulnerabilità tra gli uomini circoncisi possa comportare una maggiore propensione a comportamenti sessuali a rischio, vanificando in tal modo gli effetti della prevenzione. Le donne che hanno subito mutilazioni genitali femminili vedono aumentare il rischio di contrarre l'HIV.Programmi volti a promuovere l'astinenza sessuale come metodo di prevenzione non sembrano aver dato risultati apprezzabili nei paesi del mondo ad alto reddito. Invece la strategia nota come Abstinence, Being faithful, Condom (ABC) che si basa sull'educazione all'astinenza sessuale, alla fedeltà nei rapporti di coppia e all'uso del preservativo nei casi a rischio, avrebbe dato risultati apprezzabili in paesi dove la diffusione del virus HIV è altissima e dove la trasmissione è dovuta principalmente alla promiscuità sessuale, come in Uganda. In altri paesi africani strategie di prevenzione simili basate sull'informazione e sul cambiamento delle norme sociali, avrebbero portato a una riduzione della diffusione del virus, come in Zimbabwe.
Tuttavia in letteratura medica sono state avanzate critiche e dubbi sulla reale efficacia della strategia ABC, e soprattutto il rammarico che tale discussione si sia polarizzata in una sorta di scontro tra politici e religiosi conservatori contro avversari liberali e progressisti.Una efficace educazione sessuale scolastica può diminuire i comportamenti ad alto rischio. Una minoranza consistente di giovani continua, tuttavia, a sottovalutare il rischio. Non è noto se il trattamento di altre infezioni a trasmissione sessuale sia efficace nel prevenire l'HIV.
Programmi per prevenire la trasmissione del virus HIV da madre a figlio possono ridurre i tassi di trasmissione dal 92 al 99%. Si tratta in primo luogo dell'uso di una combinazione di farmaci antivirali durante la gravidanza e dopo la nascita del bambino, ma comprende anche l'utilizzo del biberon piuttosto che l'allattamento al seno. Se l'alimentazione sostitutiva è accettabile, fattibile, abbordabile, sostenibile e sicura, le madri dovrebbero evitare l'allattamento al seno per i loro bambini. La somministrazione di estesa profilassi antiretrovirale al neonato diminuisce il rischio di trasmissione.
A partire dagli anni novanta, il rischio di trasmissione dell'HIV attraverso le trasfusioni di sangue e trapianti d'organi è stato notevolmente ridotto, grazie ad un migliore screening dei donatori e alla disponibilità di test sierologici sempre più efficienti. Tuttavia si è ancora distanti dall'ipotetico "rischio zero". Per migliorare ulteriormente i risultati si sta ponendo sempre più attenzione verso i test di amplificazione degli acidi nucleici virali. In India, che conta la seconda più alta popolazione HIV positiva mondiale con circa 2,5-3,0 milioni di casi, su un totale di 204.677 donatori di sangue testati, 486 (circa lo 0,237%) sono stati trovati positivi con il Western blot per HIV-1. L'istituto tedesco "Robert Koch", ha rilevato una frequenza di infezioni incidenti di HIV in un valore compreso tra 0.8 e 0.9 casi per 100.000 donazioni. Una strategia utilizzata in molti paesi per limitare il contagio trasfusionale è l'avvalersi di donatori abituali, selezionati grazie a questionari riservati, di cui si può conoscere la storia clinica.
Un ciclo di farmaci antiretrovirali somministrati entro un tempo tra le 48 e le 72 ore dopo l'esposizione a sangue sieropositivo o secrezioni genitali, viene indicato come profilassi post-esposizione. L'uso della zidovudina in monoterapia riduce il rischio di una successiva infezione da HIV a seguito di una puntura di ago. Il trattamento è consigliato anche dopo una violenza sessuale quando l'autore è noto per essere sieropositivo, ma il suo utilizzo è dubbio quando lo stato di sieropositività è sconosciuto. L'attuale trattamento di profilassi utilizza in genere lopinavir/ritonavir e lamivudina/zidovudina o emtricitabina/tenofovir. La durata del trattamento è di quattro settimane ed è spesso associato ad effetti avversi (con zidovudina in circa il 70% dei casi, tra cui nausea nel 24%, nel 22% affaticamento, sofferenza emotiva nel 13%, e cefalea nel 9%).
Fin dalla sua comparsa, l'Aids ha sollevato una serie di problemi, tra cui anche quello sociale. Il contagio è stato associato fin dalle origini con comportamenti etichettati come trasgressivi, come la promiscuità sessuale, l'omosessualità, il consumo di droghe. Nella società civile la persona che ha contratto l'infezione da HIV, prima di essere accettata come cittadino con un problema di salute, è vista innanzitutto come portatrice di una malattia ‘giudicata'. Passato l'allarme legato al dilagare dell'epidemia, le informazioni sulla malattia circolano molto meno e sono essenzialmente legate all'iniziativa delle singole persone: molti non sanno come rapportarsi con persone sieropositive, quali siano i rischi e i non-rischi, prevalendo un diffuso senso di paura verso "il diverso".Tale atteggiamento viene percepito appieno dai contagiati che sono costretti a vivere la loro condizione in una stretta clandestinità: le centinaia di migliaia di persone sieropositive in paesi come l'Italia di fatto non esistono. La difficoltà nel condividere con altri il proprio stato, i problemi che ne derivano, sono tra le cause di maggior sofferenza di chi è portatore del virus: tali problematiche si sono in un certo senso acuite con la cronicizzazione farmacologica della malattia, quando la scomparsa dei sintomi fisici ha messo in evidenza tutte le tematiche della malattia legate al normale vivere nella società.
L'AIDS colpisce duramente sia l'economia dei paesi che dei singoli cittadini. Il prodotto interno lordo dei paesi più colpiti risulta ridotto anche a causa della mancanza di capitale umano. Senza una corretta alimentazione e senza l'assistenza sanitaria e la medicina, un gran numero di pazienti possono morire a causa delle complicanze legate all'AIDS. I pazienti non solo non sono in grado di lavorare, ma richiedono importanti cure mediche. Si stima che nel 2007 vi siano stati 12 milioni di orfani dell'AIDS. Molti di essi vengono accuditi dai nonni anziani.Colpendo per lo più giovani adulti, l'AIDS riduce la popolazione imponibile. Ciò si traduce in una diminuzione delle risorse disponibili per la spesa pubblica come l'istruzione e i servizi sanitari, con conseguente aumento della pressione fiscale da parte dello Stato e il rallentamento della crescita economica.A livello familiare, l'AIDS comporta una perdita di reddito, ma anche un aumento della spesa per l'assistenza sanitaria. Uno studio effettuato in Costa d'Avorio ha mostrato che le famiglie con un paziente affetto da HIV/AIDS incorrano in una spesa medica del doppio rispetto alle altre famiglie. Queste spese supplementari influiscono negativamente sugli altri investimenti personali o familiari.
Oggetto di critica da parte della Chiesa cattolica è la tesi secondo cui l'utilizzo del preservativo sia l'unico metodo di prevenzione efficace contro la diffusione della malattia. All'uso sistematico ed esclusivo del profilattico, che la dottrina cattolica considera un metodo immorale di regolamentazione delle nascite, la Chiesa cattolica propone l'adozione di politiche di educazione sessuale orientate alla riduzione dei comportamenti a rischio e alla fedeltà coniugale. Ad esempio, secondo uno studio di Matthew Hanley, consulente tecnico per il Catholic Relief Services (agenzia umanitaria cattolica che opera negli Stati Uniti), autore del testo The Catholic Church and the Global Aids Crisis, l'approccio per prevenire la diffusione dell'AIDS deve cambiare e solo un radicale cambiamento culturale e di comportamento, una rinnovata enfasi su fedeltà nel matrimonio e astinenza sessuale al di fuori di esso, può ridurre la diffusione del virus HIV. Fonte di controversie e di dibattito anche politico è stata una dichiarazione di Benedetto XVI circa la lotta all'AIDS in Africa riportata dalla stampa nel 2009. Il Papa stesso ha poi precisato la sua posizione nel suo libro Luce del mondo.
Completamente differente la posizione delle Chiese evangeliche in Italia che nel 2007 attraverso i finanziamenti riscossi con il locale contributo "8 per mille" promossero una serie di progetti denominati Un pozzo per l'acqua, un profilattico contro l'AIDS, un sorriso alla vita. I vertici delle chiese dichiararono che i loro progetti cercavano di restituire il sorriso a chi non ce l'aveva più e che l'offerta dei profilattici ai malati di AIDS era l'unica soluzione efficace per evitare che il male mortale si propagasse e doveva essere vista come un gesto a favore della vita.
A. Maccabruni, D. Caselli, E. G. Rondanelli (a cura di), Aids pediatrico, PICCIN, 1996, ISBN 978-88-299-1258-2.
 M. Moroni, S. Antinori, V. Vullo, Manuale di malattie infettive, Elsevier srl, 2012, ISBN 978-88-214-3362-7.
(EN) Elizabeth Fee, Daniel M. Fox (a cura di), AIDS: The Burdens of History, University of California Press, 1988, ISBN 978-0-520-06396-9.
(EN) Sigall K. Bell, Kevin Selby, Courtney L. McMickens, Kevin J. Selby, M.D., AIDS - Biographies of Disease, a cura di Sigall K. Bell, ABC-CLIO, 2011, ISBN 978-0-313-37682-5.
(EN) Carol Sonenklar, Aids, Twenty-First Century Books, 2011, ISBN 978-0-8225-8581-7.
(EN) Benjamin Weeks, Edward Alcamo, AIDS: The Biological Basis: The Biological Basis, Jones & Bartlett Learning, 2011, ISBN 978-0-7637-6324-4.
(EN) Kenrad E. Nelson, Carolyn Masters Williams, Infectious Disease Epidemiology: Theory And Practice, a cura di Kenrad E. Nelson, Carolyn Masters Williams, 2ª ed., Jones & Bartlett Learning, 2007, ISBN 978-0-7637-2879-3.
(EN) Sherwood L. Gorbach, John G. Bartlett, Neil R. Blacklow (a cura di), Infectious Diseases, 3ª ed., Lippincott Williams & Wilkins, 2003, ISBN 978-0-7817-3371-7.
(EN) William A. Rushing, The AIDS epidemic: social dimensions of an infectious disease, Westview Press, 1995, ISBN 978-0-8133-2044-1.
(EN) Paul W. Ewald, Evolution of Infectious Disease, Oxford University Press, 1994, ISBN 978-0-19-506058-4.
(EN) Gerald Mandell, John Bennett, Raphael Dolin, Mandell, Douglas, and Bennett's Principles and Practice of Infectious Diseases, 7th, Philadelphia, PA, Churchill Livingstone/Elsevier, 2010, ISBN 978-0-443-06839-3.
(EN) Seth C. Kalichman, Denying AIDS: Conspiracy Theories, Pseudoscience, and Human Tragedy, Springer, 2009, ISBN 978-0-387-79475-4.
 Dati Aids in Italia 2011, su salute.gov.it (archiviato dall'url originale il 22 dicembre 2013).
Domande e risposte relative all'infezione da HIV e all'AIDS: documento sui contenuti scientifici, promosso e finanziato dal Ministero del Lavoro, della Salute e delle Politiche Sociali con responsabilità scientifica e coordinamento dell'Istituto Superiore di Sanità.

È un cacciatore di taglie che si mette sulle tracce di Kenshiro, dichiarato ricercato numero uno dal viceré Jako. Anche se svolge un lavoro molto duro e crudele, il suo cuore è nobile come il suo vero obiettivo: raccogliere i soldi necessari a costruire un dirigibile col quale realizzare il sogno della figlia Asuka di raggiungere le terre verdi.
Il suo aspetto sembra essere vagamente ispirato a quello dagli attori statunitensi James Dean e Mickey Rourke.
Prima di diventare un potente guerriero, Ain venne ferito gravemente da un gruppo di briganti. Riuscito miracolosamente a fuggire, si rifugiò presso una ragazza, futura madre di Asuka, che si prese cura di lui permettendogli di guarire dalle ferite. In questo frangente, Ain si affezionò ad Asuka, ma i briganti riuscirono a scoprire quel nascondiglio e ad uccidere la madre della bambina prima che Ain potesse intervenire. Sopraffatto dalla rabbia, Ain colpì i due briganti uccidendoli e da quel giorno il guerriero decise di prendersi cura della piccola, racimolando i soldi facendo il cacciatore di taglie. Nel manga, tutto ciò è assente e Asuka è figlia naturale di Ain mentre è sconosciuta la madre della piccola.
Ain fa la sua comparsa nella serie sfondando il cancello d'ingresso del distretto di Geira con un bulldozer, guidato da un criminale da lui sottomesso per poi recarsi agli alloggi del governatore, trascinando con sé due ricercati. Sbruffone per natura, non attende che venga annunciato il suo arrivo, ma preferisce sfondare la porta della stanza di Geira e lanciare i ricercati al suo cospetto. Rifiuta i soldi della taglia ed indica i gioielli indossati dalle donne presenti. Quando una guardia giunge al loro cospetto annunciando l'arrivo di quattro detenuti ai quali Geira ha promesso la libertà ed una città da amministrare in cambio della morte di Kenshiro, Ain trova allettante l'offerta e dice loro di farsi da parte. Quando questi si rifiutano, chiede solo se abbiano una donna, forse il suo unico scrupolo, prima di affrontarli ed eliminarli tutti. Nel frattempo, al distretto è arrivato anche Kenshiro e Ain si prepara ad affrontarlo, confessandogli di non avere rancori verso di lui, prima di chiedere anche al maestro di Hokuto se abbia una ragazza. Poi si prepara al combattimento, ma appare subito chiaro che questa volta l'impresa è al di là delle sue possibilità. Infatti, pur tentando di attaccarlo con ogni mezzo, non ottiene alcun risultato se non quello di ricevere una serie di colpi, rischiando seriamente la propria vita. Kenshiro, però, essendosi accorto del cuore nobile di Ain, non lo attacca seriamente, limitandosi a ridurlo all'impotenza e fermandosi prima del colpo decisivo. Intuendo poi che Ain abbia una donna, lo lascia a terra e si dirige nel palazzo di Geira.
Ancora a terra, Ain viene deriso da Buzori, un altro cacciatore di taglie che, visto l'esito dell'incontro, lo considera il disonore della categoria, ma quando questi tenta di affrontare Kenshiro, Ain lo ferma colpendolo al volto ed uccidendolo prima di annunciare a Ken che avrà la sua testa a tutti i costi. Poi, incredulo per la sconfitta, attende la morte di Geira per andare via, convinto che la sua taglia aumenterà ancora di più.
Nell'anime continua ad osservare i movimenti di Kenshiro, assistendo anche al suo scontro con Soria della Luce Purpurea e rimane contento per la vittoria di Ken, poiché la sua taglia aumenterà ulteriormente. Quando quest'ultimo corre per salvare Bart e Lynn dal generale Falco della Luce Dorata ed incontra sulla sua strada Shoky della Luce Rossa, Ain inizia a capire che troppe persone vogliono Kenshiro e, dopo che questi viene fatto passare da Shoky, cerca di fermarlo con una serie di trappole, ma Ken lo sorprende alle spalle, consigliandogli di lasciarlo perdere. Ain tenta anche di attaccarlo, ma Ken evita tutti i suoi pugni, uno dei quali spacca anche una parete di roccia, per poi andar via senza affrontarlo (nel manga, invece, è lui a condurre Kenshiro alla prigione dove sono rinchiusi i fratelli Harn che lui stesso ha catturato usando l'ingegno, dopo che Falco li aveva messi KO. Durante il tragitto verso la cella, Ken lo salva anche da una guardia nascosta. Giunti alla cella viene riconosciuto dai fratelli Harn, e quando Kenshiro li libera, vorrebbero prendersela con lui, ma riconosciuta l'Orsa Maggiore sul corpo di Ken, decidono di unirsi a lui ed insieme ad Ain partono per affrontare Falco. Giunti sul luogo dell'armata, portano con loro una bomba inesplosa tirando a sorte su chi minaccerà di innescarla. La sorte vuole che capiti ad Ain, ma i fratelli Harn lo mettono fuori combattimento, sapendo che si tratta di una missione suicida, non adatta al padre di una bambina).
Nell'anime lo ritroviamo al cospetto del Barone, il quale gli offre una pelliccia per la sua donna e gli offre tutti gli uomini che vuole per uccidere Kenshiro. Sbruffone come sempre, Ain, abituato a lavorare da solo, rifiuta, portando con sé comunque la pelliccia.
La vera indole di Ain diviene finalmente manifesta quando, pur non avendo desistito dal seguire Kenshiro, si imbatte in Bart, il quale, dopo che Ain lo attacca diverse volte senza riuscire a colpirlo, lo convince a conquistare il distretto del Barone. I due, una volta entrati, vengono circondati dalle guardie e Ain, dopo essersi arrabbiato con Bart, inizia a combattere per salvare la sua vita. Quando, però, vede Bart in difficoltà, lo aiuta combattendo spalla a spalla con lui, pur chiedendogli il senso di questa conquista. Dal suo punto di vista, infatti, difenderla poi dagli attacchi del governo centrale sarebbe impossibile, ma per Bart ormai la rivolta è inarrestabile. I due, dopo aver sbaragliato l'intero esercito del distretto, si ritrovano a parlare stremati. Ain chiede a Bart il motivo del suo combattere ed egli, ormai diventato suo amico, gli fa notare che la sua donna non può essere innamorata di un cacciatore di taglie, e che nella loro epoca non è più dato valore alla vita umana, né differenza tra vivere e morire, per cui egli vuole cercare di cambiare questo stato di cose. Questo innescherà in Ain un cambiamento radicale nel suo modo di fare.
Nel manga, dopo aver conquistato il distretto, affida Asuka a Len, un altro cacciatore di taglie suo amico e corre alla prigione per liberare i fratelli Harn, ma gli altri cacciatori di taglie che sono con lui, non lo seguono. È in questa prigione che scontrandosi con il Barone, viene fermato da Len che minaccia di uccidere la bambina.
Nell'anime, invece, dopo aver conquistato il distretto, arriva Joseph, suo amico, il quale gli dice che alcuni cacciatori di taglie comandati dal Barone hanno rapito Asuka. Ain corre da loro e, con l'effetto sorpresa, uccide due dei rapitori, poi, quando sta per attaccare il Barone, Len lo ferma minacciando di uccidere Asuka, costringendolo a liberare il Barone e a farsi picchiare da lui con una spranga di ferro (nel manga anche Len infligge dei colpi ad Ain). Quando questi inizia un accenno di reazione, Len gli ricorda la minaccia, ma alle sue spalle compare Kenshiro, che uccide Len e permette ad Ain di uccidere il Barone. A questo punto, ad Ain risulta chiaro da che parte stare e lui e la figlia si uniscono all'Armata di Hokuto e si dirigono verso la capitale in cui si nasconde Jako. Nell'anime, giunti al canale di scolo della capitale, è lui a scoprire il corpo ancora in vita del generale Shoky. Poi, insieme a Ken e all'Armata di Hokuto, si reca alle porte della capitale, dove inizia ad assistere allo scontro tra Ken e Falco, fino a quando, guidato da Lynn insieme a Bart, non decide di andare nella capitale a cercare l'imperatore, facendo strada ai due abbattendo i soldati dell'impero.
Nel manga, Ain si divide dai suoi due amici per andare ad ottenere la testa di Jako. È lui a trovarlo interrompendo il figlio di questo Jusk che sta picchiando Myu e Saiya, avendo scoperto il loro tradimento. Ain, dopo aver sottratto la stampella a Jusk e averlo fatto cadere a terra, evita un suo colpo, per poi colpirlo al volto e diverse volte al corpo fino a scaraventarlo su una colonna (Questo ruolo nell'anime è svolto da Bart nei confronti di una guardia di Jako). Poi, per nulla intimorito dalle minacce di Jako, lo colpisce al volto più volte, ma prima che possa dare il colpo di grazia viene interrotto da Myu che gli spiega il ricatto di Jako che ha l'imperatore in pugno. Questo dà a Jako l'opportunità di far cadere Ain, Saiya e Myu nei sotterranei facendo aprire una botola sotto i loro piedi.
Nell'anime, invece, Ain non si separa da Bart e Lynn, e una volta trovati Saiya e Myu, dopo che Bart li ha salvati dal soldato di Jako e lui stesso viene fermato da Myu dal colpire a morte Jako, questi spruzza loro un gas lacrimogeno che dà l'opportunità al generale Tige della Luce Verde di colpire entrambi alle spalle. Ain affronta Tige, evitando anche uno dei suoi colpi; viene però colpito dal secondo, che lo scaglia lontano. Soccorso dagli altri, vengono tutti fatti cadere nei sotterranei da Jako dove scopre che l'Imperatore è Rui, la sorella gemella di Lynn, da cui era stata separata alla nascita. Qui salva la vita al suo amico Bart, a Lynn, all'Imperatrice e agli altri, facendo scudo con il proprio corpo alla frana provocata da Jako stesso. Ferito in maniera piuttosto grave, non si preoccupa di farsi medicare, bensì di trovare una via d'uscita per interrompere lo scontro tra Ken e Falco. L'unico sistema è spaccare la roccia per arrivare alla corrente d'acqua sotterranea che li porterebbe fuori dalla loro prigionia, ed Ain utilizza il proprio pugno per riuscirci. Nonostante le rimostranze dei suoi amici, Ain colpisce con il proprio pugno, la trivella nella roccia fin quasi allo sfinimento, poi, quando inizia a pensare di non avercela fatta, l'acqua furiesce dal terreno riuscendo a liberare tutti i suoi amici dall'ultima trappola di Jako. Poi, stremato dalla fatica e ferito gravemente, viene portato fuori da Lynn e l'imperatrice per poi morire tra le braccia di Bart dopo averlo pregato di prendersi cura di Asuka e di realizzare il suo grande sogno: accompagnarla alle verdi terre con il dirigibile.
Il suo funerale nel manga si svolge al villaggio di Mamiya dove presenziano anche Aily e la stessa Mamiya. Dopo la sua morte, Kenshiro porterà i suoi occhiali e il guanto borchiato che Ain portava alla mano destra, a ricordo dell'amico e del suo coraggio.
Il suo stile di combattimento ricorda per certi versi lo Street Fighting (ケンカ拳法 Kenka Kenpō?). Ain non appartiene ad alcuna scuola ed è uno dei pochi personaggi della saga ad affidarsi alle arti marziali tradizionali, senza tecniche segrete di sorta né aura combattiva.
Ain non ha colpi speciali esclusivi, ma ha affinato la sua abilità nello sferrare pugni fino a raggiungere la perfezione: il Pugno di Ain (拳のアイン Ein no Ken?) è leggendario, talmente forte da poter frantumare la roccia e armi di metallo. Grazie al suo pugno e alle sue elevate capacità fisiche può supplire alla sua mancanza di tecnica e tener testa ad avversari più abili di lui.
Aker ASA è una holding norvegese proprietaria di diverse aziende attive principalmente nei settori della pesca, costruzioni, dei prodotti meccanici. L'azionista di riferimento è il magnate norvegese Kjell Inge Røkke, che ne controlla il 66,66% tramite la sua TRG Holding.

Akhenaton, talvolta anche Ekhnaton, Ikhnaton, Khuenaton o Khuniatonu, ma per i primi 5 anni di regno Amenofi IV o Amenhotep IV (Tebe, 1375 a.C. circa – Akhetaton, 1334/1333 a.C. circa), è stato un faraone egizio della XVIII dinastia. Regnò per 17 anni, morendo probabilmente intorno al 1334 a.C.
È celebre per aver abbandonato il tradizionale politeismo egizio a favore di una nuova religione di stampo enoteistico, monolatrico (che mantenne, cioè, la credenza in più divinità pur adorandone una sola) o pseudo-monoteistico, introdotta da lui stesso e basata sul culto del solo dio Aton, il disco solare. La sua rivoluzione religiosa, duramente contrastata, si rivelò effimera. Pochi anni dopo la sua morte, i suoi monumenti furono occultati o abbattuti, le sue statue spezzate o riciclate e il suo nome cancellato dalle liste reali. Le pratiche religiose tradizionali furono gradualmente restaurate e i sovrani che pochi decenni dopo fondarono una nuova dinastia, senza legami con la XVIII dinastia, screditarono Akhenaton e i suoi immediati successori (Neferneferuaton, Smenkhara, Tutankhamon e Ay), appellando lo stesso Akhenaton "il nemico di Akhetaton" o "quel criminale". A causa di questa damnatio memoriae, Akhenaton fu completamente dimenticato fino alla scoperta, nel XIX secolo, del sito archeologico di Akhetaton (Orizzonte di Aton), la nuova capitale che egli fondò e dedicò al culto di Aton, presso l'attuale Amarna. Gli scavi iniziati dall'archeologo inglese Flinders Petrie nel 1891, e terminati nel 1937, fecero nascere un grande interesse nei confronti di questo enigmatico faraone. Una mummia scoperta nel 1907 da Edward Ayrton nella tomba KV55 della Valle dei Re potrebbe essere la sua: recenti analisi del DNA hanno accertato che l'uomo scoperto nella KV55 era padre di re Tutankhamon, ma l'identificazione di tali resti con Akhenaton è assai dibattuta.
L'interesse moderno nei confronti di Akhenaton e della sua grande sposa reale Nefertiti deriva in parte dalla sua connessione con Tutankhamon (anche se la madre del giovane faraone non fu Nefertiti, ma una donna sconosciuta che gli egittologi hanno soprannominato The Younger Lady), così come dalla corrente artistica che incentivò e dalle sue idee religiose rivoluzionarie.
Il futuro Akhenaton fu un figlio minore di Amenofi III e della grande sposa reale Tiy. Il loro primogenito, il Principe ereditario Thutmose, successore designato di Amenofi III, morì relativamente giovane in circostanze completamente sconosciute, nella terza decade del regno del padre: fu così che il principe Amenofi divenne inaspettatamente Principe ereditario.
Esiste un dibattito riguardo alla possibile successione di Amenofi IV alla morte del padre, contrapposta alla teoria di una coreggenza fra Amenofi III e Amenofi IV (durata anche 12 anni secondo alcuni egittologi). Studi correnti, fra cui quelli di Eric Cline, Nicholas Reeves, Peter Dorman e altri studiosi, si oppongono decisamente all'ipotesi di una lunga coreggenza fra il padre e il figlio e optano per un breve periodo di regno condiviso (1 o 2 anni) o per nessuna coreggenza. Altri studi, pubblicati da Donald Redford, William Murnane, Alan Gardiner e, più recentemente, Lawrence Berman, nel 1998, escludono completamente la coreggenza. Non esistono prove definitive di una coreggenza fra Amenofi III e suo figlio Amenofi IV. Una lettera proveniente dagli archivi del palazzo di Amarna, datata all'anno 2 (anziché all'anno 12) del regno di Amenofi IV, da parte del re mitannico Tushratta, contiene espressioni di rammarico per il fatto che Amenofi IV non avrebbe mantenuto le promesse di Amenofi III di inoltrare a Tushratta certe statue d'oro pattuite come dote al momento del matrimonio fra il vecchio faraone e la principessa mitannica Tadukhipa (Lettere di Amarna, EA 27). Tale corrispondenza implica che, quando vi sia stata una coreggenza fra il padre e il figlio, questa non sarebbe durata più di un anno (visto che la succitata lettera implica l'avvenuta morte di Amenofi III entro l'anno 2 di Akhenaton).
Sul terzo pilone di Amenofi III al Complesso templare di Karnak, un rilievo (danneggiato per la damnatio memoriae che colpì Akhenaton e gli altri fautori del culto di Aton) mostra Amenofi III e suo figlio, il futuro Akhenaton, su una barca sacra. Il grande faraone starebbe presentando suo figlio ad Amon. L'iscrizione sottostante dice:
Nel febbraio 2014, il Ministero egiziano delle Antichità ha annunciato quella che è stata definita la prova definitiva che Akhenaton avrebbe condiviso il potere con Amenofi III per almeno otto anni, basandosi su ritrovamenti nella tomba del visir Amenhotep-Huy. La tomba in questione è oggetto di studi da parte di un team internazionale guidato dall'Instituto de Estudios del Antiguo Egipto de Madrid e dal Dr. Martin Valentin. La prova consiste nei cartigli, sia di Amenofi III sia di Akhenaton, incisi uno accanto all'altro; però ciò potrebbe limitarsi a significare che Amenofi III aveva già designato, prima di morire, il principe Amenofi come suo successore. Non esistono altri oggetti o iscrizioni che nominino contemporaneamente padre e figlio assegnando a ciascuno i medesimi titoli regali. L'egittologo ed epigrafista Peter F. Dorman ha respinto ogni ipotesi di coreggenza fra i due faraoni, basandosi su osservazioni della tomba di Kheruef.
Amenofi IV fu incoronato a Tebe, dove inaugurò una serie di progetti architettonici. Fece decorare l'ingresso meridionale del recinto del Tempio di Amon-Ra con scene di adorazione del dio solare Ra-Horakhty (fusione del dio-sole Ra e Horus). Inoltre decretò la costruzione di un tempio ad Aton nella zona orientale di Karnak; questo Tempio di Amenofi IV fu chiamato Gempaaton ("Aton è stato trovato"). Il Gempaaton era costituito da una serie di edifici, fra cui un palazzo e una struttura denominata Hwt Benben ("Palazzo della pietra Benben"), dedicato alla regina Nefertiti. Altri templi costruiti per Aton, a Karnak, in quegli anni furono il Rud-menu e il Teni-menu, che potrebbero essere stati costruiti presso il Nono pilone. Nei suoi primissimi anni di regno, Amenofi IV non represse il culto di Amon e il Primo profeta di Amon era ancora attivo durante il 4º anno di regno. Nell'iscrizione che accompagna la sua figura in atto di adorare Amon-Ra, nelle cave di arenaria di Gebel Silsila, il giovane re si definisce, insolitamente:
Amenofi IV compare con questo nome nelle tombe di alcuni aristocratici di Tebe: Kheruef (TT192), Ramose (TT55) e Parennefer (TT188). Nella tomba del visir Ramose, Amenofi IV appare sulla parete occidentale secondo gli stilemi dell'arte tradizionale, assiso in trono con Ramose al suo cospetto. Sulla parete opposta, Amenofi IV e Nefertiti compaiono alla finestra delle apparizioni con l'Aton dipinto nella sua forma di disco solare. Nella tomba del nobile Parennefer, Amenofi IV e Nefertiti compaiono in trono, con il disco del sole sulle loro teste. Fra gli ultimi documenti scoperti circa Amenofi IV con questo nome, vi sono le copie di due lettere da parte del funzionario Apy (o Ipy) al faraone: scoperte a Gurob, sono datate al 5º anno di regno di Amenofi IV, 3° mese di Peret, 19º giorno.
Dopo 5 anni, 8 mesi e 13 giorni di regno, il faraone arrivò nel sito della nuova città di Akhetaton (l'attuale Amarna). Un mese prima, Amenofi IV aveva ufficialmente mutato il proprio nome in Akhenaton. Il re cambiò buona parte dei suoi cinque nomi tradizionali; l'unico che conservò immutato fu il suo praenomen, o nome del trono: Neferkheperura.
Quando ancora si chiamava Amenofi IV, cioè al principio del proprio regno, Akhenaton sposò Nefertiti. Grazie alle iscrizioni, si ha notizia di sei figlie di Akhenaton e Nefertiti. Recenti analisi del DNA hanno rivelato che Akhenaton prese in moglie anche una delle proprie sorelle biologiche (la cosiddetta Younger Lady) con cui generò il principe Tutankhaton (poi Tutankhamon). I genitori di Smenkhara, successore di Akhenaton, non sono noti: sono stati ipotizzati Akhenaton e una sposa sconosciuta. Una sposa secondaria di Akhenaton, chiamata Kiya, è parimenti nota grazie alle iscrizioni; alcuni hanno ipotizzato che Kiya avrebbe raggiunto una posizione di grande rilevanza alla corte di Akhenaton per avergli generato Smenkhara, Tutankhamon o entrambi.
I figli di Akhenaton (sicuri o ipotizzati), con il probabile anno di nascita, furono:
Alcuni hanno pensato che Akhenaton potrebbe essersi unito ad alcune delle sue figlie (soprattutto Merytaton e Ankhesenpaaton) nel tentativo di generare un erede maschio; è però una teoria molto dibattuta e priva di evidenze archeologiche. Non è chiaro se, imitando Amenofi III, Akhenaton abbia elevato almeno una figlia al rango di grande sposa reale; comunque, ciò non implicherebbe una relazione sessuale: quella di grande sposa reale era principalmente una posizione onorifica, necessaria per ricoprire una posizione fondamentale a corte e assicurare il culto di alcune dee. 
Merytaton, primogenita di Akhenaton e Nefertiti, è attestata come grande sposa reale di Smenkhara nella tomba del funzionario Merira II, ad Amarna. Il suo nome compare inoltre accanto a quello di Akhenaton e della misteriosa Neferneferuaton come grande sposa reale su un cofanetto nella tomba di Tutankhamon. Lettere inviate ad Akhenaton da parte di sovrani stranieri menzionano Merytaton come Signora della Casa.
Maketaton, sua secondogenita. La morte di parto di questa principessa, avvenuta intorno al 13º o 14º anno di regno del padre, è raffigurata su una parete della Tombe reali di Akhetaton. Siccome non è giunta notizia di alcun matrimonio di questa principessa, si è fatta strada l'ipotesi che Akhenaton stesso potesse essere il padre del bambino di Maketaton. L'egittologo Aidan Dodson dubita che Maketaton abbia raggiunto la pubertà e sospetta che il bambino presente nella scena possa essere un/a figlio/a sconosciuto/a di Nefertiti.
Vari monumenti, originariamente eretti per la sposa Kiya, furono riciclati per le principesse Merytaton e Ankhesenpaaton; tali iscrizioni, nella loro seconda versione, menzionano una Merytaton Tasherit (Tasherit è traducibile come "la giovane", o "junior") e un'Ankhesenpaaton Tasherit. Alcuni reputano che il padre di queste ipotetiche figlie di Merytaton e Ankhesenpaaton potrebbe essere stato Akhenaton. Altri egittologi sono dell'opinione che, siccome queste nipoti non sono menzionate in nessuna altra fonte, i loro nomi sarebbero stati inventati per riempire lo spazio precedentemente occupato da un'anonima figlia di Kiya.
Smenkhara, giovane successore di Akhenaton e/o suo coreggente nell'ultima porzione del suo regno. Anziché un amante, Smenkhara è più dffusamente ritenuto un fratellastro o un figlio di Akhenaton. Alcuni hanno ipotizzato che Smenkhara potesse essere un'identità alternativa di Nefertiti o Kiya.
Tiy, sua madre. Dodici anni dopo la morte di suo marito Amenofi III, la regina madre e regina vedova Tiy è ancora menzionata come regina e amata del re (cosa, però, usuale per le madri dei faraoni). I pochi sostenitori di questa teoria (soprattutto Immanuel Velikovskij) considerano Akhenaton come il modello del mitico re Edipo di Tebe, in Grecia, e Tiy come modello della sua madre e sposa Giocasta.
Amon, creatore, trascendente e creatosi da sé fu un dio di massima importanza per buona parte della storia egizia. Durante l'XI dinastia (2160 a.C.–1944 a.C.) assurse al ruolo di patrono di Tebe, sostituendo Montu. Dopo la ribellione dei prìncipi tebani contro gli hyksos e con il regno di Ahmose I (1539 a.C.–1514 a.C.), Amon assunse un'importanza nazionale, esplicata dalla sua fusione con il dio-sole Ra nella figura di Amon-Ra. Durante il Nuovo Regno, Amon fu di fatto il capo del pantheon egizio. Quando l'esercito del fondatore del Nuovo Regno espulse i sovrani hyksos dall'Egitto, la città d'origine del vittorioso faraone, Tebe, divenne la città più importante del Paese, la capitale della nuova dinastia. Così Amon, patrono della nuova capitale, divenne la divinità nazionale. I faraoni della XVIII dinastia, forse la più gloriosa della storia egizia, attribuirono ogni loro successo alla protezione e all'intervento di Amon e spesero una gran parte della loro ricchezza e dei bottini delle guerre nell'edificazione di templi dedicati ad Amon, cui diedero un prestigio ineguagliato. Il suo ruolo di protettore della regalità comportava un enorme potere per il suo tempio principale, situato a Karnak; questo, che oggi è il sito archeologico più vasto e ricco di tutto l'Egitto, nel corso dei secoli ricevette in dono terre e altre proprietà, al punto di diventare quasi uno Stato nello Stato e influenzare anche le scelte sulla successione al trono. Le dimensioni gigantesche di questo Grande Tempio di Amon, la cui sola sala ipostila misura 103 metri di larghezza, con 134 colonne di 24 metri di altezza, esprimono la potenza formidabile del clero di Amon, in grado di fare concorrenza all'autorità del faraone.
Il dio Aton, cioè il disco solare, probabilmente frutto della speculazione teologica dei sacerdoti di Eliopoli, era inteso come manifestazione sensibile del dio Ra-Horakhti (Ra che è Horus dei Due Orizzonti), a sua volta fusione di Horus e del dio-sole Ra. Fece la sua comparsa nel Medio Regno e le fortune del suo culto ebbero inizio durante il regno di Thutmose IV, nonno di Akhenaton, nel primo decennio del XIV secolo a.C. Quando era ancora principe, nel corso di una battuta di caccia nella piana di Giza, il futuro Thutmose IV avrebbe avuto una visione della divinità della Sfinge di Giza, il dio solare Ra-Horemakhet (o Harmakis), come attesta la grande Stele del Sogno eretta fra le zampe della Sfinge stessa, che egli provvide a far restaurare in ossequio a questa esperienza della propria giovinezza. Esiste uno scarabeo, risalente al regno di Thutmose IV, su cui Aton è menzionato come divinità distinta mentre conduce il faraone alla vittoria in battaglia:
Seguendo le aspirazioni mistiche del padre, Amenofi III dimostrò una predilezione per questo dio; fu il primo a istituire un collegio sacerdotale e un tempio ad Aton. Come ha osservato l'egittologa Christine El Mahdy, 
Stesso nome (o "Aton risplende", "Radiazione di Aton") l'aveva anche un'imbarcazione che Amenofi III donò alla sua regina Tiy, che alcuni ritengono un'accesa promotrice di questo culto. A differenza delle altre divinità egizie, Aton non veniva rappresentato in forma antropomorfa, ma sempre come un disco solare i cui raggi erano lunghe braccia terminanti con mani, alcune delle quali reggevano l'ankh, simbolo della vita. I princìpi della religione di Aton si possono individuare sulle pareti della Tomba di Akhenaton: Aton era adorato come creatore di tutte le cose e come colui che si prendeva costantemente cura delle proprie creature; i suoi raggi davano vita alla sola famiglia reale, mentre, a sua volta, il popolo riceveva la vita da Akhenaton e Nefertiti in cambio della lealtà ad Aton. La notte era considerata un momento da temere mentre, quando il disco solare, Aton, splendeva in cielo, le azioni umane potevano aspirare al successo o alla perfezione.
Il centro del culto di Aton era la città di Akhetaton (Orizzonte di Aton), fondata come capitale da Akhenaton intorno al suo 5º anno di regno sulla riva orientale del Nilo, 402 chilometri a nord dalla vecchia capitale Tebe (Luxor). Altre sedi del culto furono Eliopoli (fulcro del culto di Ra) e la stessa Tebe. Per delimitare il perimetro della città fece erigere 15 Stele di confine, con le quali dichiarò l'appartenza di quel territorio ad Aton. Molto diverso da tutti gli altri templi egizi, il Grande tempio di Aton era, in gran parte, all'aperto per far accedere i raggi del sole. Non erano ammesse rappresentazioni antropomorfe o statue di Aton, sebbene fosse stato occasionalmente raffigurato come uomo dalla testa di falco durante il regno di Amenofi III; comunque, queste furono sostituite con raffigurazioni della famiglia reale intenta ad adorare il disco solare e a ricevere da lui l'ankh (il respiro vitale). I sacerdoti di Aton avevano meno incarichi rispetto al clero tradizionale, in quanto le offerte (frutta, fiori, alimenti) erano limitate e gli oracoli proibiti; inoltre, i templi di Aton non raccoglievano tasse. Siccome non esistevano rappresentazioni specifiche di Aton, il tradizionale rito quotidiano di purificazione, unzione e vestizione della statua della divinità non veniva praticato ad Akhetaton; in compenso, il disco solare veniva omaggiato con le offerte della famiglia reale, bruciando incenso e cantando inni (come il Grande inno ad Aton) accompagnati da apposite musiche.
Alcuni recenti dibattiti si sono concentrati sulle modalità e la misura con cui Akhenaton costrinse il suo popolo ad assecondare le riforme religiose. Indubbiamente, col passare del tempo, il faraone continuò a rivedere gli epiteti di Aton e altri termini del linguaggio religioso per escludere sempre più i riferimenti ad altri dei; a un certo punto, ordinò una cancellatura su vasta scala dei nomi delle divinità tradizionali, specialmente quello di Amon, anche quando facente parte di nomi propri come quello del padre. La parola "madre", che aveva lo stesso suono del nome della dea Mut, sposa di Amon, fu privato del geroglifico dell'avvoltoio necessario alla sua scrittura, in quanto l'avvoltoio era simbolo di Mut stessa e della dea Nekhbet; il nome del dio Ra-Horakhti fu privato del geroglifico del falco, il che ne rese particolarmente ardua la lettura. Il dio Ra, il sole per eccellenza, non perse la sua presenza continua. Alcuni cortigiani cambiarono i propri nomi per rimuovere ogni riferimenti alle divinità, seguendo l'esempio di Akhenaton, che con questo nome sostituì il proprio nome originale Amenofi (Amenhotep, cioè "Amon è Contento"). Quest'ultima non fu però, sembra, un'operazione obbligatoria o estesa alla totalità della popolazione, poiché ad Amarna sono stati individuati personaggi con nomi quali Ahmose (che significa "Nato da Iah", dio della luna), proprietario della tomba nº3, o Thutmose ("Nato da Thot"), capo-scultore che realizzò numerosi ritratti della famiglia reale, fra cui il celeberrimo busto di Nefertiti. Un numero inaspettato di amuleti in faience scoperti ad Amarna mostra inoltre che gli abitanti di Akhetaton indossavano liberamente talismani degli dei Bes e Tueret, l'Occhio di Horus e altri amuleti delle divinità tradizionali; inoltre, in un nascondiglio di gioielli, nei pressi delle Tombe reali (ora al Museum of Scotland), è stato trovato un anello relativo alla dea Mut, sposa di Amon. Tutte queste evidenze archeologiche dimostrano che, anche se Akhenaton privò i templi delle divinità tradizionali dei loro finanziamenti, le sue politiche furono tolleranti, perlomeno fino a un certo momento, non precisato, verso la fine del suo regno. Tuttavia, i danni arrecati ai monumenti di Amon, il divieto del suo culto e la dispersione del suo clero rasentarono, secondo alcuni studiosi, la persecuzione religiosa. Come ha osservato l'egittologo Franco Cimmino:
Al 12º o 13º anno di regno di Akhenaton potrebbe risalire il gesto più drammatico del suo regno: 
Akhenaton giunse a far scalpellare il nome del proprio padre Amenofi III, recante il nome di Amon (Amenhotep): è il caso della iscrizione su un'elegante statua della dea Nefti in diorite conservata al Museo del Louvre. Con il suo enoteismo rivoluzionario, Akhenaton non pone più il sovrano come rappresentazione del dio; il faraone ora è "utile a Dio, che è utile a lui" come testimonia anche una stele commemorativa nel Tempio di Ptah a Karnak dove è scritto: «Dio ha fatto sì che le vittorie della mia maestà fossero più grandi [di quelle] di ogni altro re. La mia Maestà ha ordinato che il Suo altare sia fornito di ogni bene.». L'escatologia che sostituisce quella di Osiride, prevedeva che le anime dei morti, con il sorgere del sole, uscissero fuori sotto le sembianze di uccelli per rivivere tutto il giorno in un mondo parallelo a quello materiale. In alcuni inni ritrovati nella tomba di Ay viene manifestato l'universalismo imperiale al quale, secondo alcune interpretazioni, mirava Akhenaton, che si auspicava la diffusione di una religione universale con al centro il dio di tutti gli uomini.
L'interpretazione di Akhenaton come rivoluzionario religioso ha prodotto molte speculazioni, dalle ipotesi degli specialisti fino a teorie marginali o non-accademiche. Benché sia particolarmente diffusa la popolare opinione secondo cui Akhenaton sarebbe stato uno dei primi monoteisti della storia, è più corretto dire che Akhenaton praticò l'enoteismo (o monolatria) dal momento che non risulta abbia mai negato l'esistenza di altre divinità all'infuori di Aton. Nel 1995, commentando questa complessa questione, Cimmino ha osservato:
I connotati assolutistici della elaborazione teologica di Akhenaton sembrano avere lontane ascendenze in una corrente, interna al pensiero egizio, dagli aspetti approssimativamente monoteistici: testi risalenti anche alle epoche più antiche della storia egizia nominano "dio". È altresì vero che ogni divinità locale, o localmente assai venerata, era concepita e definita, durante le azioni liturgiche, come primordiale, originaria e anteriore a ogni cosa creata, superiore a tutti gli altri dei; numerose iscrizioni, tombali e templari, menzionano "dio" al singolare, in espressioni apparentemente monoteistiche, solo per poi aggiungere i nomi di altri dei: è il caso, ad esempio, di un inno a Iside nel Tempio di Dendera:
Aton era concettualmente simile agli altri dei (aveva infatti una pacifica collocazione nel pantheon egizio molto tempo prima di Akhenaton), ma unico nell'essenza e collettivo in prerogative e attributi; il suo culto avrebbe attirato astio e critiche solo a partire dall'insistenza di Akhenaton nel ribadirne l'unicità, assai più di quanto tale unicità non fosse già normalmente attribuita, a seconda dei luoghi, a Ra, Ptah o Amon stesso.
Akhenaton non incorporò tutte le divinità tradizionali nella sola entità dell'Aton (come nel caso del succitato inno a Iside nel Tempio di Dendera): invece, incluse in Aton una sintesi delle prerogative delle altre divinità solari, tralasciandone completamente i miti, gli attributi, le immagini fisiche. È verosimile che tale semplificazione in un'entità impalpabile, di difficile comprensione e quasi aniconica abbia contribuito alla caduta finale del culto di Aton. Il legame tra Aton e Ra, il dio del sole fin dai periodo predinastico, merita una menzione speciale: di fatto, non sembra che Akhenaton sia pienamente riuscito a emancipare l'Aton dalla pervasiva presenza di Ra nella teologia, e nel Papiro Bulaq 17, risalente al regno di Amenofi II, bisavolo di Akhenaton, Ra viene esaltato in termini assai simili a quelli del Grande inno ad Aton. Nella concezione religiosa di Akhenaton gli dei Shu e Tefnut conservarono un ruolo particolare: Akhenaton affermò che Shu risiedeva nel disco solare, trovando posto nella sua nuova dottrina per questo dio e per la sua compagna Tefnut come aspetti del dio della luce e icone della coppia reale. In alcune statue risalenti all'inizio del loro regno, Akhenaton e la sua grande sposa reale Nefertiti compaiono nelle vesti di Shu e Tefnut. Apparentemente, Akhenaton era riluttante a venerare divinità diverse da Aton, aspettandosi inoltre che il popolo non venerasse Aton bensì, "per interposta persona", il faraone medesimo quale unico mediatore tra gli uomini e il dio.
Alla rivoluzione religiosa si affiancò anche un graduale (ma sempre più marcato) stravolgimento dei canoni artistici tradizionali: tale riforma artistica è denominata "stile di Amarna", e segnò una parentesi molto interessante all'interno della plurimillenaria arte egizia. Si passò dallo stile idealizzato, severo e ieratico dei monumenti a un curioso ed impietoso naturalismo, non esente da lampi di tenerezza (come si nota, per esempio, nella stele che raffigura Nefertiti con le figlie bambine). Prima della riforma di Akhenaton, l'arte egizia si basava su canoni tradizionali; le rappresentazioni in rilievi e pitture murali avevano le seguenti caratteristiche:
la scuola tradizionale non si serviva della prospettiva nelle rappresentazioni murali, e le dimensioni dei personaggi ne esprimevano esclusivamente il grado di importanza.
la figura umana era così elaborata: testa, braccia e gambe di profilo, ma occhi e torace in posizione frontale, il tutto modulato su una "griglia" ideale, le unità della quale erano sempre strettamente osservate per le proporzioni dei volumi.
Con Akhenaton si abbandonò il canone tradizionale della rappresentazione del corpo umano, ispirato a una nuova "griglia" nella quale le figure occupano più unità, soprattutto in altezza; questa modifica rimase con i suoi immediati successori. Nelle immagini, in generale, fu impresso un maggiore naturalismo fino a raggiungere conseguenze impietose: abbandonata completamente l'immagine idealizzata, priva di difetti fisici, si procedette nella direzione opposta, sottolineando anche in misura estrema i difetti: la testa esageratamente allungata nella parte posteriore, occhi a mandorla, labbra rigonfie, mandibole prominenti, colli lunghi e stilizzati, ventri sporgenti e cascanti con sagome talmente arrotondate da rendere difficile l'individuazione del sesso del personaggio.
Quest'ultima caratteristica ha suggerito ad alcuni studiosi del XIX secolo che tali rilievi e sculture rappresentassero i sintomi di una malformazione del sovrano, che gli avrebbero fatto sviluppare un corpo dai tratti femminili, con un bacino ampio e arti sottili: teoria che nel XX secolo si incentrò su una possibile sindrome di Marfan del sovrano (vedi il paragrafo Teorie speculative, sottotitolo Possibili malattie). Oggi, gli storici e gli archeologi stimano che le immagini deformate del re come mere rappresentazioni artistiche, dal momento che non esistono prove sufficienti per determinarne una malattia cronica. Inoltre, tali deformazioni coinvolgono tutte le persone, non solo Akhenaton e i suoi famigliari, e perfino gli oggetti: i nastri posti sul retro della corona assumono una forma allungata e affusolata, proprio come le dita delle mani e dei piedi. 
Con la scoperta della tomba di Tutankhamon, nel 1922, si è potuto osservare che il cranio della mummia del faraone adolescente è effettivamente allungato (sebbene non drasticamente) come nelle figurazioni di Akhenaton, Nefertiti e delle loro figlie. Di conseguenza, si è anche ipotizzato che questa tipologia di creazioni artistiche riflettesse attributi condivisi da membri della famiglia reale, con l'intento di offrire un'immagine unitaria della regalità. Lo studio del probabile scheletro di Akhenaton ha rivelato un corpo perfettamente sviluppato e dai tratti mascolini: il sovrano fu probabilmente rappresentato con tratti androgini in quanto divinità, associato quindi al mito creatore e, di conseguenza, né uomo né donna egli medesimo. Fra le innovazioni dell'arte amarniana rientrò anche un deciso mutamento dei temi delle opere. Una volta eliminati i temi religiosi tradizionali, dal momento che Aton era un dio astratto, simboleggiato dal semplice disco solare e mai incarnato in figura umana o animale, ebbero una grande diffusione le scene della vita famigliare della coppia reale con le figlie, in pose intime e affettuose. L'iconografia tradizionale del monarca intento a schiacciare e abbattere i propri nemici fu sostituita da due immagini nell'atto di adorare Aton e presentargli offerte insieme alla famiglia o con la sola grande sposa reale, in un'atmosfera molto più raccolta. Lo scultore capo Bek lasciò notizia che Akhenaton in persona chiese agli artisti di esprimere la realtà che vedevano; quindi furono raffigurate anche scene prese dalla vita animale, come un cane da caccia che rincorre una preda in fuga o un toro selvaggio che salta in mezzo a piante di papiro.
Di tutte le implicazioni del regno di Akhenaton, quelle artistiche si rivelarono le più durevoli, sopravvivendo alla sua morte. La sua concezione politica, infatti, morì con lui: dopo i brevissimi regni di Neferneferuaton e Smenkhara, la corte fece ritorno a Tebe con Tutankhamon. Per quanto riguarda le sue idee religiose, anche queste morirono insieme a lui. Solo le riforme artistiche gli sopravvissero per qualche tempo, sebbene attenuate e molto distanti dagli esiti più eccentrici, e tracce di questo stile si possono riconoscere nella produzione artistica sotto Tutankhamon, Ay e Horemheb. Quando, alla morte di quest'ultimo, la XIX dinastia prese il potere, il ritorno all'ortodossa arte tradizionale fu portato a compimento.
Secondo una parte degli studiosi Amenofi IV avrebbe regnato come coreggente con il padre per alcuni anni ma questa interpretazione dei dati è contestata, da altri tra cui il Gardiner, sulla base di alcune lettere facenti parte della corrispondenza diplomatica (le lettere di Amarna) ed anche sulla poco credibile situazione che si sarebbe venuta a creare: due sovrani con due capitali diverse.
Il sovrano scelse come consiglieri sua madre Tiye, la regina Nefertiti ed il sacerdote Ay, marito della sua governante. Nel secondo e nel terzo anno di regno, decise di celebrare un grande giubileo e iniziò la costruzione di almeno otto strutture in muratura a Karnak, dove, inizialmente, Amenofi IV regnò; la struttura più articolata fu il tempio ad Aton detto Gen-pa-Aton ("il Disco del Sole è trovato"), sui cui muri apparivano incise scene della celebrazione del giubileo e raffigurazioni della regina Nefertiti assieme alle figlie nell'atto di effettuare offerte al Sole (la coppia non ha avuto un figlio maschio e sarà la primogenita a prendere il posto della madre); un secondo tempio fu chiamato "Esaltati sono per sempre i monumenti del Disco del Sole" e comprendeva molte raffigurazioni di vita domestica a palazzo; un terzo tempio fu denominato "Robusti sono per sempre i monumenti del Disco del Sole", i cui rilievi descrivevano offerte al Sole, processioni e scene di palazzo con servi.
Durante il regno di Akhenaton, come già durante quello del padre, l'Egitto non seppe contrapporsi all'ascesa degli Ittiti perdendo, quindi, il controllo di una serie di stati vassalli dell'Asia Minore che rappresentavano una fonte di ricchezza per le casse reali. Una parte della corrispondenza diplomatica rinvenuta tra le rovine della nuova capitale (le Lettere di Amarna) è appunto composta da richieste di aiuto di sovrani dell'area palestinese dove bande di nomadi predoni Hapiru esercitavano razzie e disordini.
Malgrado le richieste di aiuto provenienti dagli alleati, ad esempio quelle inviate da Tushratta re di Mitanni, almeno da quanto riportato nelle fonti a nostra disposizione, non si hanno notizie di campagne militari nell'area siro-palestinese. Di questa inerzia seppe approfittare Šuppiluliuma I, re ittita che, dopo aver portato sotto il suo controllo il regno di Mitanni, iniziò l'espansione nella zona d'influenza egiziana. Si ha notizia di una campagna militare in Nubia durante il 12º anno di regno, per sedare una rivolta della popolazione Akayta.
Durante il periodo amarniano si verificò una grave epidemia, probabilmente di peste bubbonica, poliomielite o un qualche tipo di influenza, che si originò in Egitto e dilagò in tutto il Levante mietendo molte vite, tra cui Šuppiluliuma I, re degli Ittiti. Nel caso si trattasse di influenza, la sua origine deriverebbe dalla vicinanza tra esseri umani, determinati uccelli acquatici e suini: la sua diffusione pandemica potrebbe essere stata causata dallo sviluppo dei sistemi di allevamento e dalla prossimità degli animali con i loro escrementi. Alcune delle prime evidenze archeologiche di questo tipo di allevamento sembrano risalire al regno di Akhenaton e la pandemia che in quel periodo colpì tutto il Medio Oriente potrebbe essere il primo caso conosciuto di influenza. Tuttavia, la natura precisa di questa epidemia resta in gran parte sconosciuta; come suo possibile luogo d'origine è stata ipotizzata anche l'Asia con un'influenza scatenatasi fra esseri umani.
Una serie di morti all'interno della famiglia reale egizia dovette colpire duramente Akhenaton e, in generale, tutto il regno. Fra le probabili vittime di questa epidemia, in un arco di tempo che va dal 12º al 17º anno di regno, figurano la regina madre Tiy (intorno al 13º anno di regno) e le giovanissime principesse Setepenra e Neferneferura, ma è possibile che ne siano morte anche la grande sposa reale Nefertiti (dopo il 16º anno di regno) e la secondogenita Maketaton (più verosimilmente deceduta di parto intorno al 12º anno di regno). Inoltre, la virulenza di questo morbo può essere stata uno dei fattori che spinsero al completo abbandono di Akhetaton durante il regno di Tutankhamon, e anche il motivo per cui le generazioni successive ritenevano che gli dei tradizionali si fossero rivoltati contro Akhenaton. Le Tombe reali di Akhetaton risultano la maggiore fonte di informazioni sulla catena di morti che segnò la fase finale del regno di Akhenaton: esse constano di una sequenza di ambienti disposti lungo un asse (più volte modificati e rimasti incompiuti), di un appartamento parimenti incompiuto e destinato a una regina (verosimilmente Nefertiti) e di una serie di tre stanze destinate ad accogliere i resti di tre principesse; è noto che intorno al 14º anno di regno di Akhenaton si verificò una modifica del nome canonico di Aton, e la sua presenza nella tomba consente di ascrivere con sicurezza al periodo la sepoltura, nella tomba in questione, di tre figlie del faraone e della loro madre. La secondogenita Maketaton, che all'epoca non doveva avere più di dieci anni, fu inumata nella "Sala Gamma" ove compaiono scene di cordoglio davanti alla sua piccola salma e gli omaggi resi a una sua statua (l'esame dei resti del suo sarcofago ha stabilito che, al momento della morte, Maketaton era alta poco più di un metro); scene sovrapposte di cordoglio compaiono inoltre, per le principessine Neferneferura e Setepenra, nella "Sala Alfa".
Sempre al 14º anno del regno di Akhenaton risalirebbe la sepoltura della regina madre Tiy nell'ala sinistra della sala ipostila che conclude il complesso sepolcrale: scene di ossequio alla sua statua, su una parete e su una piccola porzione del suo sarcofago, ne confermano la presenza in quella parte del sepolcro. A Tebe, precisamente nella tomba KV22 della Valle dei Re, e non ad Akhetaton, furono rinvenute una cappella dorata e alcune statuette funerarie fatte realizzare da Akhenaton per la madre, alla quale sarebbero da ricollegare anche un frammento di vaso canopo, in Inghilterra dal 1823, su cui il nome di Osiride risulta coperto da quello di Aton. Tutti questi indizi portano a pensare che Tiy non sia morta alla corte del figlio, ad Akhetaton, ma che le sue viscere (i vasi canopi) e la sua salma (il sarcofago) siano state trasportate presso la necropoli reale della nuova capitale dopo la rielaborazione delle iscrizioni funebri in armonia con il culto di Aton vigente alla corte del faraone.
Zahi Hawass ha imputato di tutte queste morti la peste nera, in base a segni di questa malattia scoperti nel sito di Amarna. Arielle Kozloff, nel frattempo, ha obiettato che un'epidemia di poliomielite potrebbe invece aver portato a una di peste bubbonica. Tuttavia, la sua tesi secondo cui la poliomielite non sarebbe così virulenta come altre malattie è stata rifiutata in quanto ignora l'evidenza che le malattie risultano virulente quanto più restano presenti nella popolazione umana, come è stato osservato per la sifilide e la tubercolosi.
Nel dicembre 2012 è stata annunciata la scoperta di un'iscrizione datata esplicitamente al 16º anno di regno di Akhenaton, 3° mese di Akhet, 15º giorno (e che menziona anche la regina Nefertiti, in vita) in una cava di calcare a Deir el-Bersha, a nord di Amarna. Il testo riferisce di un progetto edilizio ad Akhetaton e permette di accertare che Akhenaton e Nefertiti erano ancora la coppia reale un anno prima della morte del faraone. Alcuni sigilli di anfore recano la data del 17º anno del suo regno, che fu sicuramente l'ultimo. L'errata lettura di due etichette appartenenti a due giare in pezzi, si era precedentemente ipotizzato che Nefertiti fosse sopravvissuta al consorte regnando autonomamente con il nome di "Neferneferuaton Ankheperura" o, addirittura, secondo una teoria ritenuta piuttosto fantasiosa, camuffata da uomo con il nome maschile di "Smenkhara" per regnare come legittimo successore e portare avanti a tutti i costi la rivoluzione religiosa. Al Brooklyn Museum si trovano i piedi di una statuetta funeraria appartenente a Nefertiti, come un altro frammento al Louvre: il primo reperto, negli Stati Uniti d'America dal 1933, sicuramente proveniente dal corredo funerario originale della regina, indica Nefertiti con il solo titolo di grande sposa reale, indizio che questo doveva essere il suo status quando fu inumata nella necropoli reale di Akhetaton, escludendo a priori che fosse il faraone-donna succeduto ad Akhenaton. Al momento del decesso di Nefertiti, gli ambienti del suo sepolcro erano sicuramente incompiuti e non esistono sulle pareti, diversamente dalla figlia Maketaton e dalla suocera Tiy, scene di cordoglio della corte, né frammenti del suo sarcofago; inoltre, quattro membri della famiglia reale occupavano già il sepolcro ed era necessario lasciare uno spazio disponibile per il faraone. È quindi probabile che la regina sia stata temporaneamente sepolta altrove: è stata esaminata in tal senso la tomba nº28 di Akhetaton (poco distante da quella di Akhenaton, la nº26), con tracce della deposizione di un sarcofago in granito levigato, la quale risulta però incompiuta e mai sigillata. Nefertiti fu sicuramente sepolta nella capitale di Akhenaton, come proverebbero i frammenti del suo corredo funerario ivi scoperti, ma la posizione della sua tomba è sconosciuta.
Cronologicamente, l'ultima apparizione nota di Akhenaton e della famiglia reale amarniana è nella tomba del cortigiano Merira II, ed è datata al 2º mese del 12º anno del regno del faraone. Dopodiché, le fonti diventano oscure e lacunose almeno fino all'ascesa al trono di Tutankhamon (ca. 1323 a.C.). Le circostanze della morte di Akhenaton sono totalmente sconosciute: nessun documento ne menziona o descrive il decesso, e il lasso di tempo che si estende dalla metà del suo regno fino a Tutankhamon è uno dei più enigmatici e oscuri fra quelli studiati dall'egittologia. Nondimeno, il sarcofago di granito, il cofano per i vasi canopi, le statuette funerarie ushabti e una probabile scena di lutto, assai danneggiata, riguardante il faraone costituiscono tracce sicure della iniziale sepoltura di Akhenaton all'interno della sua necropoli reale.
La sua mummia fu traslata a Tebe dopo che la corte vi si trasferì definitivamente, durante il regno di Tutankhamon; recenti test genetici hanno stabilito che lo scheletro rivenuto da Edward Ayrton nel 1907 nella enigmatica tomba KV55 della Valle dei Re è quello del padre di Tutankhamon e quindi, probabilmente, si tratterebbe dei resti di Akhenaton. 
La tomba conteneva numerosi oggetti appartenenti all'epoca amarniana, fra cui una maschera funeraria regale deliberatamente distrutta. Anche il sarcofago fu profanato e sfregiato, praticamente distrutto, ma dopo la scoperta è stato restaurato e si trova in esposizione permanente al Museo egizio del Cairo. Il bordo della parte inferiore reca una preghiera ad Aton che fu originariamente intesa per una donna, ma successivamente modificata per riferirsi a un uomo (con errori grammaticali che lasciano trasparire il sesso femminile del defunto originario). Lo stile di questo feretro e il linguaggio delle sue iscrizioni sono facilmente riconducibili al regno di Akhenaton. Vari studiosi hanno ritenuto che il sarcofago fosse appartenuto variamente alla regina-madre Tiy, alla principessa e regina Merytaton o addirittura alla sposa secondaria Kiya (la ricchezza del reperto, comparabile, nello stile, al secondo dei tre sarcofagi di Tutankhamon, proverebbe l'elevato status di Kiya alla corte di Akhenaton). Un altro fatto decisivo per stabilire che tale sarcofago femminile fu adattato in un secondo momento per Akhenaton sarebbe un ureo in bronzo, recante il nome di Aton nella sua forma definitiva, fissato alla fronte della mummia. Altro indizio per considerare la tomba KV55 come sepoltura definitiva di Akhenaton sarebbe la presenza di quattro mattoni magici, collocati nelle posizioni ritualmente corrette, che recano il cartiglio di Akhenaton; a riguardo, alcuni archeologi, fra cui Alan Gardiner, conclusero che chi curò la sistemazione del sepolcro della KV55, fedeli seguaci dell'atonismo, credeva sicuramente di seppellire Akhenaton.
Il giovane egittologo inglese John Pendlebury, fucilato dalle truppe naziste nel 1941, scoprì i pezzi di un vaso canopico in alabastro raffigurante Akhenaton, probabilmente destinato a contenere gli organi del sovrano stesso; a un esame, risultò che il recipiente non fu mai utilizzato dal momento che erano assenti i residui della sostanza resinosa e nerastra osservati in vasi analoghi. Commentando questo ritrovamento, così come quello dei sarcofagi reali di Amarna in frammenti, Alan Gardiner scrisse:
Benché sia comunemente accettato che Akhenaton sia morto nel corso del suo 17º anno di regno, non è chiaro se Smenkhara sia diventato coreggente uno o due anni prima della morte di Akhenaton o se abbia goduto, invece, di un regno indipendente, anche se breve: qualora Smenkhara sia sopravvissuto ad Akhenaton e diventato unico sovrano, il suo regno non deve aver superato la durata di un anno. Successore di quest'ultimo fu Neferneferuaton, un faraone donna che sembra aver governato l'Egitto per due anni e un mese. Costei fu succeduta, probabilmente, da Tutankhaton (poi Tutankhamon), affiancato, a causa della sua tenera età, da un consiglio di reggenza guidato dal visir Ay, cognato di Amenofi III, zio di Akhenaton e, a sua volta, futuro faraone. Tutankhamon è stato a lungo ritenuto fratello minore di Smenkhara e figlio di Akhenaton e, possibilmente, della sposa secondaria Kiya (pochi egittologi hanno inteso Tutankhamon come figlio di Smenkhara). Nel 2010, esami genetici sulle mummie degli ultimi rappresentanti della XVIII dinastia, su Tutankhamon e sull'uomo della tomba KV55 hanno accertato che quest'ultimo fu figlio di Amenofi III e Tiy e padre di Tutankhamon (oltreché fratello della cosiddetta Younger Lady, a sua volta rivelatasi la madre di Tutankhamon): è quindi estremamente probabile che si tratti dei resti di Akhenaton. È stato anche ipotizzato che, dopo la morte di Akhenaton, Nefertiti avrebbe regnato con il nome di Ankheperura Neferneferuaton; altri hanno proposto di identificare questo misterioso personaggio femminile con Merytaton. È possibile che la cosiddetta Stele della Coreggenza (UC 410), rinvenuta in una tomba ad Amarna, estremamente danneggiata, mostri la regina Nefertiti nelle vesti di coreggente, regnante contemporaneamente ad Akhenaton; ma ciò non è affatto sicuro, in quanto i cartigli furono raschiati e riciclati per contenere i nomi di Ankhesenpaaton e Neferneferuaton. Nel corso di un simposio del 2011 su Horemheb, al Metropolitan Museum of Art, la cronologia generale della tarda XVIII dinastia è stata così illustrata:
Con la morte di Akhenaton, il culto da lui fondato decadde quasi subitaneamente. Tutankhaton mutò il proprio nome in Tutankhamon ("Immagine Vivente di Amon") nel suo 2º o 3º anno di regno (ca. 1330/1329 a.C.) e fece ritorno alla capitale tradizionale Tebe, abbandonando Akhetaton, la quale finì rapidamente in rovina per poi essere sfruttata come cava di materiali da costruzione durante la XIX dinastia. Già i due immediati successori di Tutankhamon, Ay e Horemheb (principale sostenitore della cancellazione di Akhenaton e della sua eresia dalla storia), iniziarono a smantellare i templi che Akhenaton aveva fatto edificare, anche quelli a Tebe, impiegandone i materiali per edificare e decorare i templi di loro commissione. A partire dal regno di Horemheb (1319 a.C.–1292 a.C.), che non aveva legami di parentela con i suoi predecessori, si attuò la completa esclusione di Akhenaton, Neferneferuaton, Smenkhara, Tutankhamon e Ay dalle liste reali e dalle cronache, attribuendosi di conseguenza tutti i loro anni di regno, oltre alle iscrizioni e alle statue, così da far apparire che la sua accessione al trono seguisse direttamente il regno di Amenofi III (considerato l'ultimo sovrano non ancora in lotta aperta con il clero di Amon), morto circa trent'anni prima, intorno al 1350 a.C. Akhenaton non figurò in alcun lista di faraoni compilata nelle epoche successive della storia egizia fino alla sua riscoperta nel XIX secolo da parte dell'archeologia.
La "Iscrizione di Mes", un documento risalente all'epoca ramesside (XIII secolo a.C.) fa riferimento ad Akhenaton appellandolo "il Nemico di Akhetaton":
Fin dalla riscoperta della sua figura nel XIX secolo, con la curiosità nata dall'eccentricità delle sempre più numerose rappresentazioni artistiche rinvenute e con la scoperta, tra il 1891 e il 1937, dell'antica Akhetaton presso l'attuale Amarna, Akhenaton, le sue idee, il suo aspetto fisico e le sue relazioni familiari hanno generato una lunghissima serie di teorie speculative, più o meno fondate o dimostrabili, lungo tutto il XX secolo. Non solo egittologi, archeologi, papirologi ed epigrafisti, ma anche psicologi, teologi, medici, storici dell'arte, sociologi e pensatori hanno formulato ipotesi su aspetti circoscritti della "anomala" vicenda di Akhenaton, come le sue possibili patologie o le implicazioni sul monoteismo successivo. Di seguito, un excursus storico delle principali teorie speculative riguardanti Akhenaton formulate in vari campi a partire dagli inizi del '900 fino alle più recenti ricerche.
L'idea che Akhenaton potrebbe essere stato un precursore o un pioniere del monoteismo che sfociò nell'Ebraismo è stata presa in considerazione da vari studiosi. Uno dei primi a interessarsi all'argomento fu Sigmund Freud, il fondatore della psicoanalisi. Basando le proprie argomentazioni sull'assunto che il Libro dell'Esodo tratterebbe di argomenti storici realmente accaduti, nel suo saggio L'uomo Mosè e la religione monoteistica Freud ipotizzò che Mosè fosse stato un sacerdote di Aton costretto a lasciare l'Egitto con i suoi seguaci dopo la morte di Akhenaton; scrisse inoltre che il Mosè biblico fu in grado di portare a frutto i tentativi di Akhenaton di fondare una supposta religione monoteistica. A seguito della pubblicazione di questo libro, l'erroneo concetto di un Akhenaton propriamente monoteista entrò nell'immaginario comune e nelle ricerche accademiche. Freud riteneva che vi fosse una connessione fra Adonai (il Dio biblico), Aton e il nome siriano del mitologico Adone, in un'unità linguistica primordiale (in ciò, seguiva un'idea dell'egittologo Arthur Weigall). L'opinione di Jan Assmann è, invece, che non esisterebbe alcun legame tra le radici dei nomi di Adonai e Aton. Comunque, è comunemente accettata l'individuazione di forti somiglianze tra il Grande inno ad Aton, forse composto da Akhenaton in persona, e il Salmo 104 della Bibbia, benché entrambi seguano una tradizione innologica diffusa nel Vicino Oriente antico prima e dopo Akhenaton.
Donald Redford ha concluso che, mentre Akhenaton si definiva figlio del Disco Solare e agiva come mediatore fra il dio e il mondo, per centinaia di anni prima di lui i faraoni avevano reclamato la stessa funzione e il medesimo ruolo sacerdotale (ogni faraone era supremo sacerdote del Regno): la vicenda di Akhenaton si distinse per l'enfasi posta sul rapporto tra il padre celeste e il figlio regale. Akhenaton si riferì a sé stesso con termini quali "tuo figlio, uscito dai tuoi lombi", "tuo figlio", "l'eterno figlio che è venuto fuori dal Disco Solare" e "tuo unico figlio venuto fuori dal tuo corpo". La relazione tra il padre Aton e il figlio Akhenaton era talmente stretta che si riteneva che solo il faraone conoscesse "il cuore di suo padre" e che, di conseguenza, Aton ascoltasse le preghiere del re. Come supremo sacerdote, profeta, faraone e dio in terra, Akhenaton si pose in un ruolo assolutamente centrale all'interno del nuovo sistema religioso: in quanto unico in grado di conoscere Aton, lui soltanto avrebbe potuto interpretarne il volere riguardo all'umanità. L'egittologo canadese ha poi concluso:
I numerosi ritratti di Akhenaton con caratteristiche fisiche strane ed eccentriche quali un ventre cascante, grasse cosce su stinchi sottili e un viso assai stretto e allungato, così diverse dalle rappresentazioni tradizionali di faraoni atletici e sempre giovani, hanno portato numerosi egittologi a ipotizzare che Akhenaton soffrisse di un'anomalia genetica. Sono state proposte varie malattie. Osservando il suo collo lungo e l'aspetto effeminato, Cyril Aldred, partendo da precedenti posizioni di Grafton Elliot Smith e James Strachey, suppose che il faraone soffrisse della sindrome di Fröhlich (distrofia adiposo-genitale). In seguito, tale disordine è stato escluso in quanto implica la sterilità del soggetto affetto, mentre Akhenaton generò molti figli. Questa prole è continuamente raffigurata in statue e su stele, rilievi, incisioni, iscrizioni e pitture: almeno sei figlie da Nefertiti, oltre a Tutankhamon da una sposa secondaria.
Alwyn Burridge ipotizzò che Akhenaton potesse essere affetto dalla sindrome di Marfan. La sindrome di Marfan, a differenza della Froelich, non implica deficienze intellettive né infertilità; è associata a un petto infossato, dita molto lunghe e affusolate (aracnodattilia), eventuali difficoltà cardiache congenite, possibile palatoschisi, cornee incurvate e un cristallino dislocato, con l'esigenza di una forte luce per vedere bene. Le persone affette dalla Marfan tendono a essere più alte della media, con una faccia allungata e un cranio lungo e stretto, costole ipetrofiche, torace a imbuto o sterno sporgente, largo bacino e cosce massicce su esili stinchi. Si tratta di un carattere dominante, con il 50% di possibilità di trasmissione ai figli. Tutti questi sintomi si possono ritenere individuabili nelle antiche rappresentazioni di Akhenaton e dei suoi figli. Recenti scansioni della mummia di Tutankhamon hanno accertato la presenza di palatoschisi (senza però il frequente labbro leporino), oltre a un cranio piuttosto allungato, una curvatura innaturale della colonna vertebrale, fusione delle vertebre superiori: condizione associata alla scoliosi e, tutte queste, condizioni associate alla sindrome di Marfan. D'altro lato, esami genetici compiuti nel 2010 hanno dato esito negativo per la Marfan.
Più recentemente è stata proposta una diagnosi di omocistinuria: i sintomi sono simili a quelli della Marfan. In quanto malattia recessiva, si addice all'albero genealogico di Akhenaton: i suoi genitori, Amenofi III e la regina Tiy, erano probabilmente in salute, così come il probabile figlio Tutankhamon, che non soffrì dei succitati disordini genetici.
L'egittologo e papirologo Dominic Montserrat, nel suo saggio Akhenaten: History, Fantasy and Ancient Egypt, ha scritto:
Montserrat e altri hanno osservato che le caratteristiche fisiche sarebbero emblematiche di determinati simbolismi religiosi. Dal momento che il dio Aton era chiamato "la madre e il padre dell'umanità intera", Akhenaton sarebbe stato raffigurato con tratti marcatamente androgini in riferimento alla androginia del dio Aton: ciò avrebbe richiesto "l'unione simbolica di tutti gli attributi del dio creatore nel corpo fisico del re medesimo" che avrebbe "rappresentato in terra le molte funzioni vivificatrici dell'Aton". Akhenaton definiva sé stesso Unico di Ra e potrebbe essersi servito dell'arte per evidenziare la propria differenza dagli altri esseri umani. Una tale distanza dalle classiche rappresentazioni idealizzate è una caratteristica straordinaria del regno di Akhenaton.
Nel 2012, Hutan Ashrafian, chirurgo dell'Imperial College London, ha pubblicato una ricerca sulla morte prematura di Akhenaton (avvenuta intorno ai 40 anni) e sulle morti precoci di altri faraoni della XVIII dinastia (fra cui Tutankhamon e Thutmose IV, nonno paterno di Tutankhamon). Ashrafian identificò la causa, o concausa, di questi decessi nella epilessia del lobo temporale in via ereditaria, che potrebbe spiegare anche lo strano aspetto di Akhenaton e le sue convinzioni religiose visionarie (oltre alla spiccata spiritualità del nonno Thutmose IV, che sostenne di aver avuto una visione del dio della Sfinge, Harmakis). Siccome non c'è ancora modo di diagnosticare questa malattia tramite test genetici, quella del Dr. Ashrafian rimane una teoria.
Un'altra teoria, infondata, è quella di Immanuel Velikovskij, che ipotizzò una relazione incestuosa tra Akhenaton e sua madre Tiy. Inoltre Velikovskij diede per scontato che il faraone avesse le gambe gonfie. In base a ciò, il sociologo sovietico identificò Akhenaton con Edipo, il cui nome, in greco, significa "dai piedi gonfi", spostando la vicenda dalla Tebe egizia alla Tebe greca. Fra le proprie argomentazioni, Velikovskij, erroneamente, pose il fatto che Akhenaton avrebbe fatto cancellare il nome del proprio padre dai monumenti, azione trasfigurata nel parricidio di Edipo. La teoria di un disprezzo di Akhenaton per il proprio padre Amenofi III non sembra avere alcun fondamento: Akhenaton provvide, per lui, alla consueta mummificazione e al funerale fastoso e tradizionale prima di avviare la rivoluzione religiosa. In aggiunta, un'autopsia e un esame genetico, nel 2014, hanno provato che suo figlio Tutankhamon fu il frutto di un rapporto tra fratello e sorella, non tra madre e figlio.
Varie stele danneggiate o prive di iscrizioni rappresentano Akhenaton in compagnia di quello che sembra essere un coreggente, con corona da faraone, in atteggiamenti familiari, se non intimi (talvolta nudo). Siccome è noto che Smenkhara fu un uomo, queste immagini portarono alla teoria che Akhenaton fosse omosessuale; tale eventualità è ritenuta poco probabile e così commentata dall'egittologo italiano Franco Cimmino:Questa teoria che decadde quando si scoprì che il coreggente fu una donna, quasi certamente moglie di Akhenaton. Negli anni '70, l'egittologo John Harris identificò la figura accanto ad Akhenaton con Nefertiti, argomentando che quest'ultima potrebbe essere stata nominata coreggente dal marito e forse perfino essergli succeduta per breve tempo come sovrano indipendente, dopo aver mutato il proprio nome in "Smenkhara". Nicholas Reeves e altri ritengono che Smenkhara e Neferneferuaton (Ankheperura Neferneferuaton), che regnò accanto ad Akhenaton come coreggente per uno o due anni prima della morte di quest'ultimo, sarebbero stati la medesima persona. Su vari monumenti, i due compaiono seduti uno accanto all'altro. Nel 1988, l'egittologo James Peter Allen avanzò la possibilità di distinguere Smenkhara da Neferneferuaton, puntualizzando sul fatto che il nome "Ankheperura" è individuabile in grafie differenti a seconda che fosse riferito a Smenkhara o a Neferneferuaton. Quando inscritto accanto a Neferneferuaton, il praenomen includeva un epiteto riferito ad Akhenaton, per esempio "Desiderato da Uaenra" ("Uaenra" era il praenomen di Akhenaton). Non esistono attestazioni delle versioni "lunghe" di questo nome (praenomen + epiteto) in presenza del nomen Smenkhara, così come la versione "corta" non è mai stata rinvenuta accanto al nomen "Neferneferuaton". 
Nell'immagine qui accanto, la differenza tra la versione femminile e quella normale è minima: il suono -t, sia nel nome che nell'epiteto (o entrambi, come nel cartiglio nº94), che può risultare di difficile lettura, specialmente su oggetti di dimensioni ridotte. Stando ad Allen, senza tenere conto degli elementi grammaticali femminili, tutti e tre questi nomi potrebbero riferirsi a un re Neferneferuaton, siccome includono epiteti che l'associano ad Akhenaton. In una pubblicazione del 1994, Allen ipotizzò che le diverse grafie del nome in questione avrebbero potuto riferirsi a due personalità differenti anziché a una sola:Tempo dopo, l'egittologo francese Marc Gabolde notò che diversi oggetti dalla Tomba di Tutankhamon, originalmente inscritti per Neferneferuaton e recanti l'epiteto "desiderato da Akhenaton", avevano in origine l'epiteto Akhet-hen-hyes, che significa "Utile al Suo sposo", e che rende necessariamente femminile il personaggio che ne fu insignito. La scoperta di Gabolde fu in seguito confermata da Allen. L'uso degli epiteti (così come la loro assenza) per identificare il re all'interno di un'iscrizione è diventata una pratica comune e citata dagli studiosi nelle loro opere (benché sia talvolta necessario ignorare un'iscrizione o un suo dettaglio per supportare un'ipotesi più grande). Anche se il dibattito su Smenkhara e Neferneferuaton continua, grazie a queste ultime scoperte è possibile fornire nuove interpretazioni delle evidenze archeologiche conosciute.
Akhenaton è il protagonista del dramma di Agatha Christie Akhnaton, composto nel 1937 ma pubblicato solamente nel maggio 1973 e mai messo in scena nella sua interezza (bensì in riduzioni e adattamenti come Akhnaton e Nefertiti del 1979). È inoltre un personaggio principale nel romanzo dello scrittore finlandese Mika Waltari Sinuhe l'egiziano del 1945 (e della successiva trasposizione cinematografica del 1954, dove è interpretato dall'attore Michael Wilding), nonché del romanzo La verità perduta dell'italiano Bruno Tacconi, del 1972. Lo scrittore egiziano premio Nobel Nagib Mahfuz ha scritto un breve romanzo storico dal titolo Akhenaton, il Faraone Eretico (prima edizione 1985).
Il faraone Akhenaton è anche stato il protagonista di un fumetto Marvel del 2004 dal titolo Marvel: The End. Nel fumetto, Akhenaton venne rapito da una potentissima razza aliena padrona del Cuore dell'Universo, un potere che permette di fare qualunque cosa. Dopo aver passato millenni ad acquisire potere e capacità, Akhenaton torna sulla Terra per far risorgere il potere dell'Egitto e creare un nuovo imponente Impero. Akhenaton verrà però fermato dai Difensori e da Thanos, che alla fine riuscirà nel suo intento di possedere il Cuore dell'Universo.
Nel 1983 il compositore Philip Glass dedicò ad Akhenaton un'opera in tre atti e un epilogo, Akhnaten, ispirata al controverso saggio di Immanuel Velikovsky Oedipus and Akhnaton (1960) e con testi in lingua originale tratti dal Libro dei Morti e da un'opera attribuita allo stesso faraone Akhenaton.
in inglese William F. Albright, From the Patriarchs to Moses II. Moses out of Egypt, in The Biblical Archaeologist, vol. 36, nº 2, maggio 1973,  pp. 48–76.
 James Peter Allen, Two Altered Inscriptions of the Late Amarna Period, in Journal of the American Research Center in Egypt, nº 25, 1988.
 James Peter Allen, Nefertiti and Smenkh-ka-re, in Göttinger Miszellen, nº 141, 1994.
 James Peter Allen, Akhenaton (MacMillan Reference USA), in: Jones, L. Encyclopedia of Religion, 2005.
 Martha R. Bell, An Armchair Excavation of KV 55, in Journal of the American Research Center in Egypt, vol. 27, 1º gennaio 1990,  pp. 97–137.
 Alwyn Burridge, Did Akhenaten Suffer From Marfan's Syndrome?, in The Biblical Archaeologist, vol. 59, nº 2, 1996,  pp. 127–128.
 M. Cavka, Homocystinuria, a possible solution of the Akhenaten's mystery, in Coll. Antropol., vol. 34, suppl. 1, marzo 2010,  pp. 255–258.
 B. C. Choi e A. W. Pak, Lessons for surveillance in the 21st century: a historical perspective from the past five millennia, in Soz Praventivmed, vol. 46, nº 6, 2001,  pp. 361–368.
 Rosalie David, Religion and Magic in Ancient Egypt, Penguin Books, 2002, ISBN 0-14-026252-0.
 Aidan Dodson, Monarchs of the Nile, 2ª ed., The American University in Cairo Press, 2000, ISBN 978-977-424-600-5.
 Aidan Dodson, Dyan Hilton, The Complete Royal Families of Ancient Egypt, Thames & Hudson, 2004, ISBN 0-500-05128-3.
 Aidan Dodson, Amarna Sunset: Nefertiti, Tutankhamun, Ay, Horemheb, and the Egyptian Counter-Reformation, The American University in Cairo Press, 2009, ISBN 978-977-416-304-3.
 Peter Dorman, The Long Coregency Revisited: Architectural and Iconographic Conundra in the Tomb of Kheruef (PDF), in Peter Brand e Louise Cooper (a cura di), Causing His Name to Live: Studies in Egyptian Epigraphy and History in Memory of William J. Murnane, Brill, 2009 (archiviato dall'url originale il 22 luglio 2012).
 Grafton Elliot Smith, The Royal Mummies, Duckworth Egyptology, 1912 (rist. 2000), ISBN 0-7156-2959-X.
 Alan Gardiner, The Inscriptions of Mes. A Contribution to the Study of Egyptian Judicial Procedure, Lipsia, J. C. Hinrichs, 1905.
 Wolfram Grajetzki, Ancient Egyptian Queens: A Hieroglyphic Dictionary, Londra, Golden House Publications, 2005, ISBN 978-0-9547218-9-3.
 J. R. Harris, Neferneferuaten Rediviva, in Acta Orientalia, nº 35, 1973,  pp. 5-13.
 J. R. Harris, Neferneferuaten Regnans, in Göttinger Miszellen (Gottinga), nº 4, 1973,  pp. 15–17.
 George Hart, A Dictionary of Egyptian Gods and Goddesses, Routledge, 1986, ISBN 0-415-05909-7.
 Zahi Hawass et al., Ancestry and Pathology in King Tutankhamun's Family, in JAMA, vol. 303, nº 7, 17 febbraio 2010,  pp. 638–647.
 Erik Hornung, The Rediscovery of Akhenaten and His Place in Religion, in Journal of the American Research Center in Egypt, vol. 29, 1992,  pp. 43–49.
 Erik Hornung, Akhenaten and the Religion of Light, New York, Cornell University Press, 2001, ISBN 0-8014-8725-0.
 Arielle Kozloff, Bubonic Plague in the Reign of Amenhotep III?, in KMT, vol. 17, nº 3, 2006,  pp. 36–46.
 Eline D. Lorenzen, King Tutankhamun’s Family and Demise, in JAMA, vol. 303, nº 24, 23 giugno 2010,  pp. 2471–2475.
 William L. Moran, The Amarna Letters, Baltimora, Johns Hopkins University Press, 1992, ISBN 978-0801867156.
 Jo Marchant, Ancient DNA: Curse of the Pharaoh's DNA, in Nature, vol. 472, nº 7344, 27 aprile 2011,  pp. 404-406.
 Howard Markel, King Tutankhamun, Modern Medical Science, and the Expanding Boundaries of Historical Inquiry, in JAMA, vol. 303, nº 7, 17 febbraio 2010,  pp. 667-668.
 Dominic Montserrat, Akhenaten: History, Fantasy and ancient Egypt, Routledge, 2000, ISBN 0-415-30186-6.
 William J. Murnane, Texts from the Amarna Period in Egypt, Society of Biblical Literature, 1995, ISBN 1-55540-966-0.
 Charles F. Nims, The Transition from the Traditional to the New Style of Wall Relief under Amenhotep IV, in Journal of Near Eastern Studies, vol. 32, n°1/2, gennaio-aprile 1973,  pp. 181-187.
 David O'Connor, Eric Cline, Amenhotep III: Perspectives on His Reign, University of Michigan Press, 1998, ISBN 978-0-472-08833-1.
 Geraldine Pinch, Egyptian Mythology: A Guide to the Gods, Goddesses, and Traditions of Ancient Egypt, Oxford University Press, 2004, ISBN 978-0-19-517024-5.
 Donald B. Redford, The Monotheism of the Heretic Pharaoh: Precursor of Mosiac monotheism or Egyptian anomaly?, in Biblical Archaeology Review (Washington, Biblical Archaeology Society), vol. 13, nº 3, maggio/giugno 1987.
 Donald B. Redford, Aspects of Monotheism: How God is One: Symposium at the Smithsonian Institution, Biblical Archaeology Society, 1997, ISBN 18-803-1750-8.
 Nicholas Reeves, New Light on Kiya from Texts in the British Museum, in The Journal of Egyptian Archaeology, vol. 74, 1988.
 Nicholas Reeves, Akhenaten: Egypt's False Prophet, Londra, Thames & Hudson, 2000, ISBN 0-500-05106-2.
 Nicholas Reeves, Richard H. Wilkinson, The Complete Valley of the Kings, Londra, Thames & Hudson, 1996, ISBN 0-500-05080-5.
 Robert William Rogers, Cuneiform parallels to the Old Testament, Eaton & Mains, 1912.
 Nili Shupak, The 'Monotheism' of Moses and the 'Monotheism' of Akhenaten (Sevivoth), in The Bible as a Meeting Point of Cultures through the Ages, nº 34, 1995,  pp. 18-27.
 Christoph Scholtissek, Fish farming and influenza pandemics, in Nature, vol. 331, nº 6153, 21 gennaio 1988,  p. 215.
 James Strachey, Preliminary Notes Upon the Problem of Akhenaten, in International Journal of Psychoanalysis, nº 20, 1939,  pp. 33–42.
 Joyce Tyldesley, Chronicle of the Queens of Egypt, Londra, Thames & Hudson, 2006, ISBN 0-500-05145-3.
 Athena Van der Perre, The Year 16 graffito of Akhenaten in Dayr Abū Ḥinnis. A Contribution to the Study of the Later Years of Nefertiti, in Journal of Egyptian History, vol. 7, nº 1, 2014,  pp. 67-108.
 Immanuil Velikovskij, Oedipus and Akhnaton: Myth and History, Londra, Abacus, 1982, ISBN 0-349-13566-5.
 Toby Wilkinson, Lives of the Ancient Egyptians, Londra, Thames & Hudson, 2007, ISBN 978-0-500-05148-1.
 Toby Wilkinson, The Rise and Fall of Ancient Egypt, Bloomsbury, 2011, ISBN 978-1-4088-1002-6.
 Richard H. Wilkinson, The Complete Gods and Goddesses of Ancient Egypt, Londra, Thames & Hudson, 2003, ISBN 978-0-500-05120-7.in italiano Cyril Aldred, Akhenaton: il faraone del sole, Roma, Newton & Compton, 1996.
 Jan Assmann, Mosè l'egizio. Decifrazione di una traccia di memoria, 3ª ed., Milano, Adelphi, 2000, ISBN 978-88-459-1579-6.
 Franco Cimmino, Akhenaton e Nefertiti. Storia dell'eresia amarniana, Milano, Rusconi, 1995, ISBN 88-18-70117-7.
 Franco Cimmino, Dizionario delle dinastie faraoniche, Milano, Bompiani, 2003, ISBN 88-452-5531-X.
 Christine el-Mahdy, Tutankhamon, Milano, Sperling & Kupfer, 2000, ISBN 88-200-3009-8.
 Sigmund Freud, L'uomo Mosè e la religione monoteistica: tre saggi (1934-1938) (Torino, Boringhieri), in: Opere, vol. XI, 1976–1980.
 Guy Rachet, Dizionario della Civiltà egizia, Roma, Gremese, 1994, ISBN 88-7605-818-4.
 Francesco Tiradritti, Marie Vandenbeusch, Jean-Luc Chappaz et al., Akhenaton. Faraone del Sole, Cinisello Balsamo, Silvana Editoriale, 2009, ISBN 978-8836-612222.
 Bruce Trigger, Barry Kemp, David O'Connor, Alan B. Lloyd, Storia sociale dell'antico Egitto, Bari, Laterza, 2000, ISBN 978-8842061199.in tedesco Wolfgang Helk, Schwachstellen der Chronologie-Diskussion, in Göttinger Miszellen (Gottinga), nº 67, 1983.
 Athena Van der Perre, Nofretetes (vorerst) letzte dokumentierte Erwähnung (Berlino, Imhof), in F. Seyfried (a cura di): Im Licht von Amarna. 100 Jahre Fund der Nofretete, 2012,  pp. 195–197.
 Jürgen von Beckerath, Chronologie des Pharaonischen Ägypten, Magonza, Philipp von Zabern, 1997, ISBN 3-8053-2310-7.
(EN) Akhenaton / Akhenaton (altra versione), su Enciclopedia Britannica, Encyclopædia Britannica, Inc. 
