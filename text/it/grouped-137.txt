
Era un difensore di stecca sinistra. Nel 2001 Petruic fu scelto dagli Ottawa Senators all'ottavo giro, in 235a posizione, mentre giocava in NCAA con l'University of Minnesota Duluth. Rimase con la squadra universitaria fino al 2005, quando esordì in AHL con il farm team di Ottawa, i Binghamton Senators. Vi rimase due stagioni (con una breve parentesi, 10 incontri, in ECHL con i Charlotte Checkers nel 2005-06).
Approdò in Italia nel campionato 2007-08, all'HC Bolzano, con cui vinse subito la Supercoppa italiana.Al termine dell'esperienza italiana fece ritorno in Nordamerica ancora con i Binghamton Senators. Nelle stagioni successive alternò presenze fra la American Hockey League e la ECHL, concludendo la propria carriera agonistica nel 2011 con gli Hamilton Bulldogs.

In carriera ha militato nel Moda Spor e nel Fenerbahçe. Con la Turchia ha disputato i FIBA EuroBasket 1951 e le Olimpiadi 1952.

Nel paese dei mostri selvaggi (Where the Wild Things Are) è un albo illustrato per ragazzi, scritto da Maurice Sendak e pubblicato da Harper & Row nel 1963.
Il libro narra le avventure immaginarie di un bimbo di nome Max. Nel corso della storia, il protagonista incontra i mostri selvaggi che danno il titolo al romanzo (Wild Things nella versione originale). Nonostante la sua brevità, Nel paese dei mostri selvaggi è diventato nel corso degli anni un libro amato da bambini e adulti, ispirando videogiochi, illustrazioni, composizioni musicali e svariati adattamenti per il teatro ed il cinema.
In Italia, il libro è stato pubblicato per la prima volta da Emme edizioni nel 1969, per poi essere ripubblicato nel 1999 dalla casa editrice milanese Babalibri.Dopo un'iniziale diffidenza, il libro ottenne diversi riconoscimenti nel corso degli anni successivi, tra cui il Caldecott Medal nel 1964, il Boston Globe-Horn Book Award e il American Library Association Notable Book, e riscosse un largo successo di critica e pubblico, diventando uno dei classici della letteratura americana per bambini.
Max, un bambino travestito con un costume da lupo, è intento a creare il caos in casa, rincorrendo il cane con una forchetta.
Dopo essere stato definito dalla madre "Mostro selvaggio" e averle risposto che l'avrebbe mangiata, viene spedito in castigo senza cena nella propria camera. Tra le mura della stanza inizia a crescere una foresta, lussureggiante al tal punto da far scomparire le pareti: Max inizia ad esplorare il luogo e trova una barca, con la quale, dopo avervi inciso il proprio nome, parte per un viaggio che sembra durare mesi, se non anni interi. Giunto nel paese dei mostri selvaggi, incontra delle strane e minacciose creature, Aaron
Bernard, Emil, Moishe e Tzippy, che il bambino conquista fissandoli intensamente negli occhi. Proclamato il mostro più selvaggio di tutti, Max diventa il loro re e dà inizio alla ridda selvaggia, un grande ballo di gruppo.
Poco dopo, il ragazzo comincia a sentire la mancanza di casa e decide, contro il volere dei mostri, di farvi ritorno. Giunto nella sua stanza trova la cena ad aspettarlo, ancora calda.
Nato come illustratore, a metà degli anni cinquanta Sendak decise di iniziare a scrivere e illustrare un proprio libro. Nel 1956, pubblicò il suo primo libro senza collaborazioni, Kerry's Window. Il suo progetto successivo avrebbe dovuto essere un altro tentativo in solitario. La storia sarebbe dovuta essere quella di un bambino che, dopo aver fatto i capricci, viene messo in castigo nella sua stanza e decide di scappare verso il luogo che dà il titolo al libro, Nel paese dei cavalli selvaggi (Where the Wild Horses Are, in origine). Poco prima di iniziare le illustrazioni, Sendak si rese conto di non saper disegnare i cavalli e, su suggerimento del proprio editore, cambiò i cavalli selvaggi con le più ambigue Wild Things (Cose selvagge, ambiguità che viene meno con la traduzione italiana), termine che prende spunto dall'espressione Yiddish "Vildechaya", usata per indicare i bambini chiassosi.
La casa editrice, tuttavia, era preoccupata dalla rappresentazione grafica dei mostri e temeva che nessuno avrebbe comprato un libro per bambini che spaventava i bambini stessi. Inoltre, il grande formato scelto da Sendak per le illustrazioni era inusuale all'epoca e dispendioso da stampare.I mostri si rifanno alla tradizione yiddish anche per il fatto che Sendak prese ispirazione dagli atteggiamenti bizzarri dei suoi parenti. Per il loro aspetto grottesco, infatti, l'autore prese spunto dai parenti che lo venivano a trovare quando era piccolo: «Ti si avvicinavano con il loro alito e si schiacciavano e pizzicavano e il loro occhi erano iniettati di sangue e il loro denti erano grandi e gialli. Ah! Era orribile, orribile». I loro nomi, Aaron, Bernard, Emil, Moishe e Tzippy, sono stati ideati da Sendak in occasione della trasposizione teatrale degli anni ottanta. Due delle creature, Moishe e Bernard, si chiamano come i cugini dell'autore, morti durante l'olocausto.Nonostante Sendak non abbia mai citato alcuna opera come fonte d'ispirazione per il proprio libro, Nel paese dei mostri selvaggi ricorda per certi versi la fiaba folkloristica giapponese di Momotarō, come narrata da William Griffiths nel 1887: nel corso della storia, Momotarō parte per l'isola su una piccola barca senza una guida, sottomettendo le creature del luogo, che lo riconoscono come loro maestro e lo implorano di restare sull'isola. Diverse analogie sono state riscontrate anche nel racconto popolare di Kintaro, in cui l'omonimo protagonista viene a contatto con delle creature magiche, i tengu.
Nel paese dei mostri selvaggi fu ultimato nel 1962 e venne pubblicato l'anno successivo dalla casa editrice americana Harper & Row. Le vendite non raggiunsero le aspettative dell'editore, a causa dell'aspetto dei mostri, che frenava i genitori dal comprare i libri, e delle recensioni negative pubblicate all'epoca.Secondo Sendak, il libro fu inizialmente bandito da molte biblioteche e ricevette diverse critiche negative. Ci vollero un paio d'anni prima che i genitori e i bibliotecari si accorgessero che il libro piaceva molto ai bambini, che continuavano a leggerlo e chiederlo in prestito, diventando uno dei libri per l'infanzia più venduto di sempre.
Nel 1988, in occasione del venticinquesimo anniversario dell'opera, il libro venne ripubblicato con una nuova copertina rigida e sovraccopertina con il logo della Caldecott Medal, il prestigioso premio vinto da Sendak nel 1964.Ad oggi, l'edizione originale del libro, datata 1963, è il decimo libro più costoso del mondo e il più costoso in assoluto per quanto riguarda la letteratura dell'infanzia. Se in condizioni perfette e nella sua custodia originale, Nel paese dei mostri selvaggi arriva a costare 10.200 $.
In Italia il libro è stato tradotto da Antonio Porta e pubblicato per la prima volta dall'editore Emme nel 1969, per poi essere ripubblicato nel 1999 dalla casa editrice milanese Babalibri, che da allora l'ha ristampato varie volte nel corso degli anni: nel 2000, nel 2002, nel 2004 e nel 2009, in occasione dell'uscita dell'adattamento cinematografico diretto da Spike Jonze. Nel 2018, Adelphi ha acquistato i diritti per l'Italia e riproposto il libro in un formato più vicino all'originale e con una nuova traduzione di Lisa Topi, definita più fedele e «in linea con il progetto di un’edizione filologica».
All'epoca della sua uscita, il libro non ottenne il successo commerciale sperato e venne accolto con scarso entusiasmo da parte della critica. Nel paese dei mostri selvaggi divise il pubblico: da una parte quelli che trovavano la storia troppo oscura e inadatta ai bambini, dall'altra quelli che consideravano Sendak un pioniere nel settore della letteratura per l'infanzia, capace di scrivere e illustrare storie per, e sui, bambini. Alcuni gruppi di genitori criticarono aspramente la storia, in quanto ritraente un bambino che urlava contro la propria madre e scappava di casa, mentre altri ne lodarono l'insegnamento positivo: trasformando in maniera produttiva la sua rabbia, Max diventa di fatto una figura autoritaria per i mostri. Nonostante sia ancora arrabbiato quando viene mandato nella sua stanza, Max sfoga la sua frustrazione attraverso la sua fantasia e, alla fine, arriva alla conclusione che non lascerà più che la sua rabbia lo separi dalle persone che ama. Tuttavia, nel corso degli anni Sendak non ha mai commentato le varie interpretazioni.Molti contestarono, inoltre, il fatto che il libro non contenesse alcuna morale o regola di comportamento e che, anzi, mostrasse una madre che non disciplina il proprio figlio, abbassandosi al suo stesso livello. La cosa fu particolarmente criticata dallo psicologo Bruno Bettelheim, che scrisse un articolo intitolato Don't let this book overnight in your child's room (Non lasciate questo libro di notte nella stanza di vostro figlio). In seguito, Sendak incontrò Bettelheim, che, secondo il racconto dell'autore stesso, gli disse: «Odierò per sempre il tuo libro».Da allora, Nel paese dei mostri selvaggi ricevette svariati apprezzamenti da parte della critica, diventando uno dei libri per bambini più apprezzati di sempre. John Cech, professore d'inglese alla University of Florida, scrisse, nel libro Angels and Wild Things: The Archetypal Poetics of Maurice Sendak:
Mary Dixon Weidler sul sito Common Sense citò la conclusione positiva dell'opera: «Il messaggio di amore incondizionato da parte dei genitori è rassicurante e costituisce il finale perfetto per la storia»,. Elizabeth Kennedy elogiò la combinazione, particolarmente riuscita, della storia con le illustrazioni: «Il testo e le illustrazioni si completano a vicenda, facendo scorrere la storia senza intoppi. La trasformazione della camera di Max nella foresta è deliziosa. Le illustrazioni di Sendak sono allo stesso tempo spiritose e spaventose, in modo da riflettere sia l'immaginazione del protagonista che la sua rabbia. E Max è un personaggio con il quale i bambini si possono realmente identificare. Ciò che rende il libro un'opera straordinaria è l'immaginazione di entrambe le componenti, il Maurice Sendak scrittore e il Maurice Sendak artista». Il TIME lo acclamò invece come «Il viaggio verso il lato selvaggio di ognuno di noi», mentre Francis Spufford affermò che il libro «È uno dei pochi libri illustrati a fare un uso sconsiderato e meraviglioso della rabbia».Secondo alcuni, Nel paese dei mostri selvaggi rappresenta il primo libro in un'ideale trilogia sulla crescita dei bambini e su come padroneggiano le loro emozioni, continuata poi con Luca la luna e il latte e Outside Over There.Il libro, oltre ad aver ottenuto diversi riconoscimenti nel corso degli anni, tra cui il Caldecott Medal nel 1964, il Boston Globe-Horn Book Award e il American Library Association Notable Book, ebbe un forte impatto culturale e nella letteratura per bambini in particolare. Tuttavia, Sendak non si scompose al riguardo, affermando che il libro deve piacere prima di tutto ai bambini: «Se ad un bambino non piace un libro, bisogna gettarlo nella spazzatura, senza preoccuparsi degli elogi della critica»; nel libro The Art of Maurice Sendak viene descritta la seguente conversazione avuta da Sendak con una madre:
Per anni, vennero fatte molte richieste per utilizzare la licenza sui personaggi del libro per fumetti, videogiochi e capi di vestiario, ma Sendak rifiutò sempre queste proposte, finché alla fine degli anni ottanta, ormai sessantenne, permise che i personaggi venissero utilizzati in prodotti di consumo, il primo dei quali fu una serie di pubblicità della compagnia telefonica Bell Atlantic.
Nel corso degli anni, furono molti i cineasti interessati a produrre un adattamento cinematografico del libro. Tuttavia, trasformare un libro per bambini di dieci frasi in un lungometraggio avrebbe significato modificare, o comunque ampliare, la storia di partenza. Il primo tentativo venne fatto con l'animazione, con l'adattamento del 1973 diretto da Gene Deitch, del quale vennero realizzate due versioni: la prima con la narrazione di Allen Swift e una colonna sonora di musica concreta composta dallo stesso Deitch, la seconda, invece, del 1988, con una nuova colonna sonora e la narrazione ex novo di Peter Schickele.
Nel 1983, la Walt Disney Pictures iniziò ad interessarsi delle opere di Sendak ai fini di produrre lungometraggi basati sui suoi libri. A quel tempo la Disney faceva uso della camera multipiano per aggiungere profondità all'animazione. John Lasseter, al contrario, si rese conto che i computer sarebbero potuti essere usati per realizzare sfondi dove l'animazione tradizionale interagiva con quelle computerizzata. Lasseter, insieme a Glen Keane, iniziò a lavorare ad un test de Nel paese dei mostri selvaggi in cui i personaggi venivano animati a mano da Keane mentre lui ideava gli sfondi a computer. Questo test di pochi minuti servì per dimostrare le capacità del mezzo e per far approvare un intero lungometraggio che utilizzava questa innovazione, basato sul libro di Sendak. Lasseter cambiò in seguito idea e optò per trasporre Le avventure del piccolo tostapane. Lo studio, tuttavia, rifiutò il progetto in quanto interessato alla tecnica solo nel caso in cui gli sfondi al computer avessero fatto risparmiare tempo e soldi all'azienda.
Nel 2000 il progetto di un adattamento del libro ricomparve e molti cineasti espressero il loro interesse a realizzarlo. Nonostante l'interessamento di molti produttori verso registi più commerciali, Sendak appoggiò il regista Spike Jonze, in quanto «giovane, interessato e con una scintilla che nessun altro ha dimostrato di avere». Il film, all'epoca, sarebbe stato distribuito dalla Universal, che aveva allegato un teaser trailer alle copie cinematografiche de Il Grinch di Ron Howard, prodotto proprio dalla Universal. Contrasti tra la Universal e Sendak sull'approccio di Jonze alla storia portarono ad un accordo che trasferiva i diritti di produzione alla Warner Bros.Nel 2005, Jonze e il romanziere Dave Eggers completarono una sceneggiatura di 111 pagine, espandendo notevolmente la storia originale e cambiando i nomi dei mostri, ora chiamati Carol, Douglas, KW (KK nella versione italiana), Judith, Ira e Alexander. Nel febbraio 2008, dopo che la data di uscita del film era stata posticipata di un anno, diverse fonti riportarono che la Warner Bros. stava considerando l'idea di rigirare gran parte del film, in quanto troppo spaventoso per i bambini. Il presidente degli studio, Alan F. Horn, rispose che i rifacimenti erano stati accordati con Jonze e che servivano ad ampliare e migliorare il film. Sendak approvò il montaggio finale della pellicola, affermando: «Non ho mai visto un film che sembrasse così o facesse provare queste sensazioni. Ed è di Spike, non ha paura di se stesso».Il film, intitolato Nel paese delle creature selvagge (a differenze del titolo italiano, la versione originale mantiene il titolo del libro) e che vede come protagonisti Max Records, Catherine Keener, Forest Whitaker, Chris Cooper, Catherine O'Hara, James Gandolfini, Lauren Ambrose e Paul Dano, venne distribuito negli Stati Uniti il 16 ottobre 2009, dopo un'anteprima svoltasi a New York il 13 ottobre, in Italia a partire dal 30 ottobre dello stesso anno, ed ebbe un responso positivo da parte della critica, venendo nominato ad un Gloden Globe per la migliore colonna sonora originale, composta da Karen O e Carter Burwell.
Alla fine degli anni settanta, Maurice Sendak avviò una collaborazione con il compositore britannico Oliver Knussen con l'intenzione di adattare per il teatro Nel paese dei mostri selvaggi e Higglety Pigglety Pop!, un lavoro successivo dell'autore. Dopo questa esperienza Sendak iniziò ad interessarsi al design dei set teatrali e collaborò, nel corso degli anni, con diverse compagnie e produzioni realizzando le scenografie di opere come Il flauto magico, Hänsel e Gretel e Lo Schiaccianoci. La stessa versione operistica de Nel paese dei mostri selvaggi venne adattata nel corso degli anni in vari ambiti diversi:
L'opera originale scritta da Knussen. Le prime performance furono organizzate a Bruxelles nel 1980 e a Londra nel 1984. L'anno seguente l'opera venne inscenata a Saint Paul, Minnesota e a New York nel 1987. Una versione concerto dell'opera venne eseguita al The Proms nella Royal Albert Hall a Londra, nel 2002. Nel 2011 l'opera venne aggiunta al catalogo stagionale della New York City Opera.
Nel 1997, il compositore Randall Woolf e lo stesso Sendak idearono una versione in balletto dell'opera per l'American Repertory Ballet. Lo spettacolo, replicato in diverse città americane, faceva uso di chitarre elettriche e processi audio digitali.
Nel 2004 la compagnia di Chicago Emerald City Theater Company produsse una versione musical dello spettacolo, mescolando l'adattamento de Nel paese dei mostri selvaggi con altre due opere di Sendak, Hector Protector e Very Far Away.
Nel 2009, in occasione dell'uscita dell'adattamento cinematografico del libro, è stata inaugurata una linea d'abbigliamento ispirata ai personaggi del romanzo.
Nel 2009, in occasione dell'Easter Egg Roll Monday alla Casa Bianca, una tradizionale festività legata alla Pasqua, il presidente Obama lesse insieme ai bambini Nel paese dei mostri selvaggi, annoverandolo tra i suoi libri preferiti.
Il libro è stato parodiato dalla serie animata I Simpson nel corso della diciassettesima stagione. Nell'episodio La bambina che dormiva troppo poco, infatti, una versione alterata del libro, Nel paese delle bestie feroci, svolge un ruolo centrale nella trama.
I Metallica hanno registrato una canzone omonima, Where the Wild Things Are, nell'album del 1997 ReLoad.
Patrick Watson nell'album del 2007 Wooden Arms ha inciso una canzone con lo stesso titolo originale del romanzo.
La canzone Breezeblocks degli Alt-J, contenuta nell'album An Awesome Wave (2012), cita diversi passaggi del libro, utilizzato come ispirazione anche per il video del singolo.
Maurice Sendak, Nel paese dei mostri selvaggi, traduzione di Antonio Porta, Milano, Babalibri, 1999,  p. 48, ISBN 978-88-8362-007-2.
 Maurice Sendak, Nel paese dei mostri selvaggi, traduzione di Lisa Topi, Milano, Adelphi, 2018,  p. 48, ISBN 978-88-4593-203-8.
 Maurice Sendak, Where the Wild Things Are (25th Anniversary Edition), New York, Harper & Row, 1988,  p. 48, ISBN 0-06-025492-0.
(EN) John Cech, Angels and Wild Things: The Archetypal Poetics of Maurice Sendak, Pennsylvania State University, 1º gennaio 1996, ISBN 0-271-00949-7.
(EN) Francis Spufford, The Child That Books Built: A Life in Reading, Londra, Picador, 1º dicembre 2003, ISBN 0-312-42184-2.
(EN) Spike Jonze e Dave Eggers, Heads On and We Shoot: The Making of Where the Wild Things Are, curato dagli editori di Mcsweeney's, It Books, 13 ottobre 2009, ISBN 0-06-164556-7.
(EN) Tony Kushner, The Art of Maurice Sendak: 1980 to Present, New York, Abrams Books, 1º dicembre 2003, ISBN 0-8109-4448-0.
(EN) Gregory Maguire, Making Mischief: A Maurice Sendak Appreciation, New York, HarperCollins, 15 settembre 2009, ISBN 0-06-168916-5.
 Wikimedia Commons contiene immagini o altri file su Nel paese dei mostri selvaggi
(EN) Terrible Yellow Eyes - Una collezione di illustrazioni ispirate a Nel paese dei mostri selvaggi, su terribleyelloweyes.com.
(EN) Obama Reads "Where The Wild Things Are" At White House, Roars At Kids, in The Huffington Post (archiviato dall'url originale il 24 agosto 2011).
(EN) Where The Wild Things Are - Love to Know: Children Books, su childrens-books.lovetoknow.com.
Neon Genesis Evangelion (新世紀エヴァンゲリオン Shin seiki Evangerion?, lett. "Il vangelo del nuovo secolo") — anche noto come Evangelion, Eva o con l'acronimo NGE — è una serie televisiva anime di 26 episodi del 1995 creata dallo studio Gainax, sceneggiata e diretta da Hideaki Anno. L'opera è stata premiata con numerosi premi e riconoscimenti, ed è considerata uno degli anime più acclamati e influenti di tutti i tempi. L'anime è caratterizzato dalla presenza di numerosi riferimenti religiosi cabalistici, ebraici e biblici, e da una profonda introspezione psicologica dei personaggi, portata avanti tramite diversi monologhi interiori dei protagonisti.
La storia, ambientata nella futuristica città di Neo Tokyo-3 a distanza di quindici anni da una catastrofe planetaria nota come Second Impact, si incentra sulle vicende di Shinji Ikari, un ragazzo che viene reclutato dall'agenzia speciale Nerv per pilotare un mecha gigante noto con il nome Eva e combattere in questo modo, assieme ad altri piloti, contro dei misteriosi esseri chiamati Angeli. La serie fu trasmessa per la prima volta in Giappone su TV Tokyo a partire dal 4 ottobre 1995, e si concluse il 27 marzo dell'anno successivo. L'adattamento italiano venne distribuito dalla Dynamic Italia e, successivamente, fu trasmesso su MTV.
Gli ultimi due episodi della serie originale, rei di aver lasciato numerosi misteri irrisolti, spinsero una folta schiera di appassionati a chiedere una conclusione cinematografica che desse una risposta definitiva ai numerosi interrogativi rimasti insoluti. Pertanto, nel 1997 Hideaki Anno e lo Studio Gainax realizzarono due lungometraggi animati che potessero soddisfare i dubbi e le aspettative degli ammiratori: Death & Rebirth, composto da vari spezzoni tratti dai primi ventiquattro episodi della serie televisiva e da alcune sequenze inedite, e The End of Evangelion, che ne rappresenta un finale alternativo. Altri adattamenti sono rappresentati da un manga scritto e disegnato dal character designer della serie, Yoshiyuki Sadamoto, da una vasta serie di videogiochi, diversi spin-off cartacei, dall'original net anime Petit Eva - Evangelion@School, e dai film d'animazione che compongono la tetralogia Rebuild of Evangelion, remake della serie animata originale.
Il 13 settembre 2000 un violento cataclisma colpisce l'Antartide, causando il completo scioglimento della calotta australe e una variazione di inclinazione nell'asse terrestre. I successivi cambiamenti climatici, l'innalzamento del livello del mare e lo scatenarsi di conflitti globali per aggiudicarsi le poche risorse rimanenti, portano alla morte di circa tre miliardi di persone. Secondo la versione ufficiale, l'esplosione, denominata Second Impact, è stata determinata dallo schianto di un meteorite con il polo sud. La vera causa della catastrofe però è da ricercarsi in un fallimentare esperimento eseguito da un gruppo di scienziati su di un colossale essere umanoide chiamato Adam, primo di una serie di misteriosi nemici conosciuti come Angeli. L'esperimento viene condotto da un team di ricerca guidato dal dottor Katsuragi, dietro cui si cela un'organizzazione chiamata Seele e il suo enigmatico Progetto per il perfezionamento dell'uomo. Per realizzare il piano viene istituito un centro di ricerca chiamato Gehirn, il cui scopo principale è quello di sviluppare contromisure adeguate contro gli attacchi di ulteriori Angeli, previsti in alcuni documenti noti come Pergamene del Mar Morto. Vedono così la luce gli enormi umanoidi artificiali Evangelion, i tre supercomputer Magi e la città di Neo Tokyo-3. Portati a termine i propri compiti, l'organizzazione viene rinominata Nerv e, sotto la guida di Gendō Ikari, viene incaricata di contrastare l'imminente attacco degli Angeli.
Nel 2015 i mutamenti climatici causati dal Second Impact si sono stabilizzati e l'umanità si è adattata al nuovo ecosistema. La Nerv ha avanzato i propri studi producendo tre Unità Evangelion: le Unità 00, 01 e 02. Il quattordicenne Shinji Ikari, dopo aver trascorso dieci anni separato da suo padre Gendō, si reca a Neo Tokyo-3 per incontrarlo, essendo stato scelto come pilota dell'Eva-01, a bordo del quale deve affrontare gli Angeli in qualità di Third Children. Trasferitosi definitivamente in città, Shinji va a vivere presso la sua nuova tutrice Misato Katsuragi, conosce le sue colleghe Rei Ayanami, pilota dell'Eva-00, e Asuka Sōryū Langley, pilota dell'Eva-02, e stringe amicizia con i suoi nuovi compagni di classe Tōji Suzuhara e Kensuke Aida.
Con il susseguirsi degli eventi e delle battaglie contro gli Angeli, la vera natura dei nemici e degli Evangelion viene progressivamente messa in dubbio. Inoltre, con il deteriorarsi dei rapporti tra Seele e Nerv, si scoprono i reali obiettivi delle due organizzazioni e il loro collegamento con il Progetto per il perfezionamento dell'uomo. Intanto, i Children continuano a combattere gli Angeli, i quali, tra scontri fisici e mentali, acuiscono le loro debolezze psicologiche e li costringono ad affrontare le proprie ansie e le proprie paure. Asuka, non riuscendo a reggere lo sforzo, si chiude in uno stato catatonico dopo aver subito un attacco psichico da parte dell'Angelo Arael. La Seele invia Kaworu Nagisa alla Nerv in qualità di Fifth Children e pilota di rimpiazzo dell'Unità 02. Il giovane stringe immediatamente amicizia con Shinji, ma si rivela essere l'ultimo Angelo Tabris. Dopo aver preso controllo dell'Eva-02, Kaworu tenta di ricongiungersi con il primo Angelo Adam, che crede custodito nel Terminal Dogma del quartier generale della Nerv. Dopo aver scoperto che l'Angelo rinchiuso nel Terminal Dogma è in realtà Lilith, egli chiede all'amico Shinji di ucciderlo, desiderio che il compagno esaudisce solamente dopo una lunga esitazione. In seguito, le anime dell'umanità si fondono in un'unica coscienza collettiva nel Progetto per il perfezionamento dell'uomo. Interrogandosi sul significato della vita e sul suo rapporto con le altre persone, Shinji giunge alla conclusione che l'esistenza non è determinata e che non si può vivere in isolamento dagli altri, distruggendo il guscio protettivo che si era costruito intorno. I personaggi riappaiono nella loro individualità e lo applaudono; Shinji, sorridendo, li ringrazia tutti.
I personaggi di Neon Genesis Evangelion sono caratterizzati da profonde ferite psichiche, problematici rapporti interpersonali e drammatiche lotte interiori. I tre protagonisti della serie sono segnati da numerose esperienze traumatiche e difficoltà relazionali: Rei Ayanami, clone genetico di Yui Ikari, affronta sentimenti di alienazione e di angoscia esistenziale a causa della sua condizione; il carattere eccessivamente competitivo e la profonda mancanza di autostima di Asuka Sōryū Langley traggono la propria origine dalla malattia mentale e dal conseguente suicidio della madre, Kyōko Sōryū Zeppelin; Shinji Ikari è stato abbandonato da suo padre dopo la morte della madre Yui. Analoghi traumi emotivi sono riscontrabili nei personaggi adulti, come Misato Katsuragi, il cui padre si è sacrificato durante il Second Impact per salvarle la vita, e Gendō Ikari, che desidera ricongiungersi con la moglie, morta in un misterioso incidente.
Il regista della serie animata, Hideaki Anno, ha descritto Neon Genesis Evangelion come una «pellicola personale», nella quale ciascun personaggio riflette una parte della propria personalità: «Tutti i personaggi di Evangelion sono me». Secondo l'assistente alla regia, Kazuya Tsurumaki, ognuno di loro rappresenta «un lato del regista», tanto il protagonista maschile, Shinji Ikari, quanto personaggi apparentemente secondari come Misato, Rei, Kaworu Nagisa e Ryōji Kaji: «Tutti i personaggi [di Evangelion] hanno la stessa personalità. A livello superficiale sono stati usati diversi "condimenti", ma in fondo sono estremamente simili».
Lo studio Gainax incominciò a pianificare la serie nel luglio del 1993, immediatamente dopo aver rimandato a tempo indeterminato la realizzazione di Blue Uru (蒼きウル Aoki Uru?), lungometraggio animato concepito come sequel del film Le ali di Honneamise. Come regista della pellicola fu scelto Hideaki Anno, uno dei membri fondatori dello studio, afflitto da una profonda depressione sin dalla conclusione della sua precedente opera, Nadia - Il mistero della pietra azzurra. In seguito allo stallo a cui Blue Uru andò incontro, Anno accettò di collaborare con Toshimichi Ōtsuki della King Records per la produzione di una nuova serie animata. Benché Ōtsuki sostenesse di nutrire totale fiducia nei suoi confronti e gli avesse dato carta bianca per «qualunque cosa», gli impose di non abbandonare la collaborazione con la King Records per almeno cinque anni e di non far morire personaggi minorenni nel corso dell'opera. Il regista, dopo aver accettato le due condizioni di Ōtsuki, sviluppò la nuova serie riprendendo una delle tematiche più importanti di Blue Uru, il concetto di «non dover fuggire» dalle cose spiacevoli. Secondo Yasuhiro Takeda, uno dei membri fondatori dello studio Gainax, grazie ad Aoki Uru Anno riuscì ad acquisire «la determinazione giusta per non fuggire dai problemi, e quanto visto in Evangelion potrebbe essere un semplice riflesso di quei sentimenti». Egli ideò l'intera trama della serie come una metafora della propria vita e dei suoi quattro anni di depressione. Lui stesso, durante la produzione, dichiarò che:
Fin dagli albori della produzione il regista si prefissò l'intento di aumentare il numero degli otaku e di creare una serie innovativa che fosse capace di cambiare l'animazione giapponese. Per il character designer Yoshiyuki Sadamoto, Neon Genesis Evangelion avrebbe dovuto essere «l'antitesi» di tutte le serie animate mecha del tempo. Analoghi commenti furono fatti da Hideaki Anno, secondo il quale: «Penso che, con il passare del tempo, gli anime mecha si siano adattati a un modello già confezionato, e io credo di aver voluto rompere questo schema». In un'altra intervista, il regista sostenne di aver creato Evangelion con l'intenzione di «essere felice e di rendere felici gli appassionati di animazione, nel tentativo di riunire il pubblico più ampio possibile». Egli impostò la sua opera sul tema di «una battaglia tra gli dèi e gli esseri umani», proponendo di intitolarla Alcion (アルシオン Arushion?). La sua idea però non trovò spazio nel progetto definitivo per assenza di una consonante sonora e perché giudicata «poco accattivante». Al suggerimento iniziale si preferì il termine greco Evangelion, foneticamente simile a Densetsu kyojin Ideon, suggerito in fase di pre-produzione da Sadamoto.
La serie fu realizzata dalla Gainax. Nella produzione furono coinvolte TV Tokyo, la Nihon Ad Systems, la Production I.G e lo Studio Ghibli. Hideaki Anno lavorò come regista e sceneggiatore, e diede direttive sia per quanto riguarda il character design, sia per il mecha design. Al suo fianco lavorarono Yoshiyuki Sadamoto come character designer, Hiroshi Kato come direttore artistico, Kazuya Tsurumaki come assistente alla regia, Ikuto Yamashita come mecha designer e Noriko Kobayashi e Yutaka Sugiyama in qualità di produttori.
Due anni prima della messa in onda della serie, la Gainax pubblicò un documento di presentazione intitolato Kikakusho (企画書? lett. "Proposta"). Esistono sostanziali differenze fra la sceneggiatura originale e la versione definitiva poi andata in onda. Le divergenze più importanti sono da rintracciare nel numero degli Angeli, ventotto anziché diciassette, e nel primo episodio, che avrebbe presentato la battaglia tra un Angelo di nome Raziel e l'Unità 00 pilotata da Rei. Nella sceneggiatura originale, Shinji sarebbe salito sull'Unità 01 solamente dopo la sua sconfitta. La maggior parte delle puntate successive segue molto da vicino il concept originale, distaccandosene solamente a partire dal tredicesimo episodio. Nella sua prima versione, il finale sarebbe consistito nell'attacco di dodici Angeli dalla luna e dalla conseguente decisione delle Nazioni Unite di abbandonare il Progetto per il perfezionamento dell'uomo. La distruzione del quartier generale della Nerv avrebbe rappresentato l'epilogo dell'intera vicenda.
La realizzazione dei primi due episodi della serie incominciò nel settembre del 1994. Entrambi furono proiettati in formato 16 millimetri davanti a un pubblico di duecento persone durante il secondo festival della Gainax, tenutosi il 22 e il 23 luglio 1995, e, benché il lavoro fosse ancora in uno stadio precoce, furono accolti positivamente. Anche Hideaki Anno si dichiarò molto soddisfatto del risultato: «Le prime due puntate rispecchiano fedelmente i miei sentimenti. Quando l'ho notato mi son detto "Ah, ben fatto"». La realizzazione di Evangelion gli diede la sensazione di un «concerto dal vivo», sia per la trama e lo sviluppo dei personaggi, privi di un preciso piano precostruito, sia per la serrata tabella di marcia: «Durante la produzione, ascoltando opinioni diverse o analizzando il mio stato d'animo, ho messo continuamente in discussione me stesso». Anche durante l'ideazione del secondo episodio, in cui venne menzionato per la prima volta il Progetto per il perfezionamento dell'uomo, uno dei concetti cardini dell'intera vicenda, non aveva deciso niente di definitivo a riguardo. Ulteriori cambiamenti alla trama vennero introdotti in seguito all'attentato alla metropolitana di Tokyo del 20 marzo 1995, operato dal nuovo movimento religioso Aum Shinrikyō. Temendo una censura e non volendo privare la storia del suo potenziale interpretativo a causa dell'evidente somiglianza con la realtà storica, Anno modificò lo scenario originale della serie, ritenendolo «inadatto» per l'imminente messa in onda e troppo vicino agli eventi del mondo reale. Pur ammettendo la presenza di parallelismi fra Evangelion e Aum Shinrikyō, il regista criticò i metodi autoreferenziali del gruppo e la chiusura comunicativa dei suoi membri, ritenendola affine a quella degli otaku. Distaccandosi ancora di più dal progetto originario, nel sedicesimo episodio fu inserito un lungo flusso di coscienza di Shinji Ikari e il concept della serie si spostò in direzione introspettiva. Secondo Hiroki Azuma, critico culturale che intervistò personalmente il regista, l'improvviso cambio di rotta fu frutto di una decisione presa durante la prima messa in onda e sulla base delle reazioni avute dagli appassionati di animazione. Notando la loro chiusura al mondo, lo sceneggiatore decise di cambiare completamente l'atmosfera degli episodi successivi: «Gli appassionati accolsero Evangelion con grande entusiasmo. Hideaki Anno ha sostenuto di aver voluto cambiare l'intera struttura concettuale della serie dopo aver visto quest'accoglienza calorosa ma "autistica"». Il brusco cambiamento di atmosfera coincise con il suo accresciuto interesse per la psicologia e le malattie mentali:
Secondo il regista, durante la realizzazione degli ultimi episodi di Neon Genesis Evangelion insorsero numerosi problemi di tempo a causa della «disastrosa» tabella di marcia. La Tatsunoko e TV Tokyo non riuscirono a gestire adeguatamente il planning della serie, causando l'insoddisfazione e l'insofferenza di Hideaki Anno. Le circostanze costrinsero la Gainax al riutilizzo di fotogrammi già utilizzati e a una generale diminuzione della qualità delle animazioni. Anche fra lo staff si avvertì una crescente frenesia. L'assistente alla regia, Kazuya Tsurumaki, provò un vero e proprio «sentimento di tensione»:
A causa dei limiti di tempo, il penultimo episodio non seguì la sceneggiatura originale. Per far fronte ai serrati tempi di produzione, così ridotti da costringere a realizzare l'episodio finale in quattro giorni circa, Anno riscrisse da capo la puntata, sperimentando nuove soluzioni registiche. La situazione lo costrinse ad accantonare e riscrivere anche la sceneggiatura dell'ultimo episodio, che si trovava ancora nelle primissime fasi di sviluppo. In un primo momento pensò di realizzare una puntata di semplici dialoghi e senza animazioni, ma l'idea fu rifiutata. In un'intervista risalente al 2013 però sostenne di aver realizzato l'episodio conclusivo seguendo effettivamente l'idea originale. Dopo aver realizzato le ultime due puntate rimase estremamente soddisfatto del risultato, trovandole in linea con il suo stato d'animo. Simili dichiarazioni furono fatte dal suo collega Toshimichi Ōtsuki, produttore di Evangelion e suo grande amico: «Credo che Anno volesse fare sul serio quel finale». Anche Yoshiyuki Sadamoto, character designer della serie, trovò le due puntate «soddisfacenti»; secondo Sadamoto, l'unico problema degli episodi risiederebbe nella mancanza di una connessione «immediatamente comprensibile» tra la ventiquattresima e la venticinquesima puntata: «Se fosse stata usata la sceneggiatura originale del penultimo episodio ci sarebbe stato un chiaro collegamento con i due episodi conclusivi».
Entrambe le puntate si focalizzano sulla psicologia dei personaggi principali senza offrire una conclusione chiara all'intreccio narrativo della serie. Gli episodi delusero e confusero numerosi appassionati. Anche la carta stampata si interessò del caso; secondo il Mainichi Shinbun: «Quando il venticinquesimo episodio andò in onda, quasi tutti gli spettatori si sentirono traditi [...] Quando lo scrittore Eiji Ōtsuka inviò una lettera allo Yomiuri Shinbun lamentandosi del finale della serie, il dibattito diventò di portata nazionale». Nonostante le pesanti critiche, Anno si dichiarò estremamente soddisfatto degli episodi finali:
Secondo Toshio Okada, ex membro dello studio Gainax e amico di vecchia data di Hideaki Anno, ai problemi di tempo si aggiunse anche la grande indecisione dello sceneggiatore, che rimandò all'ultimo la decisione finale. Yoshiyuki Sadamoto, interrogato sulla «complessità filosofica» degli ultimi due episodi, sostenne di averla interpretata come il risultato della difficile situazione in cui si trovò il regista, sempre più stanco e sull'orlo della depressione. Alcuni ipotizzarono una censura dovuta ad alcune lamentele alzate dall'Associazione Genitori e Insegnanti (PTA), ma il regista non menzionò mai alcun tipo di censura, ribadendo fermamente l'intenzionalità artistica del risultato.
In risposta agli appassionati, che chiesero a gran voce una conclusione più chiara all'intreccio narrativo della serie e una spiegazione ai numerosi interrogativi rimasti irrisolti, Anno e lo studio Gainax decisero di produrre un remake delle due puntate conclusive. Sembra che il regista pensasse di concludere la serie con un solo film; il materiale prodotto però raggiunse una mole tale da spingere alla realizzazione di due lungometraggi, il secondo dei quali avrebbe offerto, secondo Hideaki Anno, «lo stesso finale [della serie], ma visto da un'altra prospettiva». Il 15 marzo del 1997 uscì nelle sale giapponesi Neon Genesis Evangelion: Death & Rebirth, lungometraggio animato diviso in due segmenti: Shi (シ? "morte"), montaggio di vari spezzoni animati tratti dai primi ventiquattro episodi della serie, incluse alcune sequenze inedite; e Shinsei (新生? "rinascita"), breve anticipazione del film Neon Genesis Evangelion: The End of Evangelion, uscito il 19 luglio di quell'anno e suddiviso in due segmenti, chiamati «episodio 25» e «episodio 26», chiaramente alternativi a quelli della serie animata.
Neon Genesis Evangelion contiene numerosi riferimenti culturali a diverse discipline, come la religione, la biologia, la filosofia e la psicologia. Ulteriori citazioni sono rintracciabili nei romanzi di Ryū Murakami, Andromeda e Divina invasione di Philip K. Dick, Le guide del tramonto di Arthur C. Clarke, nel film The Hitcher, nelle serie televisive Il prigioniero, Thunderbirds, UFO, Ultraman, Ultraseven, e nei libri di fantascienza di Cordwainer Smith. Oltre alle frequenti citazioni, Evangelion è influenzato da numerose serie d'animazione precedenti, come Devilman, Mazinga Z di Gō Nagai, Mobile Suit Gundam e Densetsu kyojin Ideon, ricalcando la maggior parte dei contenuti e delle tematiche presentate nella precedente opera dello studio Gainax, Nadia - Il mistero della pietra azzurra, di cui avrebbe dovuto essere, nelle intenzioni iniziali degli autori, una sorta di sequel. Ulteriori riferimenti culturali sono rintracciabili nei nomi dei protagonisti della serie animata. Quasi tutti i nomi dei personaggi sono opera del principale sceneggiatore della serie, Hideaki Anno, e ne riflettono i gusti letterari; egli stesso dichiarò di averli «presi in prestito» dalle più svariate fonti di ispirazione.
In Neon Genesis Evangelion sono disseminati numerosi riferimenti religiosi, con particolare riguardo alla religione cristiana, all'ebraismo ortodosso e alla cabala ebraica. Benché gli elementi religiosi ed esoterici sembrino essere stati estrapolati e inseriti all'interno della serie allo scopo di creare una "mitologia inedita", gran parte dei riferimenti e delle allusioni mantiene un forte legame con le fonti e le tradizioni religiose di appartenenza. Secondo l'assistente alla regia, Kazuya Tsurumaki, lo studio Gainax decise di inserire temi e motivi iconografici religiosi per conferire alla serie un'aria «esotica e misteriosa» e differenziarla dagli altri anime mecha. In un'intervista, Tsurumaki negò l'esistenza di un «significato cristiano» all'interno dell'opera, dicendo che: «Noi [dello staff] pensammo che questo mix di scienza e religione avrebbe reso la serie più interessante». In alcune interviste, Hideaki Anno sostenne di aver studiato il cristianesimo usando dei libri simili a dizionari e di aver inserito elementi cristiani senza alcuna intenzione di esprimere un giudizio sulla sua dottrina, ma per puri motivi artistici e di «atmosfera»: «[In Evangelion] ci sono varie "parole chiave" ma, in tutta onestà, sono semplici simboli che, presi singolarmente, non hanno un vero significato. Ma se queste "parole chiave" vengono mescolate fra di loro emergerà un significato di fondo». Sembra che egli lo ritenesse «materiale comodo per strutturale la storia» ed esplorarne alcune tematiche filosofiche: «In Evangelion c'è una storia sulla redenzione umana, ma non è vera redenzione. È un'opera in cui, riflettendo sul destino del genere umano, iniziai a prendere in prestito diversi elementi cristiani. Mentre riflettevo sull'evoluzione umana o sul significato dell'esistenza, iniziai a creare un'opera sul destino dell'umanità».
Molteplici sono i rimandi visivi o concettuali alla mitologia giudaico-cristiana, come numerose allusioni visive alla croce e alla crocifissione, così come richiami alla lancia di Longino, ai re magi, e ai rotoli del Mar morto. Altri riferimenti religiosi sono legati alle figure del primo uomo biblico Adamo, la prima donna Eva, Lilith, il Guf, l'uomo primordiale Adam Qadmon, i dodici Apostoli, la divinità babilonese Marduk e gli angeli dell'Antico Testamento. Anche gli umanoidi Evangelion e il Progetto per il perfezionamento dell'uomo sembrano avere affinità con concetti mitologici ed esoterici; gli Evangelion hanno diversi punti in comune con la figura del Golem, mentre il Progetto per il perfezionamento è concettualmente affine al Tiqqun 'Olam (in ebraico: תיקון עולם‎?, lett. "perfezionamento del mondo") ebraico. Ulteriori riferimenti religiosi sono rintracciabili nella sigla di apertura, nella quale compare un testo estremamente simile al Sefer Raziel HaMalakh, e nei nomi degli Angeli della serie, ciascuno dei quali ricalca intenzionalmente caratteristiche, funzioni e prerogative del proprio omonimo delle antiche fonti sacre.
In Neon Genesis Evangelion vengono menzionati diversi concetti freudiani, come l'Eros e il Thanatos, il complesso di Edipo, il complesso di Elettra, la fase orale, la libido e la destrudo. Numerose sequenze del film The End of Evangelion citano i concetti di Eros e Thanatos in riferimento al personaggio di Shinji, caratterizzato da un continuo conflitto tra pulsione di vita e pulsione di morte. Altre allusioni al concetto di destrudo sono presenti in due colonne sonore originali della pellicola, Thanatos — If I can't be yours e Komm, süsser Tod. Nel sedicesimo episodio della serie originale, Shinji dialoga con un altro se stesso, che in termini psicologici e psicoanalitici è considerabile il suo doppio o alter ego; i due Shinji, uno reale, l'altro immaginario, sembrano rappresentare i concetti di Io e Super-io, introdotti da Sigmund Freud nel libro L'Io e l'Es. 
Altre citazioni sono presenti nella terza puntata, in cui viene menzionato il dilemma del porcospino del filosofo tedesco Arthur Schopenhauer, e nella trama dell'ultimo episodio, che rielabora alcune teorie psicoanalitiche di Freud. Pare che diversi personaggi della serie siano affetti da comuni disturbi di personalità: Shinji è considerabile una personalità orale, Rei è colpita da schizofrenia e Asuka sembra soffrire di un disturbo narcisistico della personalità. Riferimenti a concetti filosofici o psicoanalitici sono rintracciabili nei titoli di diversi episodi della serie animata. Ad esempio, la sedicesima puntata, intitolata "Malattia mortale, e poi...", omaggia il celebre saggio La malattia mortale del filosofo danese Søren Kierkegaard . Il titolo inglese del penultimo episodio, "Do you love me?", fa invece riferimento all'omonimo libro dello psichiatra scozzese Ronald Laing, redatto come una conversazione tra individui non identificati.
Una delle tematiche cardine di Neon Genesis Evangelion è la comunicazione interpersonale. Secondo l'assistente alla regia, Kazuya Tsurumaki, fin dagli albori della produzione l'anime avrebbe dovuto essere una «storia sulla comunicazione» con un messaggio esortativo nei confronti degli otaku, giudicati da Hideaki Anno «eccessivamente introversi» e chiusi in se stessi: «In altre parole, per i non appassionati [di animazione] è inutile guardarlo. Se lo guarda un individuo che è già in grado di vivere e di comunicare normalmente, quella persona non imparerà niente». Lo stesso Anno si è difeso da alcune accuse dicendo che: «Non sto criticando [gli otaku], sto soltanto esprimendo la mia opinione. Alcune persone credono che mi stia impicciando in cose che non mi riguardano». Secondo alcuni critici, la trama e i personaggi di Evangelion riflettono i quattro anni di depressione del regista, che sottolineò in numerose occasioni l'intento autobiografico dell'opera: «Evangelion è la mia vita impressa su pellicola. Sono ancora vivo, quindi la storia non è ancora conclusa». A partire dalla seconda metà della serie, in cui la tematica cardine di Neon Genesis Evangelion diventa l'interiorità umana, le riflessioni sulla comunicazione interpersonale vengono portate avanti tramite diversi flussi di coscienza dei personaggi principali. Ad esempio, nel quattordicesimo episodio è presente un lungo monologo poetico di Rei Ayanami, contrassegnato da una sequenza di parole e immagini apparentemente scollegate fra di loro. Delle sequenze simili sono presenti, nel caso di Shinji, nel sedicesimo e nel ventesimo episodio. Questa tecnica narrativa raggiunge il suo culmine nelle ultime due puntate della serie, nelle quali la trama procede attraverso i dialoghi e i monologhi interiori dei personaggi. Pare che l'episodio conclusivo si svolga interamente nell'animo del protagonista, che si interroga sul valore della propria esistenza e sul suo rapporto con le altre persone.
Poco prima della messa in onda della serie, lo sceneggiatore si dichiarò intenzionato a esplorare diverse tematiche proprie della fantascienza e della filosofia contemporanea, come: «Qual è la vera natura dell'evoluzione? Qual è la relazione tra uomo e Dio? Questo Dio, nei fatti, esiste? Che cosa significherebbe per l'umanità poter definitivamente rispondere a questa domanda?». Ulteriore influenza su Evangelion e sulla sua ambientazione post-apocalittica è individuabile nel clima socio-culturale della guerra fredda. Secondo Anno, «la paura della guerra fredda era, in sostanza, il timore di una guerra atomica». La trama riflette inevitabilmente le emozioni provate dalla sua generazione, segnata dalla paura di un conflitto nucleare e dalla fine del mondo, o Armageddon: «Arrivai a pensare che il mondo sarebbe finito nel ventesimo secolo». Anche i numerosi riferimenti religiosi presenti nella serie animata rispecchiano le inquietudini sue e del suo Paese. A tal proposito, il regista dichiarò: «Il Giappone è un paese in cui avvengono spesso delle catastrofi naturali. C'è la forte sensazione che esista una divinità da qualche parte, lì fuori».
L'anime è caratterizzato dal frequente uso di soluzioni sperimentali; ad esempio, nel sedicesimo episodio, i dialoghi e i pensieri di Shinji vengono rappresentati attraverso delle linee bianche che si muovono su sfondo nero. Nella ventesima puntata, durante un monologo interiore del ragazzo, vengono mostrate macchie di colore, fotografie delle persone che conosce, immagini astratte e diversi bozzetti disegnati a mano. Secondo lo scrittore Dani Cavallaro, «Neon Genesis Evangelion rappresenta un passo avanti senza precedenti, in cui è coinvolta una coalescenza fra cel animation e computer grafica, una fusione fra immagini disegnate a mano ed effetti speciali digitali». Nell'ultimo episodio però non fu adoperata la cel animation, ma i soli schizzi dello storyboard. Questa scelta non fu il frutto della mancanza di tempo che interessò la produzione delle ultime due puntate, ma di una precisa scelta stilistica dell'autore: «Volevo dimostrare che [...] usare i bozzetti preparatori avrebbe potuto funzionare». Nell'episodio è presente un costante utilizzo di soluzioni visive discordanti, come collage di fotogrammi provenienti dai precedenti episodi della serie, immagini monocromatiche fisse, numerose fotografie in bianco e nero e flashback. Contrariamente ad altri registi d'animazione come Mamoru Oshii o Katsuhiro Ōtomo, che tentano di concentrare in ogni singola inquadratura il maggior numero possibile di dettagli pittorici, la regia di Anno tende a raggiungere l'essenzialismo visivo e il minimalismo. Anziché moltiplicare il numero di informazioni visive presenti in un singolo fotogramma e avvicinarsi così alla cinematografia, il regista accelera il ritmo e la velocità del montaggio, tentato di raggiungere il massimo dell'astrazione e della «sovra-accumulazione visiva». Altra tecnica registica tipica della sua produzione è il cut-up, caratteristica che avvicina la sua regia al cinema di Jean-Luc Godard. Nel corso degli episodi vengono mostrate inquadrature fisse per un lasso di tempo variabile dai trenta ai novanta secondi, oppure movimenti meccanici unidirezionali in immagini fondamentalmente statiche, come quello delle scale mobili.
Secondo Hiroki Azuma, da un punto di vista prettamente stilistico e narrativo, Neon Genesis Evangelion può essere diviso in due parti. Nella prima parte, in cui sembra procedere come una tradizionale serie d'animazione fantascientifica, ciascuno dei personaggi principali è presentato sotto una luce essenzialmente positiva e i vari enigmi presentati dalla vicenda sembrano giungere a una risoluzione. A partire dal sedicesimo episodio, la serie incomincia a perdere gli elementi di positività e leggerezza che caratterizzano le prime puntate, e ad allontanarsi a livello estetico e narrativo dall'animazione giapponese tradizionale. La narrazione, oltre a essere molto più densa di contenuti, acquista maggiore rapidità, e invece di sciogliere tutti i nodi della trama, ne moltiplica i misteri. Secondo il regista, a causa della sua «eccessiva quantità di informazioni», l'opera rispecchia ogni persona che la guarda: «Per ogni spettatore, l'appeal [dello show] è diverso».
La prima messa in onda della serie, svoltasi a partire da mercoledì 4 ottobre 1995 alle 18:30 su Tokyo Channel 12, ebbe una copertura nazionale molto limitata. TV Tokyo e le sue consociate nel TX Network (TV Osaka, TVQ Kyushu Broadcasting, TV Hokkaido, TV Setouchi), che trasmisero in contemporanea la serie, coprivano solamente tredici prefetture. La puntata conclusiva, andata in onda il 27 marzo 1996, raggiunse un indice di ascolto pari al 10,3%, equivalente a circa dieci milioni di spettatori. Nel 1997 la serie fu ritrasmessa in tarda serata, toccando il 5-6% di share, in una fascia oraria in cui anche un 2% era ritenuto un buon indice di ascolto. A queste trasmissioni fecero seguito diverse repliche. Nel 2003 lo studio Gainax pubblicò una nuova edizione della serie animata chiamata Renewal Edition, contenente la versione director's cut della serie e il rimontaggio dei film conclusivi con video rimasterizzato e audio nativo 5.1.
La prima edizione italiana di Neon Genesis Evangelion fu curata dalla Dynamic Italia. Il doppiaggio venne eseguito presso la Cooperativa Eddy Cortese sotto la direzione di Fabrizio Mazzotta (per i primi sei episodi) e Paolo Cortese (per i restanti venti) e vide l'introduzione, con il dialoghista Gualtiero Cannarsi, della figura del "direttore artistico di produzione", un incaricato dalla casa editrice di sovrintendere a ogni singolo aspetto della localizzazione.
La serie fu distribuita in tredici VHS comprensivi degli episodi in versione director's cut e usciti fra il 1997 e il 2001. A quella in VHS seguirono due edizioni in DVD a opera della Dynamic Italia e della Dynit. La prima, a cura della Dynamic, uscì nel 2002, priva degli episodi in versione director's cut. La seconda, pubblicata dalla Dynit e basata sulla Renewal Edition giapponese, uscì nel 2008 sotto la dicitura Platinum Edition. L'anime venne trasmesso in televisione dal canale MTV: la serie completa, i cui primi due episodi comparvero nella maratona Robothon del 12 dicembre 2000, fu trasmessa a partire dal 2 ottobre 2001 e replicata più volte. Neon Genesis Evangelion fu inoltre la prima serie animata giapponese a essere trasmessa in streaming legale su internet, gratuitamente e con doppiaggio italiano; a partire dal 26 aprile 2010 ogni lunedì fu pubblicato sul canale di YouTube della Dynit un nuovo episodio della versione Platinum, disponibile sulla piattaforma per due settimane. In seguito gli episodi furono pubblicati senza limiti di tempo sulla web TV italiana Popcorn TV, venendo però eliminati qualche tempo dopo per la scadenza dei diritti. 
Nel novembre del 2018 la piattaforma Netflix ha annunciato di aver acquisito i diritti per lo streaming della serie e dei due film conclusivi del 1997, prevedendo un'uscita su scala mondiale per la primavera del 2019, poi posticipata al 21 giugno. La versione inizialmente disponibile su Netflix presenta un nuovo doppiaggio, eseguito presso la VSI di Roma. Per questa seconda edizione, dialoghi e direzione del doppiaggio sono nuovamente curati da Gualtiero Cannarsi e Fabrizio Mazzotta, mentre il cast vocale è stato quasi del tutto rinnovato. Il nuovo adattamento dei dialoghi è andato incontro a diverse critiche per alcune scelte di traduzione e per la costruzione delle frasi, che sarebbero state rese difficilmente comprensibili; inoltre Mazzotta ha affermato che la riscrittura dei copioni avrebbe fatto saltare dei turni di doppiaggio e che il linguaggio "involuto e complicato" avrebbe creato problemi in sala, tanto che alcuni doppiatori avrebbero minacciato di abbandonare la serie. Il 28 giugno Netflix annuncia che, a causa delle critiche ricevute, il doppiaggio italiano di Evangelion verrà rifatto, operando una revisione dell'attuale adattamento: la traccia audio corrispondente viene così rimossa dalla piattaforma streaming e momentaneamente la serie resta visibile in lingua italiana soltanto attraverso i sottotitoli.
La colonna sonora originale, raccolta in tre album usciti fra il 1995 e il 1996, fu composta da Shirō Sagisu. Oltre alle composizioni originali sono presenti alcuni celebri pezzi di musica classica, come la Suite per violoncello solo n.1 in Sol Maggiore e Herz und Mund und Tat und Leben di Johann Sebastian Bach, il Messiah di Georg Friedrich Händel, il Requiem di Giuseppe Verdi, e l'Inno alla gioia di Ludwig van Beethoven. La sigla di apertura è Zankoku na tenshi no these (残酷な天使のテーゼ?), interpretata dalla cantante giapponese Yōko Takahashi. Il brano di chiusura è rappresentato dal successo pop del 1954 Fly Me to the Moon, scritto da Bart Howard e interpretato dalla cantante britannica Claire Littley e dalle doppiatrici femminili dell'anime, Megumi Hayashibara, Kotono Mitsuishi e Yūko Miyamura, in versioni differenti da episodio a episodio. Solo nell'edizione pubblicata su Netflix nel 2019 quest'ultimo brano è stato eliminato in tutte le versioni localizzate (esclusa quella giapponese) e sostituito da un estratto della colonna sonora montato sul video della sigla finale.
Il manga di Neon Genesis Evangelion, scritto e disegnato da Yoshiyuki Sadamoto, già character designer della serie animata, ha debuttato nel 1994 sulla rivista giapponese Shōnen Ace, edita da Kadokawa Shoten. Pubblicato con periodicità irregolare, il manga è stato trasferito, a partire dal 78º capitolo, su una nuova rivista seinen della Kadokawa, Young Ace. L'opera si è conclusa dopo 96 capitoli con la pubblicazione del final stage nel giugno del 2013. I singoli capitoli sono stati poi raccolti in quattordici tankōbon. La pubblicazione si è conclusa il 20 novembre 2014, con l'uscita del quattordicesimo e ultimo tankōbon.
L'edizione italiana è stata curata dalla Planet Manga, divisione editoriale della Panini Comics. La pubblicazione è avvenuta in ventotto albi di dimensioni pari alla metà dell'originale giapponese. A questa prima edizione ne è seguita una seconda, che conserva la grandezza originale dei volumi, intitolata Evangelion Collection.
Sono stati realizzati diversi manga spin-off ambientati nell'universo di Evangelion:
Evangelion Iron Maiden (新世紀エヴァンゲリオン 鋼鉄のガールフレンド2nd Shin seiki Evangerion - Kōtetsu no gārufurendo sekando?), un manga shōjo di Fumino Hayashi, basato sulla realtà alternativa presentata nel ventiseiesimo episodio della serie televisiva e caratterizzato da un'ambientazione prettamente scolastica, con particolare attenzione sulle relazioni sentimentali fra i personaggi. Il manga, pubblicato sulla rivista Monthly Asuka dal 2003 al 2005, è stato raccolto in sei tankōbon.
Neon Genesis Evangelion The Shinji Ikari Raising Project (新世紀エヴァンゲリオン 碇シンジ育成計画 Shin seiki Evangerion - Ikari Shinji ikusei keikaku?), un manga shōnen di Osamu Takahashi ad ambientazione scolastica e focalizzato sulle relazioni interpersonali dei protagonisti.
Evangelion: Cronache degli angeli caduti (新世紀エヴァンゲリオン 学園堕天録 Shin seiki Evangerion - Gakuen datenroku?), un manga shōjo di Ming Ming, pubblicato da marzo 2008 a dicembre 2009 sulla rivista Monthly Asuka e distribuito in quattro tankōbon.
Evangelion - Detective Shinji Ikari (新世紀エヴァンゲリオン 碇シンジ探偵日記 Shin seiki Evangerion - Ikari Shinji tantei nikki?), un manga realizzato da Takumi Yoshimura, che vede Shinji nei panni di un detective. Dopo essere stato pubblicato sulla rivista Monthly Asuka dal 24 febbraio al 24 novembre 2010, il manga è stato raccolto in due tankōbon.
Petit Eva - Evangelion@School (ぷちえゔぁ〜EVANGELION@SCHOOL〜 Puchi Eva ~Evangerion atto sukūru~?), una serie parodistica in stile super deformed disegnata da Ryūsuke Hamamoto. Dopo essere stata pubblicata nel 2008 sulla rivista Monthly Shōnen Ace, l'opera è stata raccolta e distribuita in due volumi. Dal manga è tratto un ONA in computer grafica 3D di ventiquattro episodi da tre minuti l'uno.
Nel 2006 Hideaki Anno annunciò la produzione di Rebuild of Evangelion (ヱヴァンゲリヲン新劇場版 Evangerion shin gekijōban?, lett. "Evangelion nuova versione cinematografica"), una tetralogia cinematografica i cui primi due capitoli avrebbero riassunto e reinterpretato la serie animata originale, distaccandosene negli ultimi due con un ulteriore finale inedito. Benché siano stati prodotti coinvolgendo lo staff della serie animata, la loro produzione è stata affidata allo Studio Khara, casa di produzione fondata e voluta da Hideaki Anno in persona.
Dalla serie sono stati tratti diversi videogiochi, nessuno di questi è stato tradotto in italiano.
Nel maggio del 2003 venne annunciato un adattamento live action della serie animata durante il Festival di Cannes. Il film sarebbe stato prodotto dalle aziende ADV Films, Gainax e Weta Workshop. Il presidente della ADV Films, John Ledford, confermando le voci che circolavano da tempo sulla possibile produzione del film, dichiarò che: «Considerate la qualità e l'importanza del titolo della Gainax, l'abilità della Weta nella creazione di effetti speciali, e la nostra grande esperienza in marketing e promozione di animazione giapponese, questo progetto è una di quelle opportunità che capitano una sola volta nella vita». Ulteriori dettagli vennero dati nel 2005 dal cofondatore della ADV, Matt Greenfield, secondo il quale il film sarebbe stato girato e prodotto in almeno un anno, «ma molto probabilmente in tre o quattro». Sembra che la casa di distribuzione fosse riuscita a ottenere circa «la metà dei 100-120 milioni di dollari» necessari per la realizzazione del film.
Nel 2004, la Weta realizzò e pubblicò sul proprio sito web i primi bozzetti che sarebbero serviti per la realizzazione dei costumi, delle scenografie e degli effetti speciali. In questi bozzetti molti personaggi femminili avevano una denominazione differente: Rei Ayanami sarebbe diventata Ray, Asuka Kate Rose e Misato Susan Whitnall. In seguito però non si ebbero notizie, e le concept art sul sito ufficiale della Weta scomparvero. Un improvviso segnale di ripresa sembrò esserci nel maggio del 2009: durante la cerimonia d'apertura dell'Anime Central Convention di Rosemont, rispondendo a una domanda sul film, Matthew Greenfield dichiarò che la produzione sarebbe «iniziata molto presto, e non sto scherzando». Greenfield riferì di non poter dare ulteriori dettagli a causa dell'avvicinarsi della firma dei contratti. Qualche mese dopo, nel febbraio del 2010, il produttore del film, Joseph Chou, confermò le dichiarazioni del collega, datando un possibile inizio di produzione nel 2011. Nell'agosto di quell'anno però la ADV chiamò in causa lo studio Gainax. Secondo la ADV, la Gainax si rifiutò di «adempiere ai propri obblighi» di contratto e di «confermare la legittima acquisizione dei diritti d'autore» dello studio statunitense.
All'indomani della sua prima messa in onda, Neon Genesis Evangelion diventò il centro di numerose polemiche fra gli appassionati di animazione, che si divisero in due fazioni contrapposte. Da un lato, c'era chi la ritenne «la più bella serie animata di sempre», e dall'altro chi la considerò «la più sopravvalutata di tutti i tempi». Ulteriore motivo di controversia furono alcune scene di sesso o di violenza presenti nel diciottesimo e nel ventesimo episodio della serie, e le ultime due puntate che delusero molti appassionati. Anche in questo caso il pubblico si divise in due fazioni, composte da chi elogiò gli episodi, credendo che fossero «profondi», e chi invece li criticò, pensando che il loro significato fosse solamente «apparente». Nonostante le polemiche generate dagli episodi finali, Neon Genesis Evangelion acquisì enorme notorietà, sia su scala nazionale che internazionale. La serie riuscì ad attirare l'attenzione di numerosi intellettuali giapponesi, diventando un fenomeno sociale capace di influenzare il corso dell'animazione nipponica. Secondo la rivista specializzata Newtype, in seguito al grande successo delle repliche della serie, trasmesse nel 1997 in tarda serata, ci fu un drastico aumento degli anime trasmessi in slot orari notturni; se nel 1996 c'era solamente una serie a essere trasmessa in tarda serata, nel 1997 il loro numero salì a dodici, per poi raddoppiare l'anno seguente: «Eva ha rivoluzionato l'intera [sub]cultura otaku. [...] È stato l'inizio di qualcosa di completamente nuovo, a cui seguì una sfilza di titoli simili».
La grande popolarità dello show fece sì che esso emergesse in numerosi sondaggi di popolarità. Ad esempio, immediatamente dopo la conclusione della sua prima messa in onda, Neon Genesis Evangelion venne eletta «miglior serie animata del momento» in due sondaggi condotti nel 1996 e nel 1997 dalla rivista giapponese Animage. Con il proponimento della stessa tipologia di sondaggio nel 1998, nel quale la pellicola The End of Evangelion riuscì ad arrivare in prima posizione, Evangelion diventò il primo franchise a conquistare il premio per tre volte di fila. Nel 2005 l'emittente televisiva TV Asahi collocò l'anime al ventesimo posto fra le cento serie animate più amate di sempre dal pubblico giapponese. Un risultato analogo si registrò nel 2006, anno in cui salì al secondo posto. Durante il Japan Media Arts Festival di quell'anno fu chiesto a 80 000 fan giapponesi quali fossero «i migliori anime di sempre», occasione in cui la serie riuscì a emergere in prima posizione.
Nel 2007, i siti web One's Communication e Otaba svolsero un'attenta indagine riguardo agli otaku e agli appassionati di animazione giapponese; alla questione relativa a quale serie animata li abbia condotti a diventare appassionati, gli intervistati fornirono una grande varietà di risposte, fra le più gettonate delle quali Evangelion si classificò in seconda posizione. In un sondaggio condotto nel 2010 dall'Università Politecnica di Tokyo sull'aspetto della cultura giapponese che meglio rappresenta il Cool Japan, Neon Genesis Evangelion riuscì a conquistare il sesto posto all'interno della categoria «animazione» con il 38% dei voti. Analogo risultato si registrò nel 2013, anno in cui la società di ricerca Neo Marketing svolse un'indagine in cui chiese a 500 intervistati con un'età compresa fra i venti e i sessant'anni quali fossero gli anime più «raccomandabili per un pubblico estero», occasione in cui Evangelion emerse al settimo posto.
Considerata da molti studiosi un capolavoro, Evangelion diventò la serie animata giapponese più acclamata del decennio. Secondo Amos Wong di Aerial Magazine: «Cogliendo [Hideaki Anno] di sorpresa, [Neon Genesis Evangelion] venne valutato dalla critica giapponese, e successivamente europea e americana, come l'anime di riferimento degli anni novanta». La scrittrice statunitense Susan J. Napier ha elogiato più volte Neon Genesis Evangelion, chiamandola, assieme ad altri anime come Princess Mononoke e Ghost in the Shell, «un'opera straordinariamente complessa», un importante esempio di «anime intellettuale». Il sito web Madman.com lo ha inserito al primo posto nella sua top 20 anime. Il sito IGN lo ha inserito al decimo tra le «migliori serie animate di sempre», elogiandone le tematiche e la profonda introspezione psicologica dei personaggi: «Nessun'altra serie d'animazione giapponese è stata in grado di catturare la nostra attenzione con una storia fantascientifica così matura e intelligente». Simili commenti sono stati espressi da numerosi recensori di importanti testate giornalistiche. Secondo Mike Hale del The New York Times, Neon Genesis Evangelion «è un anime superiore, un mecha di inusuale profondità». Per Charles Solomon del Los Angeles Times, la serie è «un'opera intrigante e sofisticata». Secondo lo scrittore italiano Andrea Fontana, Evangelion è «la migliore serie [animata giapponese] mai realizzata», «una pietra miliare dell'animazione nipponica». 
Martin Theron, recensore di Anime News Network, ne ha elogiato il reparto tecnico e sonoro, e in particolare il «distintivo» character design di Sadamoto e l'«elegante» mecha design di Yamashita. Ulteriori giudizi positivi sono stati espressi da Peter Cahill di Ex.org, che ha elogiato il terzo e il quarto episodio della serie, e da Matt Jong di Anime News Network. Critiche e riserve sul lato tecnico sono state espresse dai siti Anime-planet.com e Animecritic.com, soprattutto per il continuo riciclo di animazioni già usate. Tra i detrattori della serie rientra il regista Yoshiyuki Tomino, che criticò aspramente la trama e i personaggi di Evangelion. Secondo Tomino, i produttori dell'opera «non hanno cercato di divertirsi o di accattivarsi il pubblico», cercando di dimostrare «che tutte le persone al mondo sono depresse» e senza speranza: «Non penso affatto che sia un'opera d'arte. Noi [registi] dovremmo cercare di mostrare alle persone come vivere una vita più sana, più piena, promuovere la loro identità, il loro senso di comunità e incoraggiarle. Non posso accettare un'opera che dica diversamente». Di contro, secondo Mike Crandol di Anime News Network, «Evangelion è una delle opere d'animazione più belle mai prodotte». Analogo parere è stato espresso dal suo collega Zac Bertschy, secondo il quale la maggior parte delle critiche rivolte a Evangelion sono da imputare alla scarsa propensione riflessiva degli spettatori. Allen Divers, altro recensore di Anime News Network, in un commento su alcuni degli ultimi episodi della serie ha scritto che: «Visivamente parlando, Evangelion rimane splendido e bellissimo. Le immagini pullulano di emozione, e riescono ad adattarsi perfettamente all'atmosfera della scena». Secondo il recensore, la trama e le tematiche di Neon Genesis Evangelion richiedono un certo «sforzo» intellettivo da parte del fruitore, ragion per cui uno spettatore disimpegnato e poco accorto non sarebbe in grado di comprenderla o apprezzarla pienamente: «I personaggi e la trama di Evangelion sarebbero capaci di complessare Sigmund Freud in persona».
Nel corso degli anni la serie animata ha vinto importanti premi e numerosi riconoscimenti. Nel 1996 Neon Genesis Evangelion e Hideaki Anno vennero premiati come miglior serie televisiva e miglior regista dell'anno agli Animation Kobe. Analogo risultato si registrò agli Animation Kobe dell'anno successivo, occasione in cui il videogioco Shin seiki Evangelion - Kōtetsu no girlfriend venne eletto «miglior software interattivo dell'anno», i film Death & Rebirth e The End of Evangelion ricevettero lo "Special Audience Choice Award" e Shirō Sagisu il premio per la migliore colonna sonora originale. Lo stesso anno la serie fu premiata alla diciottesima edizione del Nihon SF Taisho Award, a pari merito con il romanzo Gamōtei jiken di Miyuki Miyabe e alla prima edizione del Japan Media Arts Festival.
Neon Genesis Evangelion è rimasta a distanza di anni dalla sua prima messa in onda una delle serie animate giapponesi di maggior successo e influenza di sempre. Secondo il critico letterario Hiroki Azuma, la serie provocò una netta spaccatura nel settore dell'animazione giapponese; in seguito al grande interesse mediatico sviluppatosi nei suoi confronti, la subcultura otaku, dapprima chiusa e circoscritta a una limitata categoria di persone, diventò un fenomeno sociale di massa, e le sue regolari repliche contribuirono a far aumentare il numero di appassionati di animazione. Anche il Mainichi Shinbun si interessò del fenomeno, imputando a Evangelion la nascita e la diffusione della cosiddetta «terza generazione otaku, composta da tutti quei giovani adulti cresciuti leggendo il manga o guardando la serie televisiva originale», di cui si dichiarò appartenente, tra gli altri, lo scrittore giapponese Tatsuhiko Takimoto. Grazie all'enorme popolarità dello show si diffuse un fervido interesse per il mondo del cosplay, e lo stesso termine otaku, inizialmente usato con intento dispregiativo e denigratorio, conobbe ampia diffusione mediatica.
La serie ebbe un notevole impatto sul mercato e sulla cultura di massa giapponese. Secondo lo scrittore Fausto Colombo, Neon Genesis Evangelion contribuì a generare una globale riconsiderazione del valore culturale degli anime televisivi. Nonostante negli anni immediatamente antecedenti alla sua uscita l'animazione seriale vivesse una fase di profonda crisi, Evangelion inaugurò un nuovo e duraturo periodo fertile per l'animazione televisiva, indicato con il nome di «nuova animazione seriale giapponese». Secondo i ricercatori italiani Guido Tavassi e Andrea Fontana, l'opera esercitò una notevole influenza sulle dinamiche dell'animazione seriale futura, innescandone un processo di radicale rinnovamento. Il nuovo trend introdusse numerose innovazioni e contribuì a una maggiore autorialità dei produttori, alla concentrazione delle risorse in un minor numero di episodi, a un'impostazione registica più vicina alla cinematografia dal vero, a un drastico ridimensionamento del rapporto di dipendenza dai soggetti dei manga e a una maggiore libertà dai vincoli del merchandising inteso come fonte d'ispirazione obbligatoria.
La «nuova animazione seriale» inaugurata dalla serie fece sì che tutti i successivi anime mecha si adeguassero alla nuova tendenza, declinando definitivamente il genere robotico-fantascientifico ispirato alle opere di Gō Nagai, come Brain Powerd e Terrestrial Defense Corp. Dai-Guard. Secondo Keisuke Iwata di TV Tokyo, Evangelion ebbe il merito di diffondere l'animazione giapponese e di sensibilizzare il mercato internazionale. In Italia si rivelò una delle opere che contribuirono a creare il "Second Impact", una vera e propria rinascita del genere sul mercato italiano verificatasi nella seconda metà degli anni novanta. Sia esplicitamente, sia implicitamente, molte serie successive a Evangelion lo hanno evocato, citato o ricalcato. La sua grande influenza è rintracciabile in serial experiments lain, RahXephon, Texhnolyze, Gasaraki, Boogiepop Phantom, Blue submarine no. 6, Mobile Battleship Nadesico, Dual! Parallel Trouble Adventure, Megami kōhosei, Argento Soma e Generator Gawl. Anche il mecha design degli Evangelion, caratterizzato da una maggiore somiglianza alla figura umana rispetto a serie affini del passato, e il design "astratto" degli Angeli ebbero un impatto di considerevole entità nelle produzioni di genere successive. Negli anni immediatamente successivi alla prima messa in onda della serie si manifestò una vera e propria esplosione per l'animazione giapponese. Altri animatori, registi e sceneggiatori presero ispirazione da Evangelion, come Tomoki Kyōda, assistente alla regia di RahXephon, Yoko Taro, Wes Anderson e Makoto Shinkai, che nel 2011 confessò di essere stato influenzato dallo stile di Hideaki Anno e di aver apprezzato molto gli ultimi episodi della serie: «Gli anime non devono avere per forza un sacco di azione e di movimento. A volte si può parlare di parole, o, addirittura, della mancanza di parole. E di queste cose solitamente non si parla». Diverse serie successive hanno omaggiato o citato Evangelion, come Abenobashi - Il quartiere commerciale di magia, FLCL, Koi Koi Seven, Baka to test to shōkanjū, Plastic Memories, Hayate no gotoku! e Keroro. Ulteriori riferimenti a Neon Genesis Evangelion sono individuabili nella pellicola One Hour Photo e in alcune serie animate statunitensi, come Regular Show e Steven Universe. La sua influenza è presente anche in campo musicale. Hanno tratto ispirazione dalla serie il gruppo rock Fightstar per la creazione dell'album Grand Unification e la band giapponese Rey per la scelta del proprio nome, esplicito omaggio al personaggio di Rei Ayanami.
In Giappone Evangelion ha incassato centinaia di milioni di dollari, grazie a un attento sfruttamento commerciale e alla distribuzione di un'ampia gamma di prodotti, come telefoni, computer portatili, CD, videogiochi, e modellini collezionabili di ogni tipo e dimensione. Nel 1997, anno d'uscita dei film Death & Rebirth e The End of Evangelion, il merchandising su Neon Genesis Evangelion raggiunse i trecento milioni di dollari di incassi. Sembra che il 70% circa degli introiti fosse rappresentato dagli incassi dell'edizione laserdisc (con più di due milioni di copie vendute), dei tre CD della colonna sonora originale (900 000 copie), di tre singoli (800 000 copie), di diversi CD-ROM (200 000 copie) e dei primi tre volumi del manga di Yoshiyuki Sadamoto (con più di tre milioni di copie). Anche il merchandise relativo alle tre protagoniste femminili dell'anime portò a notevoli incassi. Secondo lo scrittore Kazuhisa Fujie, Rei superò tutti gli altri personaggi della serie e diventò così popolare da essere soprannominata «la premium girl».
L'edizione Laserdisc di Neon Genesis Evangelion infranse numerosi record di vendite nazionali, grazie a milioni di esemplari venduti. Analogo risultato si registrò per l'edizione DVD, i cui introiti rimasero stabili anche a un decennio di distanza dalla prima messa in onda dello show. Secondo il ricercatore italiano Guido Tavassi, alcune uscite della serie, che singolarmente prese raggiunsero le 50 000 copie vendute, sfiorarono le 75 000 unità: «Per rendersi conto delle dimensioni del fenomeno, si consideri che le uscite home video [di Evangelion] [...] [incassarono] il doppio o il triplo degli anime più venduti di sempre fino ad allora». Grazie all'enorme successo di Neon Genesis Evangelion lo studio Gainax cominciò a vendere giochi e software come mai prima d'allora. Anche l'azienda Bandai si lanciò nella produzione e nella distribuzione di giocattoli e di modellini sulla serie. Stando a quanto riferito da Tavassi nel suo libro Storia dell'animazione giapponese, Neon Genesis Evangelion ebbe un impatto di miliardi di yen sull'economia giapponese, contribuendo in maniera determinante alla diffusione del Digital Versatile Disc, il nuovo supporto ottico digitale che andò a sostituire il Laserdisc: «Difatti la nuova politica commerciale inaugurata della Gainax – presto seguita su questa strada da tutti i produttori – vedeva nel passaggio televisivo non più il punto di arrivo degli anime seriali, ma solo una sorta di vetrina, il trampolino di lancio per la vendita dell'edizione home video». Nel 1998 Evangelion incassò ottocento milioni di dollari di home video e altri quattrocento milioni di merchandising. Secondo una stima dello Sponichi Annex, nel 2007 il suo franchise raggiunse i centocinquanta miliardi di yen d'incassi, diventando uno dei più popolari dell'animazione giapponese. Soltanto gli incassi dei pachinko e di pachislot toccarono i 700 miliardi di yen, con una circolazione di circa due milioni di unità, di cui 250 000 pachinko ad agosto 2013. Nel 2013 gli incassi di CD, manga, DVD e libri raggiunsero quasi quattro miliardi di yen, con più di undici milioni di dollari in home video nei soli Stati Uniti.
Gualtiero Cannarsi, Neon Genesis Evangelion Encyclopedia, Volumi 0:1 - 0:6, Granarolo dell'Emilia, Dynamic Italia, 1997-99.
(JA) Gainax, Neon Genesis Evangelion Newtype 100% Collection, Tokyo, Kadokawa Shoten, 1997, ISBN 4-04-852700-2.
(JA) Oizumi Sanenari (a cura di), Anno Hideaki Sukidzo Evangerion (庵野秀明 スキゾ・エヴァンゲリオン?), Otashuppan, 17 marzo 1997, ISBN 4-87233-315-2.
(JA) Takekuma Kentaro (a cura di), Anno Hideaki Parano Evangerion (庵野秀明パラノ・エヴァンゲリオン?), Ōta Shuppan, marzo 1997, ISBN 4-87233-316-0.
(JA) Kio Seiji, Ikuto Yamashita, Sore Wo Nasumono: Neon Genesis Evangelion Concept Design Works, Tokyo, Kadokawa Shoten, 1998, ISBN 4-04-852908-0.
 Neon Genesis Evangelion Filmbook (Modena, Panini Comics), Volumi 1-9, 1998-99.
(EN) Yasuhiro Takeda, The Notenki Memoirs - Studio Gainax and the Man Who Created Evangelion, Houston, ADV Manga, 2002, ISBN 1-4139-0234-0.
(EN) Neon Genesis Evangelion Platinum Edition Booklets (ADV Films), Volumi 1-7, 2004-2005.
(JA) Sony Magazines (a cura di), Evangelion Chronicle, Volumi 1 - 30, Tokyo, De Agostini Japan, 2006 (archiviato dall'url originale l'11 novembre 2007).
 Alessandra Poggio, Cristian Giorgi, Neon Genesis Evangelion Enciclopedia, Granarolo dell'Emilia, Dynit, 2008.
(JA) Kaichiro Morikawa, The Evangelion Style, Tokyo, Daisan Shokan, 1997, ISBN 4-8074-9718-9.
 Arianna Mognato, Super Robot Anime – Eroi e robot da Mazinga Z a Evangelion, Milano, Yamato Video, 1999.
(EN) Susan J. Napier, Anime from Akira to Princess Mononoke: Experiencing Contemporary Japanese Animation, Basingstoke, Palgrave Macmillan, 2001, ISBN 0-312-23863-0.
(EN) Susan J. Napier, When the Machines Stop: Fantasy, Reality, and Terminal Identity in «Neon Genesis Evangelion» and «Serial Experiments Lain» (abstract), in Science Fiction Studies (Greencastle, SF-TH Inc.), vol. 29, nº 3, novembre 2002,  pp. 418-435, ISSN 0091-7729.
(EN) Kazuhisa Fujie, Martin Foster, Neon Genesis Evangelion: The Unofficial Guide, Tokyo, DH Publishing, 2004, ISBN 0-9745961-4-0.
(EN) Takashi Murakami, Little Boy: The Arts Of Japan's Exploding Subculture, New Haven, Yale University Press, 2005, ISBN 0-300-10285-2.
(EN) Jonathan Clements, Helen McCarthy, The Anime Encyclopedia: A Guide to Japanese Animation Since 1917 - Revised & Expanded Edition, Berkeley, Stone Bridge Press, 2006, ISBN 1-933330-10-4.
(JA) Christopher Bolton, István Csicsery-Rónay, Takayuki Tatsumi, Robot Ghosts and Wired Dreams: Japanese Science Fiction from Origins to Anime, Minneapolis, University of Minnesota Press, 2007, ISBN 0-8166-4974-X.
 Andrea Fontana, Davide Tarò, Anime. Storia dell'animazione giapponese 1984-2007, Piombino, Il Foglio Letterario, 2007, ISBN 978-88-7606-160-8.
(EN) Brian Camp, Julie Davis, Anime Classics Zettai! : 100 Must-See Japanese Animation Masterpieces, Berkeley, Stone Bridge Press, 2007, ISBN 1-933330-22-8.
(EN) Dani Cavallaro, Anime Intersections. Tradition and Innovation in Theme and Technique, Jefferson, McFarland, 2007, ISBN 0-7864-3234-9.
(EN) Satomi Ishikawa, Seeking the Self: Individualism and Popular Culture in Japan, Bern, Peter Lang, 2007, ISBN 3-03910-874-3.
(EN) Dani Cavallaro, The Art of Studio Gainax Experimentation, Style and Innovation at the Leading Edge of Anime, McFarland & Company, 2009, ISBN 978-0-7864-3376-6.
(EN) Thomas Lamarre, The Anime Machine: A Media Theory of Animation, Minneapolis, University of Minnesota Press, 2009, ISBN 0-8166-5155-8.
(EN) Gerald Alva Miller Jr., Exploring the Limits of the Human Through Science Fiction, Basingstoke, Palgrave Macmillan, 2012, ISBN 1-137-26285-0.
 Guido Tavassi, Storia dell'animazione giapponese. Autori, arte, industria, successo dal 1917 a oggi, Latina, Tunué, 2012, ISBN 88-97165-51-6.
 Andrea Fontana, La bomba e l'onda. Storia dell'animazione giapponese da Hiroshima a Fukushima, Milano, Bietti, 2013, ISBN 88-8248-282-0.

Il neoplatonismo è quella particolare interpretazione del pensiero di Platone che venne data in età ellenistica, e che riassume in sé diversi altri elementi della filosofia greca, diventando la principale scuola filosofica antica a partire dal III secolo.Sorto in età imperiale romana, il neoplatonismo andrà poi ad influenzare soprattutto la filosofia occidentale, sia cristiana che moderna, distinguendosi dal platonismo di marca bizantina, rimasto ancorato a una lettura tradizionale di Platone.
Il neoplatonismo nacque in un particolare momento storico, in cui l'uomo, spinto da una profonda crisi interiore, avvertiva intensamente la caducità della realtà sensibile. Era l'epoca del tardo ellenismo, un periodo di grandi difficoltà e sconvolgimenti, preludio della caduta dell'Impero romano d'Occidente, ma culturalmente fecondo per la varietà di correnti filosofiche e religiose da cui fu caratterizzato, e per il fatto che proprio allora stava cominciando a diffondersi il messaggio cristiano mescolato con altri culti (specie orientali). Convenzionalmente il neoplatonismo viene fatto iniziare con l'attività di Plotino di Licopoli, che visse nella prima metà del III secolo e studiò ad Alessandria d'Egitto, dove fu allievo di Ammonio Sacca. Qui assimilò i fermenti culturali sia della filosofia greca che della mistica orientale, egiziana ed asiatica. Di fronte alle incertezze del suo tempo, Plotino si rese conto di essere alle soglie di una nuova epoca, e sentì la necessità di ricorrere alla saggezza e alla sapienza degli antichi quali strumenti per mettere in salvo l'anima, purificandola dalle passioni ed elevandola all'intelligenza.
Intorno ai quarant'anni si trasferì quindi a Roma dove fondò una scuola neoplatonica. Qui Plotino elaborò un'esegesi del pensiero platonico che integrava in esso dottrine aristoteliche e in parte anche stoiche, ispirandosi all'opera di filosofi precedenti come Numenio di Apamea, Alessandro di Afrodisia e Filone di Alessandria. In primo luogo, tuttavia, egli intendeva rifarsi al pensiero razionalista di Parmenide e degli eleati basato sull'identità di essere e pensare, a partire dalla quale essi avevano ricondotto l'intera realtà all'unità. Il metodo di cui costoro si erano serviti era la logica formale di non-contraddizione, secondo cui un pensiero evita di contraddirsi solo quando riconosce di avere in sé stesso la verità dell'essere. Al di fuori di questa suprema unità di essere e pensiero si rimane nella contrapposizione di soggetto e oggetto, i quali secondo logica non possono sussitere l'uno senza l'altro perché si implicano a vicenda.
Da Platone egli riprese poi la distinzione tra mondo iperuranio, dove ha sede una tale unità, razionalità e perfezione, e mondo terreno sottoposto alla divisione, alla caducità, e al non-senso. Egli conservò anche la definizione di filosofia come eros e come dialettica, con la quale ricucire queste lacerazioni e approdare al regno delle idee, in cui consiste la dimensione eterna del vero, del buono e del bello.
Plotino tuttavia conciliò le idee platoniche anche con la filosofia di Aristotele: partendo dalla natura, egli notava come negli organismi sia presente un unico sostrato o logos da cui scaturisce il molteplice. Mentre l'artigiano costruisce l'uno a partire dai molti, cioè assemblando più parti tra loro, la vita al contrario sembra nascere da un principio semplice che si articola nel complesso. Plotino chiamò Anima del mondo la sostanza vitale da cui prendono forma le piante, gli animali, e gli esseri umani. I gradi inferiori della natura possono evolversi e formare gli organismi più intelligenti e progrediti perché l'intelligenza dev'essere già presente dentro di lei. Ciò secondo Plotino era possibile appunto perché l'Anima discende da quelle Idee platoniche che per il suo tramite diventano aristotelicamente le ragioni immanenti e formanti degli organismi. Le Idee per lui restavano tuttavia trascendenti, e concepite come infinite sfaccettature di un medesimo Pensiero autocosciente, che pensandosi si rende oggetto a sé stesso; in esso consisteva così l'identità parmenidea di essere e pensiero. Tale identità era però ancora l'unione di due realtà distinte, benché coincidenti. Secondo Plotino occorreva allora ammettere il puro Uno al di sopra di questa stessa identità, quale principio supremo del Tutto.
In tal modo egli formulò la dottrina delle tre ipostasi, costituite dall'Uno, l'Intelletto e l'Anima.
Il neoplatonismo si impose come corrente dominante della tarda antichità e soppiantò le altre principali correnti filosofiche imperiali, soprattutto lo stoicismo e l'aristotelismo, ottenendo una posizione di egemonia non solo tra i filosofi pagani, ma anche tra i cristiani.
Il dibattito intorno al platonismo e all'interpretazione che ne aveva dato Plotino portarono alla fondazione di diverse scuole, alcune delle quali concorrenti le une con le altre, che si situavano nei principali centri di insegnamento delle nuove dottrine.
scuola di Roma, fondata da Plotino e continuata dai suoi discepoli Porfirio e Amelio;
scuola di Alessandria, fondata da Ammonio Sacca che ebbe tra i suoi esponenti Olimpiodoro il Vecchio e la filosofa Ipazia;
scuola siriaca, fondata da Giamblico, discepolo di Porfirio, che si distinse per la sua revisione delle teorie del fondatore e per il marcato recupero delle tradizioni neopitagoriche e della sapienza contenuta nel cosiddetto Corpus Hermeticum;
scuola di Atene, legata con quella siriaca per il tramite di Prisco, i cui maggiori esponenti furono Plutarco di Atene e Siriano, e i cui risultati sono testimoniati dalle opere di Proclo;
scuola di Pergamo, fondata da Edesio di Cappadocia e che ebbe nell'imperatore Giuliano uno dei principali rappresentanti.La Scuola di Atene cessò la sua attività nel 529, in seguito alla chiusura disposta dall'editto giustinianeo, mentre la scuola di Alessandria continuò fino agli inizi del VII secolo. Anche in ambito cristiano tuttavia il neoplatonismo conobbe notevole diffusione, soprattutto a partire dal circolo intellettuale che si era formato a Milano verso la fine del III secolo, attorno alla figura dell'arcivescovo Ambrogio: fu grazie ai contatti con il cenacolo milanese che Agostino, il futuro vescovo di Ippona e Padre della Chiesa conobbe il pensiero dei "filosofi platonici" che furono così determinanti nel suo allontanamento dal manicheismo.
Come praticamente tutte le scuole filosofiche post-ellenistiche, anche il neoplatonismo considera la filosofia prima di tutto come esegesi, cioè interpretazione dei testi. I filosofi neoplatonici non si consideravano per nulla degli innovatori, quanto piuttosto dei fedeli lettori dei dialoghi del maestro. Il loro compito non era elaborare nuove dottrine, ma portare alla luce il vero messaggio degli scritti platonici. Anche per questo, le opere che di loro ci sono giunte - e in ogni caso la maggior parte degli scritti che produssero - sono per lo più commenti ai testi di coloro che essi consideravano i pensatori più importanti tra quelli che li avevano preceduti: Platone e Aristotele in primo luogo, ma anche la tradizione ermetica e neopitagorica.
Nonostante i loro proclami di assoluta fedeltà, i pensatori neoplatonici non vanno considerati dei semplici ripetitori: il loro pensiero porta notevoli tratti di originalità, e condizionerà fortemente l'interpretazione che della filosofia antica daranno le epoche successive. Quello che si definiva (e spesso si definisce tutt'oggi nei manuali) platonismo è in realtà la dottrina neoplatonica.
I punti salienti delle sistemazioni dottrinali delle varie correnti neoplatoniche e soprattutto del pensiero del massimo esponente di questa filosofia, Plotino, possono essere così schematizzati:
L'intero cosmo deriva la sua esistenza da un principio primo ineffabile, totalmente trascendente e buono, chiamato da Plotino "Uno" (τὸ ἕν, tò hèn).
La potenza infinita dell'Uno genera l'universo attraverso un processo spontaneo e necessario, chiamato processione o ἀπόρροια (apòrroia), tramite il quale l'energia vitale emanata dall'Uno penetra ovunque, formando i diversi livelli di cui è costituita la realtà: per Plotino sono l'Intelletto e l'Anima;
Il processo di emanazione avviene per natura, non meccanicamente o in vista di un fine deliberato, come quando l'uomo compone artificialmente più parti tra di loro, bensì in maniera organica, a partire da un principio assolutamente semplice e irriproducibile. La visione neoplatonica del mondo è pertanto agli antipodi del meccanicismo determinista, perché anti-antropomorfa;
Al punto più basso dell'emanazione c'è la materia, la quale è un inganno perché in realtà è un semplice non-essere. Essa è il luogo delle presenze oscure e maligne, ma è anche indice di qualcosa di superiore: è un segnale, “nunzio dell'Intellegibile”, decifrando il quale l'uomo riconosce il primato dell'uno rispetto al molteplice;
Le anime umane sono decadute dalla loro condizione iniziale, nella quale erano unite all'anima del tutto e assolutamente libere dai bisogni del corpo. In seguito a questo atto di tracotanza, che le ha portate a volersi separare dall'anima del mondo e ad interessarsi eccessivamente del corpo a loro affidato, esse vivono in una condizione di dimenticanza e di lontananza dalla loro reale condizione, "come prìncipi in esilio".
Lo scopo dell'uomo si configura perciò come un cammino di liberazione dalle conseguenze della caduta, e dai falsi bisogni che la eccessiva attenzione per i corpi ha imposto alle anime. Al termine di questo percorso l'anima riacquisirà il suo status iniziale, e la coscienza della propria felicità.A tali principi sono connessi alcuni punti chiave, che vengono ora esaminati in dettaglio:
Secondo la concezione neoplatonica, il mondo è teso tra due poli: a un'estremità si trova Dio o l'Uno, che è la luce divina; all'altra c'è il buio assoluto, dove questa luce non giunge. Il buio però non esiste veramente, perché consiste soltanto in una mancanza di luce. I due estremi, dunque, sono in realtà uno solo. Questo tema della polarità che si risolve in unità, permea, come vedremo, tutto il sistema neoplatonico.
Ad esempio, l'articolarsi della realtà dal semplice al complesso ha come riflesso l'articolarsi del pensiero. Esso infatti si può svolgere in due direzioni opposte ma complementari: verso l'unità intuitiva o verso la dispersione discorsiva. Come questi due procedimenti sono solo apparentemente antitetici, così anche l'Uno e il molteplice vanno conciliati organicamente l'uno con l'altro, essendo due facce di una stessa realtà. In polemica contro le dottrine empiriste della conoscenza, il neoplatonismo sostiene che la conoscenza non deriva dall'esperienza. Tutto il sapere giace già a livello inconscio nella nostra mente per una sorta di innatismo delle idee, che si risvegliano tramite il contatto coi sensi non per una nostra volontà deliberata, ma in virtù di una reminiscenza involontaria. La vera sapienza è quella che nasce dalla ragione e non dai sensi. Anche qui tuttavia la razionalità e la sensibilità sono visti in un'ottica bipolare di complementarità, come lo sono l'Uno e il molteplice, l'essere e il non-essere, il bene e il male. In maniera simile a un organismo, composto armonicamente di tante singole parti che sono a sua volta un uno, e nelle quali opera una particolare idea o "lògos" genetico, così anche il pensiero neoplatonico vuole partire da un principio assolutamente semplice articolandolo nella complessità, senza perdere tuttavia la visione organica d'insieme, e ritrovando ogni volta l'uno dentro il molteplice.
Analogamente, il processo di emanazione che avviene per necessità dal punto più alto a quello più basso, ha il suo contraltare nella libertà dell'uomo, il quale, unico fra tutte le creature, ha la possibilità di compiere il percorso a ritroso (epistrofé) tramite la purificazione e la catarsi. Il conflitto tra processione e contemplazione, tra la necessità dei condizionamenti in cui risiede il male, e la possibilità umana di scegliere il bene, si risolve quindi in un cerchio.
Una metafora spesso utilizzata era appunto quella del ciclo, con cui i neoplatonici ellenistici descrivano le emanazioni in senso discensivo fino al punto di massima dispersione, e che poi giunto alla materia si invertiva per ricominciare la “via all'insù”. Questo tema della circolarità presenta inoltre molte affinità con le filosofie orientali, quali il buddhismo o il taoismo (si pensi allo yin e yang).
La polarità del mondo, costituita dalle due estremità, permetteva di stabilire un rapporto dialettico tra di esse, essendo l'una il negativo dell'altra. Ad esempio, la verità (assunta come il polo positivo) diventava definibile tramite il suo negativo, ovvero la falsità.
Così, pur affermando che l'Uno si trova al di là di tutto, persino del pensiero logico, il sistema neoplatonico non intendeva presentarsi come un mero salto nell'irrazionale o nell'intuizione mistica, ma diventò anzi quella corrente filosofica che ha fornito al pensiero occidentale lo strumento critico della teologia negativa. Ricorrendo a tale strumento, la teologia neoplatonica mirava a ricucire, tramite l'uso della dialettica e della logica formale, quell'unità immediata di soggetto e oggetto, spirito e materia, che nel mondo sensibile appariva invece terribilmente frantumata in un dualismo insanabile.
L'Uno è indefinibile di per sé, in quanto se definito verrebbe delimitato; ma ci si può avvicinare a Lui dicendo piuttosto ciò che l'Uno non è, eliminando tutti quegli attributi che altrimenti lo renderebbero finito: non è volontà, né atto morale, né coscienza. L'Uno è semmai ciò che rende possibile la coscienza, la quale nella forma dell'Intelletto o Noùs ci fa accorgere della realtà fenomenica. Ma la fonte del pensiero è anche il limite del pensiero, il punto in cui questo si annichila: la sorgente della razionalità non può essere a sua volta razionalizzata, essendo realtà e ragione l'una il negativo dell'altra. La filosofia pertanto, nel ricercare la realtà ultima da cui ha origine, deve riconoscere di non essere la verità, ma solo un'emanazione di questa, e deve quindi cancellarsi negando se stessa fino a quando, uscendo da sé, ci si trovi in estasi. La filosofia culmina così nella religione; l'estasi è l'identificazione dell'anima individuale con Dio, il quale può essere posseduto solo lasciandosi possedere da Lui.
Nel neoplatonismo pagano Dio restava comunque un'entità impersonale, che si rivela indirettamente, e a cui è possibile risalire solo tramite la consapevolezza del suo contrario, cioè del falso, mentre la verità rimane qualcosa di assolutamente inconsapevole.
L'Uno è così da un lato inconoscibile, dall'altro però va ammesso come condizione del costituirsi della razionalità stessa, per un'impossibilità logica di dare altrimenti una spiegazione al molteplice.
Per spiegare il modo con cui l'Uno genera la dispersione, e instaura con essa un rapporto dialettico di reciproca complementarità e polarità, si imponeva di pensare l'Assoluto non come una realtà statica e definita una volta per tutte, perché in tal caso significava oggettivarlo e renderlo conoscibile, bensì di concepirlo come potenza infinita, come attività mai conclusa che genera continuamente se stessa, e oggettivandosi crea il mondo. "Potenza" è da intendersi qui non in senso aristotelico, come passaggio all'atto (essendo l'Uno già del tutto autosufficiente in quanto causa di sé), ma viceversa come capacità di donare all'infinito la propria natura. Si trattava di una concezione nuova e originale nel panorama della filosofia greca, con tratti ancora una volta simili a quelli delle filosofie orientali. Cusano nel Quattrocento dirà in maniera simile che l'universo è l'esplicarsi in grande della potenza di Dio.Così anche Plotino concepiva l'Uno superiore allo stesso Essere (cioè superiore alla realtà oggettiva), come pura energia che per la sua sovrabbondanza trabocca, emanando da sé la seconda ipostasi dell'Intelletto, il quale genera a sua volta la terza ipostasi dell'Anima. La molteplicità viene emanata perché il momento della divisione è essenziale come quello dell'unità, essendo due termini dialetticamente legati. Il processo di emanazione non è però il risultato di un'attività finalistica o antropomorfa, perché l'Uno non si propone alcuno scopo, ma genera in maniera involontaria e spontanea. Assegnare ragioni a una tale potenza generatrice era peraltro impossibile, perché la ragione prende ad agire solo ad un certo punto della discesa in poi, cioè nella fase in cui le determinazioni intelligibili (o idee) in cui si specifica l'Intelletto divengono, attraverso l'Anima, la ragione del presentarsi in un certo modo della realtà sensibile. Al di sopra di questo livello la ragione è presente solo in forma eminente, cioè nella sua radice intuitiva unitaria, ma non sviluppa ancora un'attività discorsiva e quindi giustificatrice.
Il motivo per cui l'assoluto incondizionato si rende condizionato, dando luogo alla necessità, può essere compreso solo ricorrendo ad analogie, immaginando ad esempio l'Uno come volontà che radia all'esterno di sé il risultato della sua natura attributiva (essendo la natura della volontà quella di volere), o come un sole che emana la luce fuori di sé.
La necessità della dispersione scende quindi fino al punto più basso rappresentato dalla materia: anche il male in essa presente ha perciò una sua causa, perché sottostà ad una necessità cieca, ed è pertanto inevitabile; è il regno dell'apparenza e degli inganni del mondo, dal quale il filosofo cerca di risollevare gli uomini, indicando loro la via della salvezza e della libertà.
L'idea centrale del neoplatonismo è che la natura, in quanto generata dalla potenza infinita dell'Uno, non è una combinazione meccanica e accidentale di più parti, ma è animata da un'unità interiore che obbedisce alle leggi che essa stessa si dà, e autodeterminandosi si articola nel molteplice. Questa unità vitalizzante veniva chiamata “anima del mondo”, un concetto filosofico destinato ad avere molta fortuna in Occidente. In virtù di questo principio, tutto l'universo era concepito armonicamente come un unico grande Organismo, penetrato da energie spirituali, e nel quale anche gli oggetti apparentemente inanimati sono dotati di vita propria. Ciò avviene perché ogni elemento della realtà risulta animato da un particolare lògos o idea, che rappresenta la ragione del suo costituirsi: le idee platoniche erano viste cioè come il principium individuationis degli organismi, come la forza che li differenzia "plasmandoli" per così dire dall'interno secondo un fine prestabilito, in maniera simile all'entelechia aristotelica, o ai caratteri genetici di un individuo.
Le idee inoltre sono al contempo causa essendi e causa cognoscendi, ovvero rappresentano la causa per cui il mondo risulta fatto così, e grazie a cui possiamo conoscerlo. In esse pertanto si trova anche il fondamento soggettivo del nostro pensare: per i neoplatonici il pensiero non è un fatto, un concetto collocabile in una dimensione temporale, ma un atto fuori dal tempo. Il pensiero pensato, posto cioè in maniera quantificabile e finita, è per essi un'illusione e un inganno, perché nel pensare una realtà sensibile, questa non si pone come un semplice oggetto, ma è in realtà soggetto che si rende presente al pensiero. In altri termini, la caratteristica principale del pensiero è quella di possedere la mente, non di essere posseduto, e comporta dunque il rapimento della coscienza da parte del suo stesso oggetto.
Ancora una volta soggetto e oggetto erano visti così come i poli di un'unità, senza la quale nulla è pensabile, e nulla può vivere. Qualunque vivente infatti, a differenza di un ingranaggio, non può essere spaccato, altrimenti muore, senza poter essere ricomposto. Il "semplice" che è alla base del complesso non può essere un'entità materiale, perché qualunque oggetto esteso spazialmente può essere pensato diviso a metà. La polemica dei neoplatonici fu rivolta di conseguenza contro il meccanicismo democriteo, secondo cui tutta la realtà è composta di singole parti o atomi, che combinerebbero esternamente e meccanicamente gli organismi, in un modo per così dire artificiale. Secondo i neoplatonici invece, gli atomi non possono costituire il principio primo perché sono a loro volta potenzialmente divisibili; la vita nasce non in forma meccanica o programmabile, ma da un principio semplice, autònomo e immateriale, che non opera “deliberando” né è riproducibile pragmaticamente nei suoi passaggi. Esso origina i molti dall'uno; l'uomo invece costruisce artificialmente l'uno a partire dai molti. Schopenhauer nell'Ottocento dirà similmente che la vita viene da una volontà non progettuale e pertanto “cieca”.
Questo principio è l'anima, che è il vero centro della persona. L'anima funge da tramite: da un lato è rivolta verso l'unità superiore dell'intelligibile, ma per la sua cecità è portata a discendere disperdendosi nel molteplice; essa ha così una doppia natura, fonte di lacerazioni e dualismi.
I cardini del sistema neoplatonico sono posti in tal modo nell'attenzione alla strutturazione ontologica del mondo, nella sempre più marcata separazione tra il mondo sensibile, imperfetto, e il mondo noetico perfetto e primo, e nella ricerca del cammino di liberazione che l'anima deve percorrere per ritrovare la sua condizione originaria.
Poiché soltanto l'anima del sapiente sa compiere però una tale ascesa, si viene a creare una profonda differenza tra i pochi eletti che riescono a raggiungere la salvezza e la moltitudine dei sofferenti che, incapaci di raggiungerla, restano ciechi alla luce; la filosofia neoplatonica assume così i connotati di una dottrina esoterica rivolta solo a pochi iniziati.
Tutti questi elementi erano per i pensatori neoplatonici già contenuti nelle opere di Platone. Per esempio, nella parte finale del Parmenide Plotino leggeva la sua dottrina delle ipostasi, mentre il percorso di liberazione poteva facilmente essere dedotto dalle dottrine contenute nel Fedone o nella Repubblica, come per esempio il famoso mito della caverna.
Al suo interno il pensiero neoplatonico conobbe un dinamismo, che portò a rivedere le interpretazioni precedenti e ad elaborare nuove dottrine. Con il pensiero di Giamblico alcuni cardini della filosofia di Plotino — come la discussa dottrina dell'anima non discesa — vennero abbandonati, mentre si fecero più forti il disprezzo per la corporeità e l'afflato religioso. Giamblico sostenne l'importanza della teurgia, un insieme di pratiche magiche, in parte dedotte dalla tradizione ermetica, che permettevano all'anima dell'uomo di mettersi in contatto con i livelli superiori della realtà.
Un'altra tendenza sempre più marcata fu la gerarchizzazione del cosmo: le tre ipostasi plotiniane (dopo l'Uno la realtà conosceva i livelli dell'Intelletto, dell'Anima e del mondo sensibile) vennero al loro interno divise in più sotto-livelli. Anche qui si riteneva che la maggior parte delle anime riuscissero a percepire unicamente l'aspetto materiale e fenomenico della realtà fermandosi al livello più basso, mentre soltanto pochi uomini fossero in grado di vedere, col pensiero e non coi sensi (arguendole per via negativa), le varie gerarchie in cui è strutturato l'universo. Nei pensatori più tardi, per esempio Proclo, ad ognuno degli aspetti della processione derivante dall'Uno venne quindi associata una divinità del pantheon ellenistico.
Così nonostante la sua concezione monistica veniva salvato al contempo l'impianto del politeismo tradizionale, e fu per questo che il neoplatonismo pagano, a partire se non dal suo fondatore, quantomeno da Porfirio e Giamblico, lottò strenuamente contro la diffusione sempre più forte della religione cristiana, contestando i presupposti teologici del pensiero della Chiesa, come la dottrina dell'incarnazione o quella della Trinità. Se ne trova eco nella polemica tra Celso e Origene, testimoniata dal Contra Celsius di quest'ultimo.
La battaglia raggiunse l'apice sotto l'impero di Giuliano, che cercò di rifondare il culto pagano rileggendolo sulla base della filosofia neoplatonica. Dopo il suo fallimento, il neoplatonismo, pur battuto, continuò a sopravvivere, e arrivò a produrre alcuni dei suoi più importanti pensatori nello stesso ambito cristiano.
Il neoplatonismo ha influito sulla cultura occidentale in maniera determinante anche se spesso velata; il posto che occupa nella storia della filosofia è ancora oggi tutto da studiare. Le forme nuove con cui esso ciclicamente si ripresenta rivelano una sostanziale continuità, venendo a costituire così una sorta di cerniera tra la filosofia antica, l'età imperiale, il medioevo e l'età moderna. La sua nascita nell'ambiente fecondo della cultura ellenista ha contribuito inoltre a sviluppare un tipo di conoscenza scientifica che ha dato avvio, attraverso Archimede, e poi tramite gli alchimisti rinascimentali, alla scienza moderna.
L'influsso del pensiero neoplatonico può essere rintracciato già nella Patristica medievale. Agostino in particolare è considerato il capostipite del neoplatonismo cristiano. In lui il tema tipicamente neoplatonico della polarità/unità lo si ritrova ad esempio nel rapporto che egli instaura tra la ragione e la fede, tra dubbio e verità: pur trattandosi di due termini apparentemente antitetici, essi si conciliano l'uno con l'altro perché non si può dubitare senza con ciò ammettere l'esistenza di una verità che al dubbio si sottrae. Alla reminiscenza platonica, però, Agostino sostituì la dottrina dell'illuminazione: le idee si rivelano non per un atto deliberato dell'uomo, ma per una loro autonoma volontà. Concetto questo più affine alla dottrina di Plotino, per la sua teoria dell'involontarietà e del carattere inconscio del pensiero umano, che di Platone. Come Plotino, inoltre, Agostino identifica il male con il non-essere: egli salva in questo modo il dualismo tra Dio e materia evitando la caduta nel manicheismo, poiché il non-essere non è una realtà vera e propria contrapposta all'essere, ma è solamente assenza, mancanza di luce.
Nello Pseudo-Dionigi l'Areopagita la polarità neoplatonica la si ritrova nella contrapposizione tra la positività di Dio, cioè la possibilità di avvicinarsi a Lui indefinitamente, tramite l'accrescimento all'infinito di tutte le proprietà della realtà finita, e la sua negatività, ovvero l'impossibilità di parlare comunque di Lui in qualche modo, di determinarlo in maniera finita.
Anche Scoto Eriugena si riallaccia al tema dualistico del rapporto tra fede e ragione, soggetto e oggetto, risolvendolo in un cerchio.
Da un punto di vista teologico, si può dire in generale che avviene un profondo cambiamento rispetto alla prospettiva pagana. L'Uno viene visto ora come un Dio personale, e non più come un atto impersonale che genera per necessità. La difficoltà di spiegare il processo di emanazione, cioè il motivo che spinge Dio a creare il mondo, viene superata così dall'idea dell'Amore e del dono: Dio crea perché ama. È un amore non più identificabile con l'eros ascensivo platonico, ma con un amore discensivo, indicato col termine agape, traducibile con "carità" che era una dimensione pressoché ignorata dai Greci. Il rapporto tra ascesi e discesa, filosofia e religione, aspetto personale e impersonale di Dio, veniva comunque a sua volta fatto rientrare in quella prospettiva bipolare di cui si è parlato. Il carattere degradante della trinità plotiniana, che consisteva nella subordinazione dell'Anima all'Intelletto, e di quest'ultimo all'Uno, venne sostituito (già da Origene nel III secolo) con la consustanzialità delle tre ipostasi. La Persona del Figlio veniva facilmente identificata col Noùs, e lo Spirito Santo con l'Anima, in un rapporto paritario e non più di subordinazione. Col Cristianesimo viene riscattato anche il giudizio negativo che i neoplatonici avevano dato della materia: non solo il "mondo di lassù" ha valore, ma anche quello terreno, perché frutto dell'amore di Dio. In epoca scolastica i neoplatonici di maggior rilievo furono quindi San Bonaventura, Duns Scoto, e gli esponenti della mistica speculativa tedesca, ad esempio Meister Eckhart; questi ultimi accentuarono il carattere apofatico di Dio.
Ma una vera e propria ripresa delle idee neoplatoniche si ebbe durante l'Umanesimo e il Rinascimento, quando il filosofo neoplatonico bizantino Pletone ha permesso la riscoperta di Platone nella cultura umanistica del primo Rinascimento italiano e le idee neoplatoniche arrivarono a caratterizzare quasi tutta la filosofia rinascimentale, anche se sottoposte a deformazioni ermetiche, magiche ed esoteriche, senza tuttavia smarrire la loro struttura logica di fondo, costituita dal metodo critico della teologia negativa. La rinascita del neoplatonismo fu favorita in particolare dall'influsso della cultura bizantina, grazie all'apporto di intellettuali provenienti da quell'area; la filosofia rinascimentale tuttavia non si limitò a recepire il platonismo greco, ma lo rielaborò integrandolo non solo col neoplatonismo già presente in ambito occidentale, ma anche con l'aristotelismo apportato dagli arabi. Platone, Aristotele e Plotino si ricongiunsero così nella città di Firenze, culla dell'Italia rinascimentale. Il neoplatonismo conobbe allora una notevole diffusione in quasi tutti gli ambienti culturali, anche al di fuori delle scuole o delle accademie. Soprattutto Cusano, Ficino, e Pico della Mirandola contribuirono alla sua grande rinascita.
Ficino in particolare diede vita a un'accademia con l'intento di far rivivere la tradizione neoplatonica, da lui concepita come pia philosophia, cioè una sorta di divina rivelazione filosofica e religiosa che percorre un intero filone spirituale, da Platone fino al Cristianesimo.
Sul piano filosofico, venne recuperata in particolare la concezione secondo cui tutti gli aspetti della realtà materiale partecipano dell'idea o lògos che li fa essere così, il che portava a considerarli come entità vive, dominati da una vita autonoma. Vi fu dunque un ritorno al concetto di Anima Mundi, identificata colla Terza Persona della Trinità cristiana (lo Spirito Santo), quale principio vivificante e unificatore della molteplicità sensibile.
Nel Cinquecento, un pensatore di primo piano fu Giordano Bruno, che interpretò il neoplatonismo in un'ottica panteista, e fece propria la concezione della filosofia come Eros: secondo Bruno la verità oggettiva è tale solo quando si fa vita nel soggetto. Un altro esponente di rilievo fu Campanella, il quale pure vedeva l'universo intimamente penetrato da energie spirituali e senzienti, ma conciliando il neoplatonismo con l'aristotelismo tomista.
Nel Seicento l'ontologia neoplatonica, basata sull'identità di essere e pensiero, cominciò invece a entrare in crisi col dualismo elaborato da Cartesio tra res cogitans e res extensa. Il cogito ergo sum cartesiano proponeva l'idea di una ragione che si pone esternamente rispetto all'oggetto della sua indagine, concependo la natura come un qualcosa di inerte, svuotato di ogni coscienza animata, e dissolvendo così l'unità immediata di soggetto e oggetto. Nella ricerca della verità, cioè, il soggetto non risultava più coinvolto.
Fu poi anche lo sviluppo dell'empirismo anglo-sassone e del meccanicismo newtoniano, che riproponevano il determinismo di Democrito (storico avversario del neoplatonismo) ad avversarlo sul piano della conoscenza e in generale della visione del mondo.
Il neoplatonismo rimase tuttavia fortemente presente nella cultura popolare, continuando a mescolarsi con elementi magici, esoterici, gnostici e astrologici che, pur avendo poco a che fare col suo impianto filosofico, gli permisero di esercitare ancora notevoli influssi sulla vita e sul pensiero dell'Occidente, durante tutto il Seicento e il Settecento. Esso, fondendosi con le nuove istanze del razionalismo moderno, riemerse ad esempio con Spinoza, che ripropose in forma dogmatica e panteista l'unità immediata di essere e pensiero, ricucendo così il dualismo cartesiano. Con Leibniz, dove ritrovò nel complesso sistema delle Monadi l'articolarsi armonico dell'Uno nel molteplice. E con Vico, ancora in funzione anti-cartesiana, il quale applicò le idee platoniche alla storia, da lui concepita come uno sviluppo in divenire delle verità eterne.
Fu poi soprattutto con l'idealismo tedesco che il neoplatonismo godette di nuova fioritura. Già Kant aveva richiamato l'attenzione sull'unità suprema dell'io penso, attività unificante di soggetto e oggetto, seppure su un piano unicamente gnoseologico. Fichte invece fece dell'Io il fondamento non solo gnoseologico, ma anche ontologico della realtà, riproponendo così le caratteristiche dell'idea platonica, fondamento sia della conoscibilità del reale che della sua esistenza, secondo il tipico schema della teologia negativa. Fichte instaura un rapporto dinamico e dialettico tra io e non-io: la reciproca contrapposizione tra questi due opposti è tuttavia apparente, perché il non-io è posto inconsciamente dall'io supremo, così come in Plotino l'Uno emanava da sé il molteplice.  La stessa complementarità la si ritrova in Schelling: Spirito e Natura sono i due momenti antitetici, e tuttavia funzionali l'uno all'altro, in cui si esplica l'attività dell'Assoluto.
L'assolutizzazione della dialettica da parte di Hegel, invece, che ravvisò nella mediazione della ragione il punto di unione dei due princìpi opposti (anziché nell'immediatezza dell'intuizione), finì col lacerare l'organicità unitaria del neoplatonismo. Con Hegel infatti soggetto e oggetto ridiventano, come già in Cartesio, due momenti distinti, il cui tratto d'unione non si trova non più nell'indifferenza originaria, ma è una conseguenza dell'opera mediatrice della ragione.
Prima Schelling e poi Schopenhauer si opposero al sistema hegeliano, che riduceva di fatto la verità a un semplice pensato oggettivabile e quantificabile, riproponendo la visione neoplatonica di un atto inconscio originario dal quale ha origine la vita, la cui impossibilità di razionalizzarsi e di far rientrare totalmente l'Essere nell'Idea è causa della sofferenza.
Sempre nell'Ottocento, il neoplatonismo andava ad influenzare i Platonici di Cambridge e i Trascendentalisti americani (soprattutto Emerson e Thoreau). Fu inoltre proprio nell'Ottocento che Friedrich Schleiermacher, esponente minore dell'idealismo tedesco, coniò per la prima volta il termine neoplatonismo per distinguerlo dal platonismo.
Nella seconda metà del XIX secolo l'influsso del neoplatonismo e della sua concezione circolare può essere ancora rintracciato nel tema nietzschiano dell'eterno ritorno.
Nel Novecento il neoplatonismo riaffiora infine con Bergson, in una rinnovata polemica contro il determinismo e il materialismo. Bergson torna infatti ad affermare che la vita biologica, come del resto la coscienza, non è un semplice aggregato di elementi composti che si riproduce in maniera sempre uguale a sé stessa. La vita invece è una continua e incessante creazione che nasce da un principio assolutamente semplice, non rieseguibile deliberatamente, né componibile a partire da nient'altro.
In Italia il neoplatonismo è il sostrato della filosofia di Piero Martinetti, che 
Sempre nel Novecento il neoplatonismo influenzò anche la psicanalisi di Carl Gustav Jung, in particolare la nozione di inconscio collettivo. Secondo Jung nell'inconscio sono presenti sin dalla nascita degli archetipi, simili alle idee platoniche o alle kantiane "forme a priori". Jung diede vita a una psicologia analitica che, diversamente da quella freudiana, voleva essere oltre che uno strumento per guarire dalle patologie mentali, una sorta di filosofia di vita con cui poter cogliere le infinite potenzialità espressive dell'anima. Espressioni e concetti propri del neoplatonismo filosofico ricorrono ancora oggi in movimenti e correnti all'interno delle diverse branche del sapere, come ad esempio in ambito scientifico dove il biologo Rupert Sheldrake ha riproposto una teoria non meccanicistica per spiegare l'evoluzione delle specie, quella del «campo morfico».
Notevole importanza riveste la concezione estetica del neoplatonismo, secondo cui la bellezza è uno dei principali strumenti di elevazione verso l'Idea. Nonostante Platone avesse alquanto svalutato l'arte, la sua filosofia era animata da una tensione ideale espressa in forma poetica e fervidamente artistica, che venne fatta propria secoli dopo da Plotino. La musica soprattutto, e l'amore (sublimato però dalla sua componente sessuale) hanno per costui la capacità di farci volgere al "mondo di lassù". Per Plotino, l'alunno delle Muse si accorge che belli non sono i corpi ma il principio che li fa essere tali, e che la bellezza consiste in una simmetria delle parti, le une rispetto alle altre e ognuna rispetto all'insieme. L'armonia del bello non risulta però da relazioni estrinseche tra le varie componenti, ma nasce da una semplicità assoluta, da un principio intelligente e unitario come appunto l'Idea.
L'estetica neoplatonica poggia dunque sulla teoria fondamentale di Plotino, cioè che il complesso è unitario solo quando nasce dal semplice, non quando se ne mettono insieme le parti.
Questa concezione fu importantissima nell'influenzare l'estetica rinascimentale, la quale vedeva nell'artista l'intermediario di una realtà trascendente, in cui avviene il "prodursi" (cioè letteralmente il presentarsi innanzi) di un valore superiore, non strumentale alla contemplazione ma coincidente colla contemplazione stessa. Botticelli, Michelangelo, Raffaello, Tiziano vollero esprimere al massimo nelle loro opere questo ideale sublime di armonia e perfezione. Anche i Medici e numerosi altri artisti della Firenze rinascimentale si rifecero ai canoni neoplatonici.
Questa visione estetica tornò in auge durante il Romanticismo, insieme con l'ideale di organicità e di armonia che si realizza, diceva Kant, quando «la natura dia la regola all'arte». Per i romantici, e in particolare per Schelling, l'Assoluto, in quanto è l'assolutamente immediato, è attingibile solo al di là dell'opera mediatrice della ragione, quindi solo attraverso il sentimento o un pensare intuitivo che superi la ragione stessa: strumento filosofico per eccellenza secondo Schelling è l'arte.Un certo neoplatonismo estetizzante è rintracciabile ancora nelle correnti decadentiste e irrazionali a cavallo tra Ottocento e Novecento; in D'Annunzio ad esempio è costante il riferimento al desiderio di un'unione totale con l'Anima del mondo (panismo), attraverso la ricerca di un piacere sensuale.
Michele Abbate, Parmenide e i neoplatonici. Dall'Essere all'Uno e al di là dell'Uno, Edizioni dell'Orso, Alessandria 2010
Werner Beierwaltes, Platonismo e idealismo, trad. di Elena Marmiroli, Il Mulino, Bologna 1987
Werner Beierwaltes, Il paradigma neoplatonico nell'interpretazione di Platone, trad. di Nicoletta Scotti, Istituto Suor Orsola Benincasa, Napoli 1991 ISBN 88-7771-009-8
Werner Beierwaltes, Agostino e il neoplatonismo cristiano, prefazione e introduzione di Giovanni Reale, traduzione di Giuseppe Girgenti e Alessandro Trotta, Vita e Pensiero, Milano 1995
Werner Beierwaltes, Platonismo nel Cristianesimo, trad. di Mauro Falcioni, Vita e Pensiero, Milano 2000 ISBN 88-343-0575-2
Mubabinge Bilolo, Fondements Thébains de la Philosophie de Plotin l'Égyptien, Kinshasa-Munich-Paris 2007 ISBN 978-3-931169-00-8
Nuccio D'Anna, Il neoplatonismo. Significato e dottrine di un movimento spirituale, Il Cerchio, Rimini 1989
M. L. Gatti, «Plotinus: The Platonic tradition and the foundation of Neoplatonism», in L. P. Gerson, The Cambridge Companion to Plotinus, Cambridge University Press, Cambridge 1996
Sebastian R. P. Gertz, Death and Immortality in Late Neoplatonism: Studies on the Ancient Commentaries on Plato's Phaedo, Leiden: Brill, 2011 ISBN 978-90-04-20717-2
Pierre Hadot, Plotino o la semplicità dello sguardo, trad. it. di Monica Guerra, Einaudi, Torino 1999 ISBN 978-88-06-15017-4
Philip Merlan, Dal Platonismo al Neoplatonismo, introduzione di G. Reale, traduzione di E. Peroli, Vita e Pensiero, Milano 1994 ISBN 88-343-0805-0
Francesco D. Paparella, Teorie Neoplatoniche del Simbolo. Il caso di Giovanni Eriugena, Vita e Pensiero, Milano 2009 ISBN 978-88-343-1709-9
Plotino, La presenza divina, introduzione e antologia a cura di Giuseppe Faggin, D'Anna editrice, Messina-Firenze 1967 ISBN 88-8104-436-6
Giovanni Reale, Storia della filosofia greca e romana, Vol. 8, Plotino e il neoplatonismo pagano, Bompiani, Milano 2004
Francesco Romano, Studi e ricerche sul neoplatonismo, Guida editori, Napoli 1983 ISBN 88-7042-118-X
Christian Vassallo, La dimensione estetica nel pensiero di Plotino. Proposte per una nuova lettura dei trattati "Sul bello" e "Sul bello intelligibile", Giannini, Napoli 2009 ISBN 978-88-7431-431-7
 Neoplatonismo, su thes.bncf.firenze.sbn.it, Biblioteca Nazionale Centrale di Firenze. 
(EN) Christian Wildberg, Neoplatonism, a cura di Edward N. Zalta, Center for the Study of Language and Information (CSLI), Università di Stanford, Stanford Encyclopedia of Philosophy.
Nettuno – Figura della mitologia romana, dio del mare, equivalente del greco Poseidone
Operazione Nettuno – Nome convenzionale per le operazioni dello sbarco in Normandia.

Il doppio del Next Generation Adelaide International 2008 è stato un torneo di tennis facente parte parte dell'ATP Tour.
Solo Perry ha partecipato, facendo coppia con Jordan Kerr, ma ha perso al 1º turno contro Chris Guccione e Robert Smeets.
Martín García e Marcelo Melo hanno vinto in finale 6–3, 3–6, 10–7, contro Chris Guccione e Robert Smeets.

Nasce nel 1987 come BBS, originariamente sotto il nome di Dark Side. A partire dal 1993 introduce nei propri servizi e-mail, alcuni newsgroup, il proprio sito web e la possibilità di collegarsi direttamente ad Internet mediante protocollo SLIP, immediatamente seguito da PPP. Si trattava di uno dei primissimi casi in Italia e in Europa, il primo basato su numero verde su scala nazionale.Nexus è tra le altre cose il primo ISP italiano in assoluto ad essere basato esclusivamente su Linux e sistemi Open Source. A metà degli anni 90 conduce, tra i primi in Italia, sperimentazione in Realtà Virtuale ( [1]  )
Nel corso degli anni successivi Nexus ha continuato ad operare specializzandosi su soluzioni custom e trasferimento di know-how per le aziende.

È composto da una quarantina di stelle di magnitudine compresa fra la quinta e la dodicesima, ben visibili con piccoli strumenti amatoriali; l'ammasso è formato da stelle blu, calde, ciò denota una giovane età dell'oggetto, che si sarebbe formato all'interno della nebulosa Rosetta, nel quale per altro, come testimonia la presenza di globuli di Bok, ancora è vigorosa la formazione stellare. La stella principale è 12 Mon, di magnitudine 5,9, al limite della visibilità ad occhio nudo.

NGC 7457 è una galassia ellittica (E-S0) situata in direzione della costellazione di Pegaso alla distanza di circa 27 milioni di anni luce dalla Terra.
La galassia ha una estensione angolare di 4,3' x 2,3' ed una magnitudine apparente di 11,0. Fu scoperta il 12 settembre 1784 da William Herschel.
In uno studio del 2011 sulle proprietà delle popolazione di ammassi globulari di NGC 7457 si è ipotizzato che la galassia sia il risultato di fusioni con altre galassie avvenute in tempi remoti.
Il nucleo galattico risulta molto compatto tanto che la densità delle stelle presenti è 30.000 volte maggiore di quella della zona della Via Lattea dove risiede il nostro Sole.

Nibra è una suddivisione dell'India, classificata come census town, di 22.288 abitanti, situata nel distretto di Howrah, nello stato federato del Bengala Occidentale. In base al numero di abitanti la città rientra nella classe III (da 20.000 a 49.999 persone).
Al censimento del 2001 la popolazione di Nibra assommava a 22.288 persone, delle quali 11.601 maschi e 10.687 femmine. I bambini di età inferiore o uguale ai sei anni assommavano a 3.114, dei quali 1.591 maschi e 1.523 femmine. Infine, coloro che erano in grado di saper almeno leggere e scrivere erano 16.124, dei quali 8.784 maschi e 7.340 femmine.

Appartiene al circondario (Landkreis) di Mayen-Coblenza (targa MYK) ed è parte della comunità amministrativa (Verbandsgemeinde) di Pellenz.

Nicola II Romanov (in russo: Николай Александрович Романов?, traslitterato: Nikolaj Aleksandrovič Romanov; Carskoe Selo, 18 maggio 1868, 6 maggio del calendario giuliano – Ekaterinburg, 17 luglio 1918) è stato l'ultimo imperatore di Russia.
Conosciuto dalla Chiesa Ortodossa russa come San Nicola II imperatore martire e grande portatore della Passione, Il suo titolo ufficiale era «Per Grazia di Dio, Imperatore e Autocrate di tutte le Russie» (Божию Милостию, Император и Самодержец Всероссийский, Božiju Milostiju, Imperator i Samoderžec Vserossijskij), zar di Polonia, di Mosca, di Kiev, di Vladimir, di Novgorod, di Kazan', di Astrachan' e della Siberia; granduca di Finlandia e di Lituania; erede di Norvegia; signore e sovrano di Iberia, dell'Armenia e del Turkestan; duca dello Schleswig-Holstein, dello Stormarn, di Dithmarschen e dell'Oldenburg».
Appartenente alla dinastia dei Romanov, alto 1,73 m, castano con occhi azzurri, considerato attraente in gioventù, sposò, con un iniziale contrasto con i genitori, Alice d'Assia e del Reno, figlia del granduca Luigi IV d'Assia e del Reno e della principessa Alice del Regno Unito, a sua volta figlia della regina Vittoria. Fu, de facto, l'ultimo Imperatore dell'Impero russo. Viene considerato il quinto uomo più ricco e il secondo capo di Stato più ricco della storia, in quanto ebbe a sua disposizione un capitale stimato in 900 milioni di dollari 1918 (234 miliardi di euro del 2012). Ha conosciuto numerosi appellativi: "Nicola il pacifico" durante gli anni di regno, mentre la letteratura sovietica comunista lo ha dipinto con scopi denigratori come "Nicola il sanguinario" e/o come "Nicola il vile"; la tradizione popolare russa lo conosce invece come "Nicola, il santo, grande portatore della Passione".
Nikolaj Aleksandrovič Romanov nacque il 6 maggio 1868 (secondo il calendario giuliano), figlio dello zar di Russia Alessandro III e di Marija Fëdorovna. È il primo dei sei figli della coppia imperiale che ebbe anche Aleksandr (1869–1870), Georgij (1871-1899), Ksenija (1875-1960), Michail (1878-1918) e Ol'ga (1882-1960). Il 13 marzo 1881 assiste in prima persona all'agonia del nonno, lo zar Alessandro II, ucciso a San Pietroburgo in un attentato dell'organizzazione rivoluzionaria Narodnaja Volja.
Fin dall'infanzia dimostra un carattere serio e riservato, prono alle indicazioni dei precettori e alle imposizioni del forte carattere del padre. Alessandro III affida l'educazione del ragazzo a uomini di spicco del suo governo, tra cui il procuratore del Santo Sinodo, Konstantin Petrovič Pobedonoscev, il generale Danilovič, il ministro delle finanze Nikolaj Bunge.
Nel 1884, a sedici anni, incontra per la prima volta la futura moglie, la principessina tedesca Alice d'Assia e del Reno, alla quale sarà idealmente legato per tutta l'adolescenza, non facendone segreto nemmeno ai suoi familiari. Tuttavia la prospettiva di un possibile matrimonio con una principessa tedesca contraria tanto lo Zar quanto la Zarina, e Alessandro III preme su Nikolaj Aleksandrovič perché abbandoni qualsiasi speranza di un'unione con Alice; incoraggia quindi la vita mondana del figlio nell'intento di concentrare la sua attenzione altrove: per questo motivo favorisce una relazione dell'erede con la prima ballerina del Teatro Marinskij di San Pietroburgo, Mathilde Kšesinskaja. Nikolaj Aleksandrovič, nonostante il suo legame con la ballerina, non dimentica la principessa Alice, e nei suoi diari scrive che il suo sogno è, un giorno, di sposarla.
Dal 1885 al 1890 l'erede frequenta la facoltà di scienze politiche ed economiche presso l'istituto di giurisprudenza dell'Università di San Pietroburgo, accompagnando a tali studi il servizio nella guardia imperiale (dove guadagna il titolo di colonnello) e i corsi dell'Accademia di stato maggiore. Dai diari del giovane Nikolaj Aleksandrovič si desume un forte entusiasmo per la vita da caserma, per le parate, gli addestramenti e la vita dei giovani soldati nella capitale. Lo Zar però non fa nulla per avvicinarlo ai problemi di Stato o di governo: insiste sulla sua educazione giuridica e militare, sui ruoli di rappresentanza dello zarevic presso le grandi corti europee, ma allo stesso tempo tralascia completamente di prepararlo al trono.Il 23 ottobre 1890, l'erede intraprende un viaggio, per ordine dello Zar, sull'incrociatore Pamjat' Azova alla volta dell'Egitto, delle Indie Orientali, della Cina e del Giappone. Lo accompagnano tra gli altri il fratello Giorgio e il principe Giorgio di Grecia. Durante la permanenza in Giappone, il futuro zar subisce un attentato da parte di un samurai, che gli procura una ferita alla testa e che lo costringe a interrompere il viaggio e a far ritorno a casa, attraverso la Siberia. Tornato dal viaggio, decide di interrompere definitivamente la relazione con la Kšesinskaja.Durante i primi anni 1890, le condizioni di salute dello zar Alessandro III peggiorano ed egli, pronosticando forse una vicina successione di Nikolaj Aleksandrovič al trono, dà il consenso al figlio di fidanzarsi con Alice.
L'8 aprile 1894 Nikolaj Aleksandrovič e Alice d'Assia si fidanzano ufficialmente al castello di Ehrenburg a Coburgo, alla presenza del loro vasto reale parentado europeo (tra cui il kaiser Guglielmo II e la regina Vittoria), riunitosi in occasione del matrimonio del fratello di lei, Ernesto Luigi d'Assia.
Il 1º novembre 1894, giorno della morte di Alessandro III, Nikolaj Aleksandrovič Romanov ottiene formalmente il trono di Russia; tuttavia il cugino e amico d'infanzia Aleksandr Michajlovič Romanov riferisce che quel giorno lo vide scosso e disperato. Infatti fino ad allora non aveva mai ricoperto posizioni di responsabilità e lui stesso disse in lacrime al cugino: Questa inesperienza sarebbe stata determinante per la grande influenzabilità da lui dimostrata nei primi anni del suo regno, e per comprendere la priorità più volte manifestata da Nicola II verso problemi di carattere familiare e privato di fronte agli affari di Stato (come la fiducia data a Rasputin anche in questioni di primario carattere governativo, derivata dal fatto che quest'ultimo avrebbe avuto straordinario potere riguardo alla salute dello zarevic Aleksej).
Il 14 novembre Nikolaj Aleksandrovič sposa la principessa Alice d'Assia nella cappella del Palazzo d'Inverno. Pochi giorni prima, la futura Zarina ha abbandonato la fede protestante per essere battezzata nell'ortodossia, assumendo il nome russo di Aleksandra Fëdorovna. I primi giorni di matrimonio, che coincidono anche con i primi del suo regno, vedono il giovane Nicola II molto combattuto tra una vita famigliare che lo appaga e gli impegni istituzionali che gravano su di lui. La sua pagina di diario del 17 novembre è emblematica: La coppia ebbe 5 figli
Aleksej (12 agosto 1904 - 17 luglio 1918)Il 26 maggio 1896 è incoronato con una fastosa cerimonia con il nome di Nicola II, zar di tutte le Russie e basileus della Chiesa Ortodossa russa. Sin dai primi giorni di regno i contemporanei vedono in alcuni avvenimenti i presagi di future disgrazie. Il più citato di questi avvenimenti è la tragedia del campo di Chodynka presso Mosca, nel corso dei festeggiamenti per l'incoronazione: a causa della cattiva organizzazione di argini e impalcature atte a contenere la folla, 1 400 persone muoiono schiacciate. Ancora sotto la forte influenza degli zii Vladimir, Pavel e Sergej, il nuovo zar annulla le sue intenzioni iniziali di sospendere i festeggiamenti di fronte alla tragedia e suscita così le prime e feroci critiche, nonostante abbia predisposto un forte indennizzo per ciascuna delle famiglie delle vittime.
Dal carattere mite e influenzabile, dedica i primi anni di regno a mantenere – seguendo la linea del padre – l'assetto accentrato del potere, che aveva permesso fino ad allora di conservare la stabilità governativa. Tra i suoi principali collaboratori figurano uomini di spicco del regno di Alessandro III come il procuratore del Santo Sinodo Pobedonostsev, i Ministri degli Interni Ivan Logginovič Goremykin (dal 1895 al 1899) e Vjačeslav Konstantinovič Pleve (dal 1902 al 1904), il capo della polizia di San Pietroburgo Dimitrij Fëdorovič Trepov (dal 1896 al 1905). La scelta del suo gabinetto connota l'orientamento che avranno i primi anni del regno del giovane Nicola II.
Totalmente alieno, in gioventù, dalla realtà dello Stato, Nicola è giunto al trono portando a propria legge le dottrine conservatrici apprese da Pobedonostsev e la politica fortemente autoritaria del padre (a sua volta influenzata dall'esito tragico della politica liberale del precedente zar).
Accanto ai suddetti pregiudizi politici, accompagna una concezione fortemente idealizzata della tradizione e della realtà russa, influenzato dalle biografie dei santi ortodossi e dello zar Alessio I, conosciuto nella storia russa come "lo zar buono"; e come quest'ultimo vorrebbe diventare un vero "padre del popolo" (titolo culturale degli zar nelle campagne russe). Allo stesso tempo, accondiscendendo alle richieste della timida e puritana moglie, allontana sé e la sua famiglia dalla vita mondana dell'aristocrazia russa, scegliendo come residenza il piccolo palazzo Aleksandrovskij situato nel parco di Carskoe Selo.Ciò renderà lui – e soprattutto Aleksandra Fëdorovna – alieni alle simpatie di gran parte della Grande nobiltà di Mosca e San Pietroburgo, che non si riconosce in questo zar che privilegia uno stile di vita sobrio e distaccato dal mondo della corte. Sotto l'impulso del reazionario conte Pleve, ministro dell'Interno, sottomette gli Zemstvo (assemblee provinciali aperte al popolo) a dei funzionari statali, e accondiscende a una "russificazione" delle gubernije, in particolare del Regno del Congresso, nell'attuale Polonia, del Granducato di Finlandia e del Caucaso.
In seguito Nicola II nomina nuove personalità che, al contrario della compagine conservatrice, comprendono la necessità di numerosi cambiamenti di cui la Russia abbisogna. Più di tutti eserciterà la sua influenza sul sovrano Sergej Julievič Vitte, ministro delle Finanze (dal 1892 al 1903), poi Primo ministro (dal 1905 al 1906). Durante il primo incarico, Vitte esercita di fatto anche la posizione di primo ministro ed esercita un notevole influsso sulla politica estera; gli obiettivi principali sono di portare il paese al ruolo di grande potenza europea e a una posizione di vantaggio nella corsa imperialistica.
Vitte si rende conto meglio di altri che, per rendere attuabili le riforme e lo sviluppo industriale ed economico, sono necessari presupposti sociali, culturali e politici, che permettano al paese di abbandonare gradualmente l'impianto ideologico di stampo autocratico e classista e avviare la liberalizzazione e la democratizzazione. I suoi tentativi sono però ostacolati dal fronte unito degli aristocratici latifondisti e dei grandi proprietari terrieri. Nicola II, inoltre, non tenendo in conto simpatie e antipatie personali nella scelta dei ministri di fronte alle necessità di politica interna, ha non pochi problemi di incomunicabilità con questi ultimi, soprattutto se si tratta di politici dalla forte personalità come Vitte; a causa di ciò si hanno numerosi contrasti tra il sovrano e il suo primo ministro.
Nonostante tutto, Nicola II è consapevole del valore di Vitte, che ha mano libera per tutta la durata dei suoi ministeri: il grado di industrializzazione raggiunto negli anni Novanta rappresenterà l'ultimo tentativo di modernizzare il paese e di adeguarlo alla nuova realtà imperialistica.
Prima della fine del secolo, la bilancia commerciale russa dà già i primi progressi e questo consente di arrivare alla copertura aurea del rublo, che diviene così convertibile e affidabile, risvegliando gli interessi degli operatori stranieri in Russia. Queste e altre misure economiche rendono possibile uno sviluppo del 50% delle ferrovie in tutto il paese e la realizzazione della ferrovia Transiberiana, terminata nel 1901.Al completamento del progetto fa seguito un forte impulso alla produzione di ferro e acciaio in numerosi siti dell'Ucraina e all'estrazione del carbone (in particolare nel bacino del Donec) e del petrolio. La politica agraria, al contrario, si dimostra fallimentare e inadeguata sebbene segua un forte ripopolamento della Siberia e dei territori in Estremo Oriente. L'attenzione per lo sfruttamento delle risorse orientali tuttavia genera un conflitto amministrativo di competenze tra i ministeri delle Finanze e degli Esteri. Intorno al 1899 la politica di Vitte ha portato al successo i primi anni del regno di Nicola II, e si arriva a paragonarlo a Colbert e Turgot. Tuttavia, nello stesso anno, a due cattivi raccolti segue una terribile carestia in sedici governatorati; il consecutivo crollo industriale causa la chiusura di molte imprese appena costituite. Nel 1900, in piena crisi mondiale della moneta, queste catastrofi si acuiscono causando la chiusura di industrie e banche: gli oppositori latifondisti di Vitte approfittano della situazione per rinnovare gli attacchi contro di lui, definendolo il "padre della socialdemocrazia". Solo nel 1903 la Russia riprende l'ascesa economica.
Nel 1898 Nicola II, ispirato dalle teorie di Jan Gotlib Bloch, il quale aveva pubblicato un'approfondita ricerca sulle possibili conseguenze di una guerra mondiale – su consiglio del ministro Vitte – lancia a tutti i paesi un appello al «disarmo e alla pace mondiale», riferendosi alle «conseguenze commerciali, finanziarie e morali della corsa agli armamenti». Nel 1899 lo zar sceglie la città dell'Aja per una conferenza internazionale tesa a discutere questo problema.
Le altre potenze imperiali e imperialistiche come il Regno Unito e la Germania accolgono freddamente l'invito; venti nazioni europee, tuttavia, partecipano all'incontro accanto a Stati Uniti d'America, Messico, Giappone, Cina, Siam e Persia alla presenza di esperti di diritto internazionale di vari Paesi. La proposta di disarmo è respinta, ma si ottiene una convenzione sulle regole belliche che prevede la tutela di persone e strutture civili e la proibizione dell'uso di gas venefici. Il risultato più importante ottenuto dallo zar e i suoi collaboratori è però la creazione della convenzione dell'Aia, per la mediazione e composizione dei conflitti tra gli Stati.
In questa iniziativa, Nicola II è sostenuto principalmente da Bertha von Suttner, fondatrice del movimento pacifista tedesco, e da Henry Dunant, fondatore della Croce Rossa.
In seguito all'espansione russa in Manciuria, aumentano le tensioni tra l'impero di Nicola II e il Giappone; lo zar tuttavia mostra di dar poco peso al degenerare dei rapporti diplomatici con il paese asiatico giacché, come del resto tutte le altre potenze europee, non lo considera una minaccia degna di nota.Tuttavia, in seguito al cattivo andamento nella guerra che ne segue (1904–1905), la situazione politica interna, che sembrava essere divenuta meno precaria a cavallo del secolo, peggiora spaventosamente.
È proprio a causa dei disordini politici interni, e in seguito a imponenti sconfitte come la perdita della piazzaforte di Port Arthur e il disastro navale di Tsushima, che la Russia decide di concludere per via diplomatica la guerra con il trattato di Portsmouth (5 settembre 1905) firmato attraverso la mediazione del presidente statunitense Theodore Roosevelt.
Il 22 gennaio 1905 (detta in seguito la "domenica di sangue") sfila per le strade di San Pietroburgo una manifestazione di protesta, formata in particolare da operai e contadini guidati dal Pope Gapon. Lo scopo è di marciare verso il Palazzo d'Inverno per chiedere allo Zar riforme. Nicola II, che si trova nella sua abitazione di Carskoe Selo, non ne è avvertito in tempo. I funzionari di palazzo reprimono quindi la manifestazione nel sangue con l'impiego dell'esercito: muoiono oltre 100 persone e altre 1000 sono ferite.
Allo Zar viene riferito che è sfuggito a un pericolo mortale e che le truppe sono state costrette a sparare per difendere il palazzo, causando duecento morti. Sul diario il sovrano annota: Nei giorni successivi lo Zar riceve quindi una delegazione di venti operai a Carskoe Selo, deprecando ciò che è avvenuto e ascoltando le richieste e le petizioni che sono state raccolte per essergli sottoposte. La domenica di sangue segna la fine della popolarità di Nicola II, fa seguire un'ondata di rivolte e manifestazioni in tutto il paese, tra cui le sommosse a Varsavia e a Riga e l'ammutinamento della corazzata Potëmkin della Flotta del Mar Nero. Si rasenta il rischio di una rivoluzione, e in questo momento allo zar si offrono due prospettive: instaurare una dittatura militare, o cedere alle richieste e ascoltare il consiglio di Vitte, quindi la convocazione di un parlamento con funzione legislativa, l'estensione del diritto di voto a tutti gli strati della popolazione e il riconoscimento di libertà civili.
La stampa internazionale annuncia lo scoppio della rivoluzione russa e si prepara a proclamare la caduta dello zarismo. Il kaiser Guglielmo II, su richiesta della famiglia imperiale, manda due cacciatorpediniere nel mar Baltico, pronti a intervenire per un'eventuale evacuazione della famiglia. Il 12 ottobre 1905, lo zar redige un resoconto della situazione in una lettera alla madre: Lo zar è persuaso a cedere alle richieste, tuttavia, deciso a vagliare qualsiasi possibilità, convoca lo zio granduca Nikolaj Nikolaevič per sondare la sua opinione in merito. Il motivo di questa convocazione risiede nel fatto che le frange più a destra dell'esercito avevano proposto quest'ultimo come dittatore, e Nicola II – in concomitanza con lo spirito accentratore che fino ad allora ha caratterizzato la sua politica – non vuole cedere senza l'appoggio della figura centrale della reazione conservatrice. Vitte viene a conoscenza solo mentre il colloquio è in corso; tuttavia, anche il granduca Nikolaj Nikolaevič, contrariamente alle aspettative, dà il suo completo assenso allo zar riguardo alla firma del manifesto.
Il 30 ottobre 1905 lo zar è costretto a concedere, con il cosiddetto Manifesto d'ottobre, un parlamento a suffragio universale, la Duma. Dal diario dello zar di quel giorno: Il 27 aprile 1906 lo zar emana la legge fondamentale dello Stato, sorta di costituzione che trasforma la Russia in una monarchia costituzionale: in particolare, viene confermata la concessione della Duma eletta a suffragio universale ed è istituita formalmente la figura di Primo Ministro.
Ben presto però, essendo la Duma in completo disaccordo con lo zar, questi cambia la legge elettorale concedendo il diritto di voto alle sole classi più abbienti.
Il 3 maggio 1906 Nicola II accetta le dimissioni di Vitte e del suo governo; ottiene la presidenza del consiglio il conservatore Ivan Goremykin ed è nominato Ministro degli Interni Pëtr Arkadevič Stolypin, già governatore di Saratov.
La Duma non avrà mai, dunque, un effettivo potere, anche per la possibilità che ha lo zar di porre il veto sulle leggi e di sciogliere la camera. Si susseguiranno quattro Dume:
la prima Duma (1905–1906), i cui punti fondamentali saranno il suffragio universale, radicali riforme agrarie, liberazione di tutti i prigionieri politici e sostituzione dei ministri con veto del parlamento. Verrà sciolta dopo pochi mesi perché in contrasto con lo zar.
La seconda Duma (1906–1907), formata da un numero maggiore di deputati, anch'essa sciolta dopo poco tempo perché in contrasto con il governo.
La terza Duma (1907–1913) sarà l'unica a non essere sciolta; in questa occasione entrano per la prima volta in parlamento i bolscevichi, tuttavia con maggioranza ai conservatori radicali. Sarà il voto di questi ultimi ad approvare l'articolo 87, il quale sancisce leggi fondamentali che permettono allo zar di emettere decreti d'emergenza «urgenti e eccezionali durante i periodi di aggiornamento della Duma di Stato».
Nel 1906, alle dimissioni di Goremykin, lo zar nomina primo ministro Pëtr Arkad'evič Stolypin, nel quale ripone la più completa fiducia. Nicola II, allo stesso modo di quanto aveva fatto con Vitte, sceglie ancora un politico di forte personalità alla guida del suo gabinetto; in particolare gli è giunta notizia del contegno osservato da Stolipyn quando era governatore di Saratov durante la rivoluzione: in molti casi egli stesso si era recato nei villaggi ribelli a parlamentare con i capi della rivolta, persuadendoli alla resa e creandosi una reputazione tale da giungere ai sentori dello zar. La sera del 7 luglio 1906 Stolipyn viene ricevuto da Nicola II che lo nomina Primo Ministro. In una lettera alla madre Nicola II scrive riguardo al nuovo premier: 
Stolipyn rileva che Nicola II, passati i torbidi del 1905, ha assunto un atteggiamento di mistico fatalismo, il quale senza dubbio è derivato dalla spiccata religiosità ma che sarà determinante per gli eventi futuri, che lo zar definirà laconicamente «volontà di Dio». Stolipyn riferisce che nel 1909 udì il sovrano affermare seriamente che il suo destino fosse governato dal giorno della sua nascita, il 6 maggio, nella tradizione ortodossa il giorno di «Giobbe molto sofferente». Gli confida lo zar: Stolypin avvia un'importante riforma agraria: essa comporta lo scioglimento dell'obščina (la comune contadina dalla quale dipende la distribuzione delle terre) e la creazione di numerose piccole fattorie cui assegnare la proprietà definitiva ai contadini. Si premiano così gli sforzi individuali nonostante la dispersione produttiva che deriva dal lavoro di comunità: i contadini che riescono in tal modo ad arricchirsi, i kulaki, potrebbero essere, nelle previsioni del ministro, degli ideali sostenitori della monarchia. La riforma non riesce tuttavia a portare gli effetti sperati. Egli inoltre ammoderna alcune leggi, tra cui l'abolizione dell'esilio, ma i suoi progetti sono stroncati dalla morte: il 18 settembre 1911, mentre presenzia in platea a un'opera al teatro di Kiev, è assassinato a colpi di pistola da Dmitrij Bogrov. Viene sostituito dal ministro delle Finanze, Vladimir Nikolaevič Kokovcov.
Nicola II ha da Aleksandra Fëdorovna quattro figlie: le granduchesse Ol'ga, Tat'jana, Marija e Anastasija. Solo nel 1904 nasce l'erede maschio, lo zarevic Aleksej, cui Nicola dedica il nome dello zar moscovita al quale più si ispira, Alessio I.I figli dello zar crescono, per volontà dei genitori, diversamente dagli altri ragazzi appartenenti all'aristocrazia. Nicola II impartisce ai figli un'educazione molto simile a quella che suo padre aveva voluto per lui: rigoroso studio quotidiano, camere comuni con brandine da campo, assenza di alterigia nei rapporti con la guardia o il personale (che tuttavia può rivolgersi ai figli dello zar solo se interpellato). La zarina da parte sua educa le sue figlie in piena sintonia con la tradizione vittoriana (ereditata dalla nonna, Regina Vittoria d'Inghilterra) che voleva le nobildonne impegnate nel sociale. Le granduchesse organizzano pesche e vendite di beneficenza, e ricevono non più di due rubli alla settimana per le loro spese personali. Inoltre il forte isolamento nella residenza di Carskoe Selo, giustificato dal timore della madre che vengano in contatto con la precoce e depravata gioventù aristocratica russa, accentua molto il legame tra le sorelle e il piccolo zarevic. Le particolari attenzioni della famiglia per quest'ultimo sono giustificate dal fatto che sia malato di emofilia, malattia ereditata dalla bisnonna inglese, che lo espone al pericolo di forte emorragia interna in seguito a ogni minimo trauma. La malattia è tenuta nascosta, e l'erede costretto a una continua sorveglianza.
Aleksandra Fëdorovna chiede allora aiuto a un contadino e starec siberiano da poco giunto a San Pietroburgo con fama di taumaturgo, Grigorij Rasputin. Malgrado l'inutilità degli sforzi dei medici per capire come riesca a calmare le più acute crisi dello zarevic (dovute anche a piccoli ematomi), Rasputin riesce più di una volta a salvare l'erede da gravi crisi. La zarina, di indole mistica e attirata dalla retorica primitiva e schietta del siberiano, accorda subito a Rasputin la più completa fiducia, seguita anche da Nicola II in un primo tempo. L'ingresso di un contadino nell'esclusiva intimità della coppia imperiale deriva direttamente dal desiderio mai sopito, dello zar, di entrare in contatto diretto con il popolo. Mentre la zarina sarà da quel momento totalmente plagiata dal siberiano, lo zar in seguito si distaccherà gradualmente dalla figura di Rasputin. Quest'ultimo nel tempo comincia a uscire frequentemente dal suo ruolo di consigliere spirituale, prodigandosi in giudizi su politici e ministri; Aleksandra Fëdorovna si dimostra sempre più disponibile a condividere il parere dello starec siberiano, fino a diventare quasi completamente dipendente dalla sua opinione.
Rasputin condanna senza remore granduchi o politici collusi con il traffico di armi, le speculazioni su latifondi e la fuga di capitali all'estero. La fitta rete che nella capitale si è creata attorno a lui gli permette di denunciare alla zarina qualsiasi traffico concernente i nuovi candidati a cariche pubbliche o statali; la sovrana riferisce quindi allo zar e nelle numerose lettere sono frequenti gli inviti a seguire i consigli di Rasputin. Il giudizio del contadino può diventare tanto determinante da causare la caduta istantanea del funzionario indicato, rendendo difficile persino il dialogo dei ministri con lo zar: Nicola II non sarà mai in grado di contenere l'ascendente di Rasputin sulla zarina e ciò provocherà nell'opinione pubblica un ulteriore deterioramento della sua immagine, sia come regnante che come padre di famiglia. Allo scoppio della prima guerra mondiale, Rasputin si oppone alacremente all'entrata in guerra della Russia, profetizzando che sarà una catastrofe sia per i contadini che per i sovrani. Con la partenza di Nicola II per il Quartier Generale, Aleksandra Fëdorovna sotto l'influenza di Rasputin mantiene il controllo politico nella capitale, inimicandosi gran parte della classe politica e aristocratica. È in questo periodo che nasce la diceria, alimentata dalla stampa scandalistica, che Rasputin sia l'amante della sovrana e che Nicola II sottostia ai loro ordini. Tuttavia, nelle grandi città le dicerie sul rapporto di Rasputin con la coppia imperiale si diffondono, alimentando il discredito dei sovrani di fronte alla crisi portata dalla guerra. Rasputin viene quindi assassinato nel dicembre 1916 proprio da una congiura di giovani aristocratici, formata tra gli altri dal granduca Dmitrij Pavlovič e dal principe Feliks Jusopov, con un rocambolesco omicidio premeditato che entrerà nella storia e nel mito del personaggio Rasputin.
Nel 1913 si celebrano i trecento anni della dinastia Romanov al potere: nel 1613, infatti, il boiardo Michele Romanov era stato eletto, appena sedicenne, zar di tutte le Russie. In occasione del tricentenario, Nicola II e la famiglia presenziano a numerose cerimonie in loro onore in tutto il Paese; in quell'occasione inoltre posano per una serie di ritratti rimasta a tutt'oggi come il più celebre documento fotografico dell'ultima famiglia imperiale russa, e contribuiscono a fornire un'immagine ufficiale dei suoi membri alla società che raramente è entrata in contatto con la zarina o le granduchesse (proprio a causa dell'atteggiamento riservato dei sovrani, restii ai contatti con l'alta società).
In questo tempo di relativa calma, sono in molti a non presagire il disastro imminente che sopraggiungerà l'anno seguente. Economisti e tecnici pronosticano un roseo avvenire per le finanze e l'industria russa e lo stesso Lenin, dal suo esilio a Ginevra, afferma che probabilmente i "rivoluzionari della vecchia guardia" come lui non vedranno la Rivoluzione, tanto sembra lontana.
La situazione politica interna della Russia tornerà a infiammarsi durante lo svolgimento della prima guerra mondiale. Nell'estate 1914 il debole equilibrio internazionale tra le grandi potenze si rompe, con l'aggressione austriaca della Serbia dopo l'attentato di Sarajevo. Nicola II osteggia fortemente l'entrata in guerra della Russia contro la Germania del kaiser Guglielmo II, ritardando inizialmente la mobilitazione militare russa e nel frattempo proponendo a quest'ultimo di operare da mediatore tra l'Austria-Ungheria e la Serbia davanti alla Corte de L'Aia.
Il Kaiser non solo respinge il negoziato, ma estende alla Russia un ultimatum in cui si intima di sospendere i preventivi preparativi militari contro l'Austria-Ungheria. Vista l'impossibilità di sospendere ulteriormente la mobilitazione a tutela dell'alleato Serbo, la Russia riceve la dichiarazione di guerra dalla Germania, cui segue l'inizio delle ostilità nel resto d'Europa. Lo zar, sotto le pressioni della Francia (i tedeschi, nelle prime settimane di guerra giungono a pochi chilometri da Parigi) viene spinto ad attaccare la Prussia orientale.
L'esercito dello zar conta un numero esorbitante di effettivi (oltre 14 milioni), che gli vale, tra gli Alleati, la nomea di "Rullo compressore russo". Tuttavia gli armamenti russi, nonostante la superiorità numerica e la dotazione alla fanteria dell'efficiente fucile M1891, si dimostreranno in seguito spaventosamente inadeguati per affrontare la macchina bellica tedesca. Dopo una rapida occupazione delle regioni orientali della Prussia, l'esercito russo deve piegarsi alla controffensiva tedesca dopo la disastrosa battaglia di Tannenberg e al successivo stabilizzarsi del fronte orientale. Inoltre, a causa di numerosi errori strategici e per i mancati rifornimenti dovuti a speculazioni illecite di alti funzionari, la Russia subisce altre gravi sconfitte, come nello scontro dei Laghi Masuri; questo porta alla terribile perdita di sei milioni di effettivi tra il 1914 e il 1917.
Le perdite sempre più ingenti spingono lo zar, contro il parere dei ministri, a prendere il comando diretto dell'esercito e a trasferirsi a Mogilëv, sostituendo il comandante in capo, lo zio e granduca Nikolaj Nikolaevič Romanov. Nicola II si dimostra passivo e indolente anche durante la sua presenza al Quartier Generale, passando il tempo in scampagnate e partite a domino. Le operazioni offensive russe non mutano l'esito della guerra e nonostante alcuni successi, come la presa della grande piazzaforte austriaca di Przemyśl il 19 marzo 1915 e la minaccia alla regione austriaca della Galizia da parte del generale Brusilov; le azioni militari non hanno ormai più il potere di arginare la pressione dei tedeschi sul fronte del nord. La crisi all'interno del paese dilaga.
Nel gennaio 1917 le prime proteste in seno alla Duma e ai movimenti operai si intensificano nella capitale; escono i primi opuscoli bolscevichi che invitano l'esercito a rovesciare il governo: diventa chiaro a San Pietroburgo che un'iniziativa a favore della Duma da parte del sovrano è indispensabile per evitare il tracollo della corona.
Al quartier generale, Nicola II, a colloquio con l'addetto militare britannico Hanbury-Williams, si esprime riguardo alle riforme: Nonostante il pensiero del sovrano si sia evoluto rispetto al 1905, Nicola II non ha compreso che la situazione corrente esige riforme tempestive e un cambiamento dei vertici: l'unico modo di scongiurare la crisi interna in tempo di guerra. I rifornimenti alle città sono infatti dimezzati, lunghe file per i viveri si formano nelle strade, i primi soviet di operai e soldati si riuniscono sotto la pressione dei bolscevichi e i repubblicani premono sulla Duma affinché si effettui un cambio ai vertici in grado di salvare il Paese dal crollo totale.
Il 23 febbraio 1917 a Pietrogrado il popolo insorge per la mancanza di rifornimenti alimentari, e la polizia zarista si schiera questa volta dalla sua parte. Dal diario di Nicola II al quartier generale, il 10 marzo: Il blocco delle ferrovie e dei telegrafi isola il sovrano, che viene informato solo a fatti avvenuti che la Duma ha preso il potere nella capitale. Dopo aver consultato alcuni ufficiali, deputati e generali, sfinito dalla stanchezza e dall'impossibilità di reagire, il 14 marzo decide di abdicare. Il 15 marzo, nel vagone privato dello zar e in presenza di due deputati della Duma, viene firmato il manifesto dell'abdicazione. Le intenzioni iniziali di Nicola II sono di trasmettere il trono al figlio Aleksej, tuttavia prima di firmare chiede di cambiare il successore al trono nella persona di suo fratello Michail; questo perché, spiegherà in seguito, teme che il figlio malato possa essere separato dalla famiglia (per la quale è possibile sia previsto l'esilio). Durante l'atto fa inoltre richiesta, per lui e per la famiglia, di essere trasferiti nella sua residenza vicino a Jalta, in Crimea, confessando il desiderio di dedicarsi all'agricoltura.
I testimoni dell'abdicazione lo descrivono come apatico e quasi indifferente al momento della firma del manifesto; tuttavia, nel diario quella sera scrive: Dopo l'abdicazione, mentre il fratello viene informato della sua decisione e trasferisce il potere nelle mani del Governo Provvisorio, il treno dell'ex-zar impossibilitato a proseguire per Carskoe Selo ritorna a Mogilëv. Lì, il 17 marzo l'ex-zar, che ha mantenuto solo il titolo di colonnello e si trova in stato di arresto, ottiene il permesso di incontrare la madre, l'ex-imperatrice vedova Marija Fëdorovna.
Il 21 marzo il colonnello Romanov parte dal quartier generale per raggiungere finalmente Carskoe Selo da prigioniero politico. Prima di partire dirama un messaggio alle truppe in qualità di ex-comandante in capo: Il messaggio non ottiene però il permesso di essere pubblicato.
Il prigioniero colonnello Romanov il 22 marzo arriva a Carskoe Selo, dove si ricongiunge con la sua famiglia e una piccola parte del seguito, anch'essi prigionieri. Dal diario: Durante gli arresti domiciliari, la famiglia Romanov passa molto tempo in lavori di giardinaggio e orticoltura, sebbene subiscano costantemente gli improperi e gli scherni delle guardie addette alla loro sorveglianza; quando un giorno l'ex zar tende la mano a un fuciliere, questi rifiuta sdegnosamente voltandogli le spalle. Nicola Romanov riceve inoltre la visita del capo del Governo Provvisorio, Aleksandr Kerenskij, dal quale ottiene il permesso di rivedere il fratello Michail e di prolungare il tempo passato all'aria aperta per sé e per i figli. Kerenskij, in seguito all'aggravarsi della situazione politica per il governo, decide per ragioni di sicurezza di trasferire i membri della famiglia Romanov in Siberia. Oltre a Nicola e alla sua famiglia, che vengono trasferiti a Tobol'sk, altri aristocratici tra cui il fratello dello zar Michail e la sorella della zarina, Elisabetta Fëdorovna, verranno trasferiti in varie località siberiane.
Nei progetti di Kerenskij è previsto – qualora la situazione si dovesse calmare – l'espatrio almeno per la moglie e i cinque figli dell'ex-sovrano, ma gli eventi precipitano.
In seguito alla Rivoluzione d'ottobre e alla salita al potere di Lenin, il Soviet degli Urali reclama i prigionieri; nell'estate del 1918 in seno al partito bolscevico si consuma una prima lacerazione: da una parte Trotsky vorrebbe trasferire Nicola a Mosca per giudicarlo in un plateale processo, trasferendo al contempo la famiglia all'estero; dall'altra Sverdlov suggerisce una soluzione immediata e intransigente nei confronti di tutti i rappresentanti dei Romanov. In particolare, il radicale Soviet di Ekaterinburg si fa portatore principale di questa corrente: più volte invia distaccamenti di guardie rosse a Tobol'sk nel tentativo di rapire i prigionieri, ma senza successo. Tuttavia quando, nell'estate del 1918, Mosca manda un plenipotenziario a discutere per un prelevamento dell'ex zar e dei suoi, il Soviet di Ekaterinburg intercetta il convoglio e costringe gli uomini di Mosca a riconsegnare i prigionieri poiché il trasferimento non risulta autorizzato.
A Ekaterinburg è già stato deciso di trasferire i Romanov nella palazzina del mercante Ipat'ev, confiscata per l'occasione e rinominata "Casa a destinazione speciale". Lì i prigionieri condividono l'abitazione con le guardie addette alla loro sorveglianza e sono sottoposti da queste ultime a numerose angherie. Vista l'avanzata della "Legione cecoslovacca" appartenente all'Armata Bianca controrivoluzionaria, il soviet locale dà ordine di accelerare i tempi dell'esecuzione. L'operazione viene affidata a un commissario della Čeka, Jakov Jurovskij, il quale subito si occupa di organizzare la fucilazione e il successivo occultamento dei corpi. Di fronte al diniego di numerosi čekisti che si rifiutano di sparare sull'intera famiglia, è creato un commando composto da ex prigionieri di guerra austriaci e ungheresi.
Nella notte tra il 16 e il 17 luglio 1918 Jurovskij sveglia l'ex imperatore e la famiglia, dando l'ordine di preparare i bagagli per una partenza. Sgomberate le stanze che occupano, i Romanov e gli altri prigionieri sono condotti nello scantinato della casa e Jurovskij ordina di disporsi per una fotografia di notifica, dopodiché chiama il commando.
Secondo quanto testimoniarono Jurovskij e altri membri del commando, quando venne letta la sentenza l'ex imperatore si rivolse al commissario con una frase confusa: «Cosa? Cosa?»; ripetuta frettolosamente la sentenza Jurovskij diede l'ordine di far fuoco. Jurovskij dovette chiamare ex-prigionieri di guerra austro-ungarici che avevano aderito alla Rivoluzione e ai quali spiegò tutto in tedesco (la lingua madre della zarina, nipote della regina Vittoria). L'esecuzione durò venti minuti. Nella confusione che seguì, il primo a cadere è Nicola II; poi la moglie Aleksandra Fëdorovna; i membri del séguito, il medico dottor Botkin, l'inserviente Trupp, il cuoco Charitonov; i cinque figli, Ol'ga, Tat'jana, Marija, Anastasija, Aleksej, e la dama di compagnia Anna Demidova, tre figlie (non identificate), rannicchiate in un angolo, non morirono all'istante e fu necessario finirle con le baionette. Durante il trasporto dei cadaveri, furono rinvenuti anche i corpi di Jimmy (il cane di Anastasija) e Ortino (il bulldog di Tat'jana). Jurovskij dichiarerà: «I gioielli e i diamanti cuciti negli abiti facevano rimbalzare i proiettili sui corpi delle donne che, ferite e spaventate, non smettevano di dibattersi in preda al dolore e al terrore. Il mio aiutante dovette consumare un intero caricatore e poi finirle a colpi di baionetta».
I corpi vennero portati nel vicino bosco di Koptiakij e, dopo una previa divisione (sono bruciati a metà strada i corpi di Aleksej e Marija), vennero denudati, fatti a pezzi e gettati nel pozzo di una vecchia miniera. Dai corsetti traforati dai proiettili uscirono strani bagliori: erano infatti diamanti. I soldati si affrettarono a svestire i corpi e rimuovere i preziosi; trovarono anche svariati fili delle leggendarie perle della zarina Alessandra cuciti nella stoffa della cintura. Jurovskij tornò in paese con nove chili di gioielli in borsa (quando l'Armata bianca giunse - una settimana dopo - sul luogo della sepoltura, vi trovò alcune pietre cadute nella confusione e un diamante a goccia di 12 carati, sfuggito agli occhi dei carnefici). Quindi i resti furono sciolti con acido solforico e infine dati alle fiamme: era necessario che i controrivoluzionari non trovassero alcuna traccia dell'esecuzione avvenuta. Il giorno seguente all'esecuzione, Sverdlov, interrompendo i lavori del comitato centrale di Mosca, mormorò qualcosa a Lenin; quest'ultimo allora disse ad alta voce: «Il compagno Sverdlov ha da fare una dichiarazione». «Devo dire» continuò Sverdlov «che abbiamo ricevuto notizie da Ekaterinburg. Per decisione del Soviet regionale, è stato fucilato Nicola II in un tentativo di fuga mentre le truppe cecoslovacche si avvicinavano alla città. Il presidium del comitato esecutivo centrale panrusso approva tale decisione». Segue un "silenzio generale", fino a quando Lenin non propone di continuare il lavoro interrotto.
Il comunicato ufficiale alla popolazione fu diramato solo il 20 luglio. In quella data il quotidiano di Ekaterinburg Ural'skij rabočij pubblicò la notizia assieme a un articolo del giornalista Safarov: Il 30 luglio arrivò a Ekaterinburg l'Armata Bianca e arrestò alcuni uomini dell'Armata Rossa che avevano partecipato indirettamente al crimine, iniziando l'indagine per scoprire il mistero della famiglia che porterà, anni dopo, alla definitiva certezza che quel giorno non fu risparmiato nessuno.
Nel 1990 i corpi vengono ritrovati in una fossa poco profonda rinvenuta in un bosco di betulle alla periferia di Ekaterinenburg (un tempo Sverdlovsk) e identificati con la tecnica forense convenzionale delle impronte genetiche; sono eseguite anche analisi del DNA mitocondriale, pubblicate nel 1994 e riportate nel libro del genetista inglese Bryan Sykes Le sette figlie di Eva stampato in Italia da Arnoldo Mondadori Editore nel 2003. Mancano però i resti dello zarevic Aleksej e di una delle due più giovani granduchesse, Marija o Anastasija, probabilmente bruciati dopo l'esecuzione come attestano le note di Jurovskij.
Il 16 luglio 1998 la famiglia imperiale è inumata nella Cattedrale dei Santi Pietro e Paolo a San Pietroburgo in seguito a un funerale di Stato presenziato dal presidente Boris El'cin.
Il 23 agosto 2007 uno dei prosecutori dell'inchiesta sui due corpi scomparsi, Sergeij Pogorelov, ha dichiarato da Ekaterinburg che «delle ossa trovate in un'area di terra bruciata presso Ekaterinburg appartengono a un ragazzo e a una ragazza all'incirca della stessa età di Aleksej e di una delle sue due più giovani sorelle». Lo scienziato locale Nikolaj Nevolin dichiarò che un test sui resti sarebbe presto stato avviato. Il 28 settembre è stato annunciato dalle autorità regionali che la probabilità che le ossa appartengano ai due figli di Nicola II «è molto alta».Il 30 aprile 2008, in seguito alla pubblicazione dei test del DNA da parte del laboratorio statunitense che aveva in esame i resti ritrovati nell'estate, vengono definitivamente identificati i corpi della granduchessa Marija e dello zarevic Aleksej. Lo stesso giorno le autorità russe comunicano ufficialmente che l'intera famiglia è stata identificata.
Nel 2000 la Chiesa Ortodossa russa, guidata dal Patriarca Aleksej II, ha canonizzato e dichiarato santi martiri Nicola II e la sua famiglia, considerato il contegno da loro tenuto durante la deportazione e la prigionia, il fatto di aver – come attestano diari e lettere ritrovati dopo la morte – concesso in nome della fede il perdono ai loro carcerieri e carnefici e di aver auspicato la fine della guerra civile anche davanti alla possibilità di venire salvati dall'incipiente arrivo dell'armata bianca: Nicola II in prigionia rifiutò, infatti, l'offerta di fuga propostagli da una lettera anonima inviata dallo stesso Soviet. L'ex zar giustificò il diniego con un'altra lettera nella quale sosteneva che nell'azione si sarebbe sparso troppo sangue. Un'ulteriore prova di tale rassegnazione, e che è stata determinante nei lavori del Clero ortodosso, è una lettera inviata a tutti i familiari dalla granduchessa Ol'ga, dove ella scrive: San Nicola II, imperatore martire e "grande portatore della Passione", unitamente a santa Aleksandra, sant'Aleksej, santa Ol'ga, santa Tat'jana, santa Marija, sant'Anastasija e santa Elizaveta (la sorella della zarina, Elisabetta Fëdorovna, fondatrice di un ordine di monache e uccisa durante la rivoluzione) sono festeggiati il 17 luglio.
Lo zar e la sua famiglia sono stati ufficialmente riabilitati dal Presidium della corte suprema russa il 1º ottobre 2008, dopo una lunga battaglia legale. La corte ha riconosciuto come illegale l'esecuzione dello zar e della famiglia. In questo caso sarebbe previsto il risarcimento danni, ma solo agli eredi di primo grado, in questo caso ormai già morti.
La notizia della rivoluzione russa e della caduta dei Romanov colpisce l'opinione pubblica mondiale. I primi film che riguardano Nicola II di Russia sono prodotti già nel 1917-18 quando lo zar è ancora in vita. Nicola II torna ad essere rappresentato con una certa frequenza sullo schermo negli anni venti e trenta, e quindi dagli anni cinquanta. A colpire l'immaginazione degli spettatori continua soprattutto ad essere il misterioso ruolo esercitato nella vita di Nicola II e della famiglia reale da Grigori Rasputin. Con la fine del regime comunista si riaccende anche in Russia, a partire dagli anni novanta, l'interesse sulla famiglia imperiale dei Romanov con una lunga serie di produzioni, specie televisive, sul soggetto. Con poche eccezioni, Nicola II ha nei film un ruolo di comprimario, rispetto ad altri membri della famiglia reale (i figli Anastasia e Aleksei) o alla figura di Grigori Rasputin. Tra gli attori più noti a essersi cimentati nel ruolo ci sono Paul Otto, Ralph Morgan, Omar Sharif, Ian McKellen e Vladimir Maškov.
Un breve cammeo su Nicola II appare nel graphic novel Siberia di Attilio Micheluzzi.
L'ultimo zar compare inoltre anche nel fumetto Saga di Paperon de' Paperoni scritto e disegnato da Don Rosa negli anni 1990: in questa storia si immagina che nel 1910, essendo rimasto in bolletta "a causa dell'imminente Rivoluzione" riceva in udienza Paperon de' Paperoni per svendergli dei gioielli.
Il videogioco Shadow Hearts: Covenant è in parte ambientato in Russia durante l'impero di Nicola II. In esso compaiono dei personaggi ispirati allo stesso zar e alla famiglia imperiale (la principessa Anastasia, il principe Alexei, la zarina Alexandra) e un antagonista ispirato alla figura di Rasputin.
Montefiore Simon Sebag, The Romanovs, 1613-1918 (2016), Ed. It. I ROMANOV, 1613-1918, traduzione di Massimo Parizzi e Chiara Rizzo, Mondadori, 2017.
 Victor Aleksandrov, La tragedia dei Romanov, traduzione di Vera Rosa, Mursia, 1996, ISBN 88-425-1865-4.
 Andreij A. Amal'rik, Rasputin. Il «monaco nero» e la corte dell'ultimo zar, traduzione di Vera Dridso, Einaudi, 1984, ISBN 88-06-57380-2.
 John Bergamini, I Romanov, traduzione di Luciano Chiappini, Dall'Oglio, 1971, SBN IT\ICCU\RLZ\0034794.
 Essad Bey, Nicola II. Splendore e decadenza dell'ultimo zar, traduzione di Corrado Malavisi, Bemporad, 1936.
(FR) Pavel M. Bikov, Les derniers jours des Romanov, Traduzione dal russo di G. Sidamon-Eridstov, Payot, 1931.
 Edward Bing (a cura di), La vita intima dell'ultimo zar. Carteggio inedito fra Nicola II e l'imperatrice madre Maria Feodorovna, Traduzione, introduzione e commento storico-politico di Andrea Damiano, Mondadori, 1938.
 Pavel M. Bulygin, La fine dei Romanoff, traduzione di Giorgio Borsa, Mondadori, 1935.
 Julija Nikolaevna Danzas, L'imperatrice tragica e il suo tempo. Alessandra Fiodorovna imperatrice di Russia e l'agonia dello zarismo russo, Mondadori, 1943.
 Erich Donnert, La russia degli zar, traduzione di Antonella Pratali, ECIG, 1998, ISBN 88-7545-797-2.
 Constantin de Grünwald, Nicola II, traduzione di Renzo Marchelli, Della Volpe, 1966.
 Elisabeth Heresch, Nicola II. Vita e morte dell'ultimo imperatore di Russia, traduzione di Giovanni Maria Del Re, ECIG, 1994, ISBN 88-7545-623-2.
(FR) Jean Jacoby, Le Tsar Nicolas II et la révolution, Librairie Arthème Fayard, 1931.
 Aleksandr Kerenskij, Memorie, traduzione di Maria Eugenia Zuppelli Morin, Garzanti, 1967.
 Greg King, L'ultima zarina: vita e morte di Alessandra Fedorovna, traduzione di Joan Peregalli, Claudia Pierrottet, Milano, Mondadori, 1997, ISBN 88-04-45371-0.
 Peter Kurt, Zar. Il mondo perduto di Nicola e Alessandra, traduzione di Gisella Bianchi, Alessandro Maioli, 1998, ISBN 88-900088-3-0.
(FR) Pierre Lorrain, La fin tragique des Romanov, Bartillat, 2005, ISBN 2-84100-347-7.
 Luciano Magrini, La caduta e l'assassinio dello zar Nicola II, Giovanni Bolla, 1918.
(FR) Jean Marabini, La vie quotidienne en Russie sous la révolution d'octobre, Hachette, 1965.
 Robert Massie, Nicola e Alessandra, traduzione di Augusto Ricciardi, Editoriale Nuova, 1981, SBN IT\ICCU\SBL\0627089.
 Maurice Paléologue, La russia degli zar durante la grande guerra, Salani, 1931.
 Richard Pipes, Il regime bolscevico, traduzione di Luisa Agnese Dalla Fontana, Mondadori, 1999, ISBN 88-04-39337-8.
 Edward Radzinskij, L'ultimo zar. Vita e morte di Nicola II, traduzione di Lila Lucilla Grieco, Baldini Castoldi Dalai, 2001, ISBN 88-8089-503-6.
 Angelo Solmi, Nicola e Alessandra di Russia, Rusconi, 1989, ISBN 88-18-23022-0.
 Henri Troyat, Nicola II. L'ultimo zar e la tragica fine dei Romanov, traduzione di Beppe Gabutti, San Paolo, 2001, ISBN 88-315-2094-6.
Marco Natalizi, Il burattinaio dell'ultimo Zar. Grigorij Rasputin, Roma, Salerno Editrice, 2016, ISBN 978-88-6973-152-5.
 Vasta raccolta di memorie, documenti e immagini sulla famiglia di Nicola II (in inglese), su alexanderpalace.org.
Cronaca e motivazioni della fucilazione della famiglia imperiale secondo Lev Trotsky
 Sito dedicato allo sterminio della famiglia imperiale (in inglese), su romanov-memorial.com.
Nicolas Isimat-Mirin (Meudon, 15 novembre 1991) è un calciatore francese, di origine guadalupa, difensore del Beşiktaş.
Cresciuto nell'Accademia nazionale di Clairefontaine, dal 2007 entra a far parte del settore giovanile del Rennes fino a che nel 2009 si trasferisce in quello del Valenciennes.
Il 21 settembre 2010 esordisce con la maglia de Les Athéniens subentrando al 58' a Nicolas Pallois nella sfida di Coupe de la Ligue Nîmes Olympique-Valenciennes 4-5(d.c.r); il debutto dal primo minuto e in Ligue 1 avviene invece cinque giorni dopo nella gara Stade Brest-Valenciennes 1-0. Conclude la sua prima stagione da giocatore professionista con 10 presenze in Ligue 1, 2 in Coupe de la Ligue ed una in Coupe de France.
La stagione seguente diventa titolare riuscendo a collezionare ben 34 presenze in Campionato con 1 gol (il 20 novembre 2011 contro l'AJ Auxerre) e altre 2 presenze in Coupe de France condite anche queste da una rete (il 6 gennaio 2012 contro il Le Mans).
Anche l'anno successivo lo vede protagonista con la squadra di Valenciennes infatti gioca altre 31 partite (29 gare di Campionato, 1 di Coupe de France ed un'altra di Coupe de la Ligue).
Il 1º luglio 2013 viene acquistato dal Monaco per la cifra di 4 milioni di euro più 2 di bonus; debutta con la squadra il 30 ottobre 2013 nel match di Coupe de la Ligue contro il Stade de Reims perso per 1 a 0.
L'esordio in Campionato con la maglia dei monegaschi avviene invece il 30 novembre 2013 nella partita Monaco-Rennes 2-0, subentrando al 61 minuto ad Éric Abidal.
Conclude la sua prima stagione con il Monaco con 6 presenze in Ligue 1, 4 di Coupe de France ed una di Coupe de la Ligue.
Il 5 settembre 2011 Nicolas, dopo aver giocato per 5 volte nell'Under-20 francese, ha esordito in Under-21 giocando dal primo minuto la partita amichevole Portogallo-Francia 1-0; inoltre ha giocato in altre due occasioni con questa selezione (la prima contro la Romania e la seconda contro l'Italia).
 Campionato olandese: 3PSV Eindhoven: 2014-2015, 2015-2016, 2017-2018 Supercoppa dei Paesi Bassi: 1PSV Eindhoven: 2016

Nikolaevsk in russo: Никола́евск? è una città della Russia meridionale, nell'oblast' di Volgograd. La città si trova a 200 chilometri da Volgograd, sul fiume Volga.
Nikolaevsk fu fondata nel 1747 con il nome di Dmitrijev ma fu rinominata nel 1794 con Nikolaevskaja Sloboda. Ricevette lo status di città nel 1967.

Nikolas Maes (Courtrai, 9 aprile 1986) è un ciclista su strada belga che corre per il team Lotto-Soudal. È professionista dal 2007.
Diventa professionista nel 2007 nella squadra belga Chocolade Jacques-Topsport Vlaanderen, con la quale ottiene due successi in competizioni minori ma anche una vittoria di tappa alla Vuelta a Burgos. A fine 2009 si trasferisce a un'altra squadra belga, la Quick Step, in cui rimane fino a tutto il 2016 vincendo la classifica finale della World Ports Classic 2013. Nel 2017 passa alla Lotto-Soudal.
2005Grand Prix Joseph Bruyère2006 (Beveren 2000)Circuit de Wallonie2009 (Topsport Vlaanderen-Mercator, una vittoria)3ª tappa Vuelta a Burgos2013 (Omega Pharma-Quickstep, una vittoria)Classifica generale World Ports Classic
2011 (Quick Step)Classifica giovani Tour of Qatar2012 (Omega Pharma-Quickstep)2ª tappa, 2ª semitappa Tour de l'Ain (cronosquadre, Saint-Vulbas)2013 (Omega Pharma-Quickstep)Classifica a punti World Ports Classic

Si presenta come liquido incolore. Agisce sui mammiferi come vasodilatatore per cui è stato, in passato, usato nella terapia dell'angina; è stato altresì utilizzato nel trattamento delle intossicazioni da cianuro, in virtù degli equilibri chimici tra metaemoglobina e cianoemoglobina. Ha effetti psicotropi se assunto per via inalatoria. Il nome indica in realtà una classe di composti isomeri diversi, di cui i più noti e diffusi sono due, n-amilico e isoamilico.
Il nitrito d'amile in passato era usato per il trattamento di alcune patologie cardiache come l'angina pectoris, ma le sue indicazioni mediche oggi si limitano alle intossicazioni da cianuro, usi comuni anche ad altri nitriti alchilici. Viene abitualmente sintetizzato per reazione di esterificazione tra l'acido nitroso, sintetizzato contestualmente, e il relativo alcool alifatico. Viene utilizzato come stupefacente (con il nome gergale di popper) in quanto induce un brevissimo stato di euforia, a cui fa però seguito un rebound depressivo, e un abbassamento della pressione sanguigna. Interagisce farmacologicamente con numerose sostanze.
Particolari precauzioni di impiego si riservano all'uso di nitrito di amile in soggetti con glaucoma.

Noël Alexandre, in latino Natalis Alexander (Rouen, 19 gennaio 1639 – Parigi, 21 agosto 1724), è stato un teologo francese.
Religioso dell'Ordine Domenicano, venne chiamato nella capitale francese come insegnante di filosofia al collegio di Saint-Jacques, di cui fu anche rettore, e fu docente di teologia alla Sorbona (dal 1675) e padre provinciale a Parigi (1706-1710): fu tutore di Jacques-Nicolas de Colbert, figlio di Jean-Baptiste, e Luigi XIV, che ebbe modo di apprezzarne le omelie, gli accordò una pensione.
Di tendenze moderatamente gianseniste, venne privato della pensione ed esiliato a Châtellerault: nel 1713 fu tra gli "appellanti" alla bolla Unigenitus; si schierò apertamente contro i gesuiti nella questione dei riti cinesi.
Fu autore di una Selecta historiae ecclesiasticae capita (1678-1687), messa all'Indice da papa Innocenzo XI, riscritta e ripubblicata nel 1699 come Historia ecclesiastica veteris novique testamenti; ha inoltre lasciato una Theologia dogmatica et moralis secundum ordinem catechismi concilii Tridentini (1694), ispirata alle dottrine tomistiche, due commentari al Vangelo (1703) ed alle epistole paoline (1710).
(DE) Friedrich Wilhelm Bautz, Alexander Natalis (Noël), in Biographisch-Bibliographisches Kirchenlexikon, 1990, su bautz.de.
I NOFX sono una band punk rock, nata nel 1983 a Los Angeles, California. Il gruppo si ispira fortemente ai gruppi punk americani (Ramones, Misfits, Bad Religion e Rich Kids on LSD) e attualmente gode di una notevole popolarità e di una formazione stabile.
Nei primi album il gruppo esprimeva un sound tipicamente hardcore punk mentre dal 1991, con l'entrata del chitarrista El Hefe e il definitivo consolidarsi del gruppo, ha virato verso un hardcore melodico con influenze ska punk e pop punk. I loro testi trattano generalmente di politica, società, sottocultura punk, razzismo, industria della musica e di religione spesso usando molta ironia e doppi sensi.
La genesi della band avviene durante il 1983 da parte del futuro chitarrista Eric Melvin ed il suo amico Dillon, compagni di scuola nella Fairfax High School. Entrambi insoddisfatti della situazione delle loro attuali band, Melvin e Dillon decidono nel 1983 di formare un gruppo punk rock, di cui sarebbero diventati rispettivamente chitarrista e batterista e discutono anche con chi completare la band: Dillon conosce un certo Michael John Burkett (che di lì a poco prenderà il nome di Fat Mike), che suona il basso in un gruppo chiamato False Alarm, ed entrambi conoscono Steve, un ragazzo di Orange County che i due ritengono abbia grandi doti da cantante e da frontman.
I due entrano così a fare parte del gruppo, basato a Berkeley, in California. Già dopo poco tempo sia Mike che Eric hanno scritto diverse canzoni da suonare. Nel contempo però, in seguito alla prima prova del gruppo (a cui tra l'altro Steve non aveva potuto partecipare) Dillon decide di uscire dal gruppo, costringendo Mike a chiamare come sostituto alla batteria Erik Sandin, un ragazzo che aveva incontrato qualche anno prima mentre andava in skate per Hollywood ed al quale aveva già offerto senza fortuna il ruolo da batterista nella sua prima band False Alarm. Erik accetta ma dice che la band di cui già fa parte, i Caustic Cause, avrebbe avuto la priorità.
Durante le prime prove, che continuano comunque a svolgersi senza Steve impossibilitato a raggiungerli da Orange County, il gruppo inizia a porsi il problema del nome da darsi: l'idea viene ad Erik il quale andava spesso a casa di Mike ad ascoltare i suoi album punk rock, ed un giorno, dopo aver ascoltato un album dei Negative FX, propone per il gruppo il nome No FX, visto che l'album dei negative FX non gli era piaciuto per niente. Mike accetta l'idea e così fanno gli altri componenti.
La loro prima esibizione dal vivo avviene ad Hollywood, in un locale chiamato Cathay De Grande, dove suonano band già note come Black Flag, Social Distortion e Minor Threat e dove una volta alla settimana si possono esibire, per un dollaro, i gruppi emergenti. I NOFX conoscono uno di questi gruppi, i Justice League, ai quali chiedono, il giorno del loro primo concerto nel locale, di poter suonare subito dopo. È il 1983: i NOFX sono tutti presenti a parte Steve e suonano, con gli strumenti dei Justice League, tutti i quattro pezzi che hanno composto. Quando Steve viene a sapere che hanno suonato senza di lui, decide di lasciare la band, lasciando il resto del gruppo in tre.
A questo punto, il gruppo deve decidere se far cantare Mike o Melvin ma, siccome quest'ultimo non riesce a suonare e cantare contemporaneamente, il problema viene risolto per forza maggiore: oltre a suonare il basso, Mike inizia anche a cantare. Il gruppo decide poi di registrare al Mystic Studios di Hollywood i primi pezzi composti, e riunirli in un EP intitolato For the Glory of Kate, prodotto da Don Bolles dei Germs in cambio di un pieno di carburante nella sua auto. Nel 1985 la band decide di registrare un altro demo, Eric Quacks Like a Duck, mentre lo stesso anno la band parte così per il suo primo mini-tour, con la station wagon dei genitori di Melvin; poco dopo tuttavia Sandin è costretto a lasciare il gruppo perché si trasferisce a Santa Barbara. Viene così rimpiazzato da Scott Sellers, che si unisce per le registrazioni, nel 1985, di due EP, NOFX (EP) (che è di fatto il primo lavoro della band ad essere stato commercializzato e che è anche conosciuto come Live Your Life, dal nome della sua traccia d'apertura), che esce lo stesso anno e che nel 1988 verrà ripubblicato dalla stessa etichetta come l'album full-lenght NOFX (LP), e So What If We're on Mystic! (che verrà pubblicato dopo qualche settimana), entrambi registrati al Mystic Studios per la Mystic Records. Col nuovo batterista il gruppo parte anche per il primo vero e proprio tour per gli Stati Uniti, sempre nel 1985. Pochi mesi dopo, il trasferimento di Scott Sellers a San Diego costringe i NOFX a cercare un nuovo sostituto, trovato poi in Scott Aldahl.
La band decide anche di rimettersi a cercare anche un nuovo cantante: entra così nella band Dave Allen, con il quale il gruppo, tornato un quartetto, va in tour nel sud-ovest degli U.S.A., suonando con band come Entropy e Scared Straight. Nel 1986, però, Dave Allen, che era appena entrato nel gruppo, muore in un incidente stradale e Scott Aldahl decide di lasciare la band. Questa formazione, con Allen alla voce e Aldahl alla batteria, è durata due settimane.
I due superstiti, Mike e Melvin (oltretutto ormai lontani essendosi trasferito il primo a San Francisco ed il secondo a Santa Barbara) insistono nel gruppo e richiedono a Erik Sandin di tornare ad essere il loro batterista, il quale accetta. Il gruppo inizia allora anche le ricerche per un secondo chitarrista, trovandolo sempre nel 1986 in Dave Casillas.
Proprio in quell'anno, a causa del fatto che Mike è ingrassato di una quindicina di chili e che ogni volta che la band suona in una città dove aveva già suonato in precedenza i ragazzi del pubblico fanno notare a Mike il suo aumento di peso, gli altri membri della band affibbiano al bassista il soprannome di Fat Mike col quale è tuttora noto e col quale tuttora si firma nei dischi e nei concerti. Con questa formazione (in cui dalla scomparsa di Allen Mike aveva ripreso a cantare pur continuando a suonare il basso) la band registra in un pomeriggio del 1986 a Santa Barbara (per una spesa di 60 $) l'EP The P.M.R.C. Can Suck on This!, stampato in 500 copie ed uscito in seguito nel 1987 dall'etichetta discografica Wassail Records creata appositamente dalla band, che infatti, dopo aver litigato con Doug Moody, proprietario della Mystic, aveva deciso di prodursi da sola il nuovo lavoro.
Nel 1988 il gruppo si reca al West Beach Recorders per registrare, in tre giorni, il primo full-length, con Brett Gurewitz dei Bad Religion (che, insieme a Donnel Cameron, è il proprietario dello studio) alla produzione, che chiede anche se vogliono pubblicare l'album per la sua casa, la Epitaph Records, rifondata qualche tempo prima. Ma la band rifiuta, pubblicando l'album, Liberal Animation, per la propria etichetta Wassail. Sempre nel 1988 i NOFX partono in tour recandosi per la prima volta in Europa (al posto degli Adolescents a causa della cancellazione del proprio tour all'ultimo momento da parte di questi ultimi), mentre intanto esce uno split con i tedeschi Drowning Roses (intitolato Drowning Roses/NOFX Split) oltre al singolo S&M Airlines.
Proprio durante questo tour gli altri componenti del gruppo si rendono conto che Dave non è adatto a continuare a suonare con loro, e al ritorno dal tour europeo decidono di chiedergli di andarsene dalla band. Il nuovo chitarrista della band diventa Steve Kidwiller, presentato a Melvin da un suo amico, con il quale dopo circa un mese, nel 1989, viene registrata in sei giorni (con la partecipazione eccezionale in qualche brano ai cori del membro dei Bad Religion Greg Graffin) sempre al West Beach e sempre con Gurewitz come produttore, una versione sotto forma di album di S&M Airlines.
Poche settimane dopo, prima che il nuovo lavoro venga pubblicato (per la prima volta dalla Epitaph Records), la band parte per un tour di tre mesi in Canada e Stati Uniti, seguito da uno di un mese e mezzo in Europa. Tornati, registrano in dodici giorni sempre nello studio e con lo stesso produttore delle ultime volte dei nuovi pezzi, mentre intanto, nel '90, Fat Mike fonda insieme alla moglie una nuova casa discografica, la Fat Wreck Chords, con la quale ripubblicare l'EP The P.M.R.C. Can Suck on This! (modificandone copertina e look in generale). Il nuovo full-length, Ribbed (la cui copertina che ritrae un profilattico è nata per idea di Steve Kidwiller), esce sempre nel 1990, e poco dopo la band parte nuovamente per un tour negli U.S.A. ed uno in Europa, dove suonano, tra gli altri, anche come gruppo-spalla dei Bad Religion.
Il successo intorno al gruppo è ulteriormente cresciuto: S&M Airlines ha già superato le 3.500 copie vendute, mentre Liberal Animation ha venduto tutte le 2.000 stampate in due anni (1.500 nel primo anno di uscita).
Nonostante questa crescente popolarità, Steve Kidwiller nel 1991 decide di andarsene dal gruppo, principalmente a causa dell'eccessivo consumo di droga e alcool da parte degli altri componenti della band. I NOFX cercano allora un nuovo secondo chitarrista: dopo averne audizionati un po', alla fine dello stesso anno, scelgono Aaron Abeyta, un amico di Erik Sandin, che viene presto ribattezzato El Hefe (storpiatura dello spagnolo El jefe - lett. il capo) in quanto miglior musicista del gruppo (visto che sa suonare anche la tromba). Il suo ingresso cambierà notevolmente il sound del gruppo.
Anche l'ultimo lavoro, "Ribbed", inizia a vendere bene, superando le 8.000 copie e ricevendo lodevoli recensioni anche da Flipside, una delle fanzines più accreditate e seguite della scena punk americana; la Epitaph allora decide di ristampare sempre nel 1991, con una copertina differente, Liberal Animation. Nel 1992 viene registrato sempre al West Beach ma con Donnell Cameron alla produzione, al posto di Gurewitz, il primo lavoro a cui partecipa El Hefe, un EP di cinque brani registrati in dieci difficoltosi giorni: Sandin soffre infatti di forti problemi di droga e Fat Mike fatica a cantare alcune canzoni. Il lavoro, The Longest Line, esce nello stesso anno per la Fat Wreck Chords, mentre la band poco dopo registra al West Beach con ancora con Cameron alla produzione un nuovo full-length: le incisioni sono ancora una volta difficoltose, perché Sandin ha appena smesso di assumere eroina e sta perciò ancora molto male. Due giorni dopo la fine delle registrazioni infatti Erik inizia un corso di riabilitazione che dura due mesi, mentre nel frattempo l'album, che prenderà il nome di White Trash, Two Heebs and a Bean (in cui Sandin è la White Trash - lett. spazzatura bianca il nome in slang della comunità povera bianca negli USA - Fat Mike e Melvin sono i Two Heebs - lett. i due ebrei - ed El Hefe è il Bean - lett. fagiolo), e che inizialmente si sarebbe dovuto chiamare White Trash, Two Kikes And A Spic (stesso significato con termini più offensivi), viene pubblicato dalla Epitaph.
L'album rappresenta un punto di svolta della band: le sonorità hardcore del passato diventano meno dominanti e, grazie alle capacità musicali di El Hefe, compaiono le prime influenze ska punk e pop punk che diverranno il marchio di fabbrica della band. Con questo lavoro inoltre i NOFX divengono una delle punk band più conosciute e la loro ex casa discografica Mystic Records, che possiede i diritti su vari brani inseriti nei primi lavori del gruppo, decide, sempre nel 1992, di pubblicare, senza nemmeno consultare il gruppo, una raccolta dei precedenti EP, di demo e di altri pezzi, intitolata Maximum Rocknroll, di cui gli stessi NOFX verranno a sapere solo dopo averlo visto in vendita.
Per il successivo lavoro la band vorrebbe registrare il nuovo album di nuovo con Cameron alla produzione, ma è in riabilitazione; perciò Gurewitz consiglia alla band di chiamare il suo amico Ryan Greene, con il quale infine il gruppo registra in tre settimane, sempre al West Beach, Punk in Drublic (il cui nome è un'anagramma di drunk in public, lett. ubriaco in pubblico, o, secondo una diversa interpretazione, una storpiatura in chiave punk della frase Drink in Dublin), pubblicato nel 1994 sempre dalla Epitaph.
Si tratta dell'album della definitiva consacrazione per la band, che secondo alcuni dati, dalla sua pubblicazione al 2007, ha venduto oltre un milione di copie in tutto il mondo diventando disco d'oro.
A questo punto i NOFX decidono di volere pubblicare per la prima volta un live, e perciò organizzano tre serate di concerto al locale Roxy di Hollywood: la maggior parte dei brani verranno registrati la seconda serata, ma sono inclusi pezzi presi da tutte e tre. Il disco, che prenderà il nome di I Heard They Suck Live!!, esce per la Fat Wreck nel '95.
Nel 1995 la band inizia le registrazioni di un nuovo album (sempre alla Razors Edge di San Francisco ancora con Greene produttore) che uscirà nel 1996 edito dalla Epitaph col nome di Heavy Petting Zoo: la casa discografica ne pubblica anche una versione in vinile con una differente copertina e con un differente titolo, Eating Lamb. La copertina dell'album (raffigurante un uomo in posizioni semi-pornografiche con un animale) ha destato molto scalpore, portando le autorità francesi ad impedire la vendita sia del vinile che del cd sul loro territorio, ed ha perfino costretto alcuni negozi di dischi a toglierla dalle vetrine in cui l'avevano apposta per promuovere il nuovo lavoro della band, mentre altri negozi sono stati addirittura denunciati per averla mostrata in pubblico.
In seguito, lo stesso anno, la Fat Wreck pubblica HOFX, un EP contenente due brani inizialmente composti per "Punk In Drublic" ma non inseriti in quanto terminati solo successivamente, che li inserisce così in questo lavoro stampato in 8.000 copie. Sempre nel 1996 Fat Mike organizza nuovamente (questa volta all'insaputa degli altri membri) due giorni al Razors Edge, avvisandoli solo in seguito e dicendo loro che avrebbero registrato un EP da tredici canzoni ovviamente inedite e che l'unico a conoscere i pezzi che lo avrebbero composto sarebbe stato lui: Fat Mike illustra i brani scritti al resto della band direttamente in studio, e vengono registrati così come vengono la prima volta. In quattro ore viene realizzato l'EP Fuck the Kids, che esce per la Fat Wreck lo stesso anno.
La band registra poi al Motor Studios di San Francisco (ancora con Greene alla produzione) un nuovo full-length, dove anche Nate dei Mighty Mighty Bosstones suona la chitarra in un paio di brani. L'album, So Long and Thanks for All the Shoes, il cui nome viene preso dal libro di Douglas Adams "So Long And Thanks For All The Fish" ed è nato dopo le innumerevoli scarpe lanciate sul palco durante i concerti del gruppo, esce per la Epitaph nell'ottobre (il giorno di Halloween) del 1997 in Europa ed in novembre negli Stati Uniti.
In contemporanea, lo stesso giorno, negli U.S.A. viene anche pubblicato un singolo stampato dalla Fat Wreck in 8.000 copie, All of Me, che contiene un brano scartato dalle registrazioni dell'album appena uscito (la title-track) ed una reinterpretazione di Billie Holiday (presente anche in So Long And Thanks For All The Shoes). Nel maggio del 1999 la Fat Wreck pubblica inoltre Timmy the Turtle, un singolo contenente due inediti di cui la title-track, una canzone registrata per So Long... and Thanks For All The Shoes ma non inserita nell'album, che è cantata da Duncan degli Snuff, mentre ad agosto dello stesso anno esce il singolo Louise and Liza, edito sempre dalla label di Fat Mike e contenente un brano di "Heavy Petting Zoo" ed un inedito (la title-track).
In novembre del 1999 la Fat Wreck pubblica The Decline, un EP che contiene un solo brano lungo circa 18 minuti, che ha dato non pochi problemi durante la registrazione, mentre in dicembre la band entra in studio, dove registra, fino al febbraio del 2000, ventidue brani per il successivo album. Prima della sua pubblicazione la Fat Wreck pubblica Pods and Gods, un EP (in cui Fat Mike suona la tastiera) prodotto in 12.000 copie di cui la title-track sarebbe dovuta essere inserita nel full-length successivo (quello registrato qualche mese prima ma non ancora pubblicato), ma alla quale è stata poi preferita un'altra canzone, "My Vagina".
L'album, invece, prende il nome di Pump Up the Valuum e viene pubblicato a giugno del 2000; esso risulta essere il primo pubblicato dalla casa di Fat Mike (unitamente alla Epitaph che ne cura la distribuzione nei mercati extra-USA), la Fat Wreck, ed esce proprio mentre i NOFX si trovano in Europa per il Deconstruction Tour e proprio mentre Punk In Drublic, il loro album più famoso, diventa disco d'oro. In novembre dello stesso anno la Epitaph pubblica Bottles to the Ground, un singolo prodotto, questa volta, in 40.000 copie in esclusiva per il mercato americano contenente due brani inclusi nell'ultimo full-length e due inediti che sarebbero dovuti uscire anche con l'EP Pods And Gods due mesi prima di "Pump Up the Valuum", ma che invece viene pubblicato solo ora.
Nel 2001 inoltre la Fat Wreck pubblica Surfer, un nuovo EP con titolo in tributo ai Bad Religion (tratto appunto da uno dei loro lavori più famosi, Suffer, che è anche l'album che ha maggiormente influenzato i NOFX e che li ha convinti a inserire più melodia all'interno dei loro pezzi) e che contiene 14 brani registrati in due giorni.
Sempre nel 2001 la B.Y.O. (Better Youth Organization) Records propone alla band di pubblicare uno split (ovvero un album in cui due band suonano ognuna alcuni brani dell'altra) con un'altra band di genere punk assai famosa: i Rancid. I NOFX registrano così al Motor Studios, con Greene alla produzione, sei cover dei Rancid, mentre questi fanno lo stesso con sei pezzi del gruppo di Fat Mike. Lo split EP, che prenderà il nome di BYO Split Series, Vol. 3 esce agli inizi del 2002 edito dalla B.Y.O., mentre in maggio la Fat Wreck pubblica 45 or 46 Songs That Weren't Good Enough to Go on Our Other Records, una raccolta in doppio cd contenente un inedito e quarantacinque vecchi brani scartati dai precedenti lavori ed inseriti in altri a tiratura limitata o in compilations.
L'arrivo di George W. Bush alla presidenza della repubblica e soprattutto la Guerra in Iraq divengono a partire dal 2002 la vera fonte d'ispirazione della band, che inizia ad arricchire i suoi brani di testi più marcatamente politici. Esce così nel 2003, sempre dalla Fat Wreck unitamente alla Epitaph per il mercato extra-USA, il loro nono album studio, intitolato The War on Errorism (lett. la guerra all'errorismo) che storpia la definizione di war on terrorism data da Bush agli interventi militari in Afghanistan e, come detto, Iraq. Contemporaneamente la band collabora e partecipa ai concerti Rock against Bush (che porteranno poi alla pubblicazione di una raccolta omonima) e, seppur parzialmente, alla campagna elettorale, poi persa, di John Kerry.
Contemporaneamente Fat Mike fonda e promuove il movimento Punk Voter per incentivare la partecipazione al voto (contro Bush) della comunità musicale punk, indipendente e alternativa d'America.
L'ispirazione politica presente nell'album culmina nel brano Franco Un-American in cui la band, oltre a citare i grandi pensatori liberal americani come Noam Chomsky e Michael Moore, fa palese autocritica laddove dice "the president's laughing because we voted for Nader - lett. il presidente sta ridendo perché noi abbiamo votato per Nader -, esplicito riferimento alla contestata vittoria di Bush contro Al Gore, determinatasi anche a causa del voto di numerosi liberal per il terzo candidato Ralph Nader.
Nello stesso anno viene anche pubblicato l'EP Regaining Unconsciousness e la band decide di pubblicare la prima vera raccolta di brani già pubblicati (infatti Maximum Rocknroll venne pubblicato ad insaputa della band e 45 or 46 Songs That Weren't Good Enough to Go on Our Other Records è una raccolta di brani semi-inediti). Nel 2004 viene così pubblicato dalla Epitaph l'album The Greatest Songs Ever Written (By Us!).
Dopo un anno di parziale assenza dalle sale di incisione, passato in gran parte in tour, nel 2006 i NOFX tornano nei negozi con l'EP Never Trust a Hippy, che precede la pubblicazione del loro ultimo e decimo album, e che contiene, tra l'altro, un brano, The Marxist Brothers (che verrà di lì a poco anche inserito nell'album). Il 18 aprile infatti viene pubblicato l'album Wolves in Wolves' Clothing, in cui la band si discosta, seppur leggermente, dalle tematiche politiche che avevano caratterizzato The War on Errorism per tornare al loro più abituale mix, compresi i riferimenti autobiografici (come il brano 60%). Da segnalare in questo nuovo lavoro la canzone Cantando en español che vede alla voce El Hefe, come già accaduto nel brano "Straight Edge" (cover dei Minor Threat) di "White Trash, Two Heebs and a Bean".
Nel 2007 la band ha pubblicato un nuovo album live che si intitola They've Actually Gotten Worse Live, in prosecuzione del loro ultimo lavoro dal vivo I Heard They Suck Live!!. L'album è uscito il 20 novembre 2007. Successivamente la band è partita per un tour mondiale comprendendo anche paesi più dove generalmente non si esibiscono (Sud America, Israele e altri), il tutto filmato costantemente con alcune telecamere di Fuse Tv e trasmesso in otto episodi da 20 minuti dove si riassume più o meno tutto il tour. Gli otto episodi e molto altro materiale raccolto durante il tour faranno parte di un DVD.
Per festeggiare i 25 anni di attività i NOFX si sono esibiti nel febbraio 2009 in tre date alle quali hanno partecipato anche i vecchi componenti della band, come Dave Casillas e Steve Kidwiler. Il concerto è stato articolato in quattro parti: una con i tre originali (Melvin, Fat Mike, Smelly), una con Casillas alla seconda chitarra, una terza parte con Steve ed infine una con El Hefe.
Il 28 aprile 2009 è uscito l'album Coaster. Il 24 novembre sono stati pubblicati un singolo, My Orphan Year, contenente l'omonima A-side e Fermented and Flailing, ed un EP, Cokie the Clown, il quale si presenta in due versioni differenti, con tracce diverse. Entrambi gli album sono stati pubblicati dalla Fat Wreck Chords.
L'anno successivo il gruppo pubblica una nuova compilation, The Longest EP, seguito da uno split con i The Spits, NOFX/The Spits.
Nell'estate 2011 la band pubblica l'EP NOFX nel quale vengono riproposte cover di vari gruppi hardcore punk.
L'11 settembre 2012 è stato messo in commercio il dodicesimo album studio, Self Entitled.
Lo stile musicale della band è passato nel corso del tempo da un puro hardcore punk americano senza la presenza di melodia, ad un hardcore melodico con influenze pop punk e ska punk (soprattutto dopo l'ingresso nella band di El Hefe, unico musicista del gruppo a saper suonare strumenti a fiato essenziali per questo genere musicale). Nella loro evoluzione un ruolo decisivo è stato svolto dai Bad Religion e certamente ancora prima dai Misfits e dai Ramones.
Oltre ad essere annoverati tra i fondatori del genere musicale californiano skate punk, i NOFX ormai occupano un posto di primo piano nella storia del punk rock in generale. La loro reinterpretazione dell'essere musicisti punk rock (sia come stile musicale che come argomenti trattati e comportamenti verso il mainstream) ha avuto successivamente un'influenza notevole sulle band punk più recenti. Il loro stile, posizionato di fatto a metà tra l'hardcore melodico ed il pop punk di Green Day e blink-182, è stato seguito, per fare qualche esempio, da gruppi come Pennywise, Good Riddance, Less Than Jake, Lagwagon, Propagandhi, Ten Foot Pole, Millencolin, AFI, Sum 41, Guttermouth, The Ataris, Bane.
Questo stile politico-musicale ha comunque suscitato diverse critiche da parte delle frange più estremiste e filo-anarchiche della comunità punk ed indipendente d'America e non. Alcuni hanno infatti criticato la virata verso il pop punk che la band ha subìto dall'inserimento di El Hefe nel 1991, mentre altri hanno sollevato dubbi sull'effettiva opposizione della band a fenomeni di commercializzazione: sebbene sia incontestabile che i NOFX non abbiano mai stretto accordi con alcuna major discografica né con i network di massa come MTV, è contestato invece che essi siano stati effettivamente coerenti, come loro affermano, con l'etica anarcho punk del D.I.Y., ovvero dell'autoproduzione dei propri lavori. Inoltre la Epitaph, sebbene rimanga una delle principali case discografiche indipendenti del mondo, con una scelta assai criticata nel 2005 si è associata alla contestatissima RIAA e quanto alla Fat Wreck Chords, di proprietà come detto di Fat Mike, è discusso se possa essere considerata vera e propria etichetta di autoproduzione.
