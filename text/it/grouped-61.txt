
La discografia dei Noel Gallagher's High Flying Birds, gruppo musicale rock alternativo britannico, è costituita da tre album in studio, tre EP e oltre dieci singoli, pubblicati tra il 2011 e il 2018.

Disney Comix era una rivista pubblicata da Panini Comics ed era caratterizzata dalla narrazione in ogni numero di un gruppo di storie già conosciute della saga Disney. Pubblicata per la prima volta il 15 dicembre 2010, aveva un'uscita mensile ogni 15 del mese. Il direttore del mensile era Valentina De Poli.
Le storie sono tratte dai fumetti già celebri come Albi d'oro, Almanacco di Topolino, Mega Almanacco, Mega 2000 e Mega 3000, ma rappresenta l'evoluzione grafica e stilistica del suo predecessore, Disney Mega.
Con il numero 14, la rivista ha mostrato una grafica nettamente diversa in copertina, quanto nell'impaginazione, si ritiene per il basso numero di copie vendute. La rivista ha chiuso i battenti con il numero 38.

La dispepsia (dal greco δυσπεψία, composto di "δυς-" (dys) = "difficile" e "πέψις" (pepsis) = "digestione") indica una condizione patologica caratterizzata dalla presenza predominante di dolore e/o fastidio persistente o ricorrente localizzato nell'epigastrio, più o meno associato a senso di pienezza e anoressia. Poiché non sono stati definiti i parametri clinici che permettono di distinguere i soggetti sani dai soggetti affetti da patologie dispeptiche, non è possibile classificare i differenti casi sintomatologici in precisi quadri clinici. I quadri caratterizzati da dispepsia si classificano normalmente in base ai sintomi.
La dispepsia, a seconda delle cause (fattori di rischio per cause importanti o meno) che la inducono, può essere classificata come:
Organica o secondaria, causata da patologie del tratto digestivo superiore come esofagite, gastrite, duodenite, pancreatite, epatite e malattie della via biliare. La dispepsia è inoltre un sintomo comune di deficit enzimatici (pancreatite cronica) o di colestasi. La dispepsia si associa anche a intossicazioni alimentari, sbagliate combinazioni alimentari protratte nel tempo, abuso di sostanze (es: eroina) o all'assunzione di farmaci (es: metformina, FANS, bifosfonati, oppiacei, chemioterapici).
Funzionale o primitiva, un disordine cronico e/o ricorrente caratterizzato da dolore e fastidio localizzato ai quadranti addominali superiori per il quale non è possibile identificare una causa organica, biochimica o strutturale indagata mediante endoscopia e/o ecografia.Particolari forme sono la dispepsia cardiaca (con cardiopatia annessa) e la dispepsia isterica, causata da turbamenti emotivi.
Può essere accompagnata da gonfiore, sensazione di imbarazzo gastrico, eruttazione, nausea o bruciore di stomaco; quest'ultimo sintomo è da non confondersi con la dispepsia in sé stessa in quanto solitamente insorge per cause differenti e viene trattato diversamente. Può essere inoltre accompagnata da anoressia e sensazione di sazietà appena toccato cibo; anche lo stress acutizza i sintomi, così come l'assunzione di pasti.
Sono numerose le persone che soffrono di dispepsia, spesso causata da fattori correlati allo stile di vita, come la dieta o il fumo, sebbene vi siano anche cause più importanti come il cancro dello stomaco, l'ulcera peptica e taluni farmaci, disturbi del comportamento alimentare: condizione correlate come fattore di rischio sono le malattie mentali.
La dispepsia funzionale è un disturbo gastrico determinato da differenti caratteristiche cliniche, ognuna delle quali è caratterizzata da diversi sintomi gastrointestinali alla parte superiore dell'addome, in assenza della patologia organica; l'infezione dal batterio dell'Helicobacter pylori può peggiorarne la sintomatologia.La diagnosi è possibile mediante l'esofagogastroduodenoscopia (EGDS).
I sintomi della dispepsia funzionale sono perlopiù caratterizzati da un dolore e delle pirosi epigastrici o retrosternali, correlate con i pasti (a digiuno, o dopo mangiato o indipendentemente dal pasto), rigurgito, sensazione di pienezza post-prandiale anche dopo introduzione di pasti leggeri. Altri sintomi, seppur meno sentiti, sono una sensazione di gonfiore addominale, eruttazioni, nausea e vomito.
Per curare la dispepsia funzionale vengono solitamente utilizzati i seguenti farmaci:
procinetici (quali metoclopramide, levosulpiride, domperidone), i quali aumentano la frequenza di movimento dell'apparato digerente facilitando lo svuotamento dello stomaco;
antisecretori gastrici come gli H2 inibitori (ranitidina, famotidina, nizatidina) o inibitori di pompa protonica (omeprazolo, pantoprazolo, lansoprazolo), i quali possono ridurre la secrezione acida dello stomaco;
antiacidi (idrossido di alluminio e idrossido di magnesio), utilizzati come sintomatici, riducono in poco tempo l'acidità e i protettori di mucosa (come il sucralfato), per quindi ostacolare il danno dall'acido cloridrico;
ansiolitici (benzodiazepine di tipo bromazepam e lorazepam) e, nei casi più gravi, antidepressivi (amitriptilina) per ridurre la componente psicosomatica.
Oltre all'anamnesi dove il medico raccoglie i sintomi riscontrati dal paziente, si effettua il test per l'Helicobacter pylori
Anche se molti farmaci in passato hanno provocato soltanto un effetto placebo si utilizzano gli antagonisti dei recettori H2, inibitori di pompa protonica (omeprazolo, lansoprazolo) e antibiotici per eradicare l'helicobacter; abolire l'assunzione di alcool, caffè e fumo, somministrare antiacidi.
Joseph C. Segen, Dizionario di medicina moderna, Milano, McGraw-Hill, 2006, ISBN 978-88-386-3917-3.
 Douglas M. Anderson, A. Elliot Michelle, Mosby’s medical, nursing, & Allied Health Dictionary sesta edizione, New York, Piccin, 2004, ISBN 88-299-1716-8.
 Anacleto Peracchia, Okolicsanyi Lajos, Roncoroni Luigi, Malattie dell’apparato gastrointestinale, 3ª edizione, Milano, McGraw-Hill, 2004, ISBN 88-386-2386-4.
 Dispepsia, su thes.bncf.firenze.sbn.it, Biblioteca Nazionale Centrale di Firenze.
Il distretto di Bat-Ôlzij è uno dei diciannove distretti (sum) in cui è suddivisa la provincia del Ôvôrhangaj, in Mongolia. Conta una popolazione di 6.189 abitanti (censimento 2008). 

Il distretto di Coata è uno dei quindici distretti della provincia di Puno, in Perù. Si trova nella regione di Puno e si estende su una superficie di 104 chilometri quadrati.

Il distretto di Farsi è un distretto nella provincia di Herat, nell'Afghanistan occidentale. Confina a nord con il distretto di Obe, a ovest con il distretto di Adraskan, s sud con il distretto di Shindand e a est con la Provincia di Ghowr. La popolazione al 2005 era stimata in 26.100 abitanti. Il centro amministrativo del distretto è il villaggio di Farsi.

Il distretto di Galle è un distretto dello Sri Lanka, situato nella provincia Meridionale e che ha come capoluogo Galle.
Il distretto assurse alla cronaca mondiale allorché il 26 dicembre 2004, nei pressi del villaggio di Peraliya, un treno affollato che viaggiava sulla ferrovia costiera venne colpito da un maremoto: conosciuto anche come disastro della Regina del Mare, tale incidente ferroviario risulta il più grave nella storia per numero di vittime registrando più di 1.700 morti.

Il distretto di Kargil è un distretto del Jammu e Kashmir, in India, di 115.227 abitanti. È situato nella divisione di Ladakh e il suo capoluogo è Kargil.

Il distretto di Lucma è un distretto del Perù nella provincia di Mariscal Luzuriaga (regione di Ancash) con 3.197 abitanti al censimento 2007 dei quali 146 urbani e 3.051 rurali.

Il distretto di Magdalena del Mar (spagnolo: Distrito de Magdalena del Mar) è un distretto del Perù che appartiene geograficamente e politicamente alla provincia e dipartimento di Lima.

Il distretto di Miyazaki (宮崎郡, Miyazaki-gun?) era uno dei distretti dell'omonima prefettura di Miyazaki, in Giappone.
Prima di essere soppresso, ne faceva parte solo il comune di Kiyotake. Il 23 marzo 2010, Kiyotake è stata assorbita dalla città di Miyazaki, ed il distretto ha cessato di esistere.
Il distretto di Nandurbar è un distretto del Maharashtra, in India, di 1.309.135 abitanti. È situato nella divisione di Nashik e il suo capoluogo è Nandurbar.

Il distretto di Ngoma è un distretto (akarere) del Ruanda, parte della Provincia Orientale con capoluogo Kibungo.

Il distretto di Shibei (市北区S, Shìběi QūP) è un distretto della Cina, situato nella provincia dello Shandong e amministrato dalla prefettura di Tsingtao.

Il distretto di Shimomashiki (下益城郡, Shimomashiki-gun?) è uno dei distretti del Giappone ed è situato nella prefettura di Kumamoto.

Il distretto di Taşkent (in turco Taşkent ilçesi) è uno dei distretti della provincia di Konya, in Turchia.

Il distretto di Tonk è un distretto del Rajasthan, in India, di 1.211.343 abitanti. È situato nella divisione di Ajmer e il suo capoluogo è Tonk.
I Disturbed (IPA: dɪˡstɜːbd, ) sono un gruppo musicale statunitense di genere alternative metal formato a Chicago nel 1994 con il nome "Brawl" dal chitarrista Dan Donegan, dal batterista Mike Wengren, dal bassista Steve Kmak e dal cantante Erich Awalt; solamente nel 1997, con l'arrivo del cantante David Draiman, cambiarono nome in "Disturbed". Nel 2004 Kmak venne licenziato e al suo posto venne scelto John Moyer, ex membro dei The Union Underground.All'inizio della loro carriera i Disturbed proponevano uno stile vicino ai generi alternative metal e nu metal, con chiare influenze di gruppi come Korn, Metallica, Tool, Faith No More e Deftones, tuttavia nelle pubblicazioni più recenti il sound della band si è avvicinato sempre di più al solo alternative metal.Debuttarono nel 2000 con l'album The Sickness, il quale ottenne un immediato successo vendendo 500.000 copie nei cinque mesi successivi alla data di pubblicazione; nel 2008 è stato premiato con il quarto disco di platino, avendo venduto nei soli Stati Uniti oltre 4 milioni di copie certificate. A cominciare da Believe, il secondo lavoro lanciato nel 2002, essi hanno pubblicato consecutivamente cinque album che hanno raggiunto la posizione numero uno della classifica Billboard 200.Nella loro carriera i Disturbed hanno venduto oltre 14 milioni di dischi in tutto il mondo, diventando uno dei gruppi con maggiore incasso negli ultimi anni nella scena heavy metal. Nel 2009 hanno ottenuto una nomination ai Grammy Award nella categoria "miglior interpretazione hard rock" per la canzone Inside the Fire.Nel luglio 2011 il cantante David Draiman dichiarò che la band non avrebbe preso parte ad alcun tour nel 2012 e che si sarebbero presi una pausa per un tempo indefinito. Nel giugno 2015 decisero di tornare, presentando sul sito ufficiale l'album Immortalized, che sarebbe stato pubblicato nell'agosto dello stesso anno.
Il gruppo, prima che si unisse il cantante e frontman David Draiman, era conosciuto come Brawl ed era composto dal vocalista Erich Awalt, dal chitarrista Dan Donegan, dal batterista Mike Wengren e dal bassista Steve "Fuzz" Kmak. Donegan ha affermato che originariamente il nome della band fosse Crawl, ma fu cambiato poiché era già in uso da parte di un altro gruppo musicale.Awalt lasciò il complesso nel 1996, dopo l'incisione di un nastro di demo, dunque gli altri tre membri cominciarono la ricerca di un cantante; esposero un annuncio su un magazine musicale di Chicago, in Illinois, chiamato Illinois Entertainer. Draiman rispose all'annuncio nel febbraio del 1997, dopo essere andato ad altre venti audizioni quel mese. Alla richiesta di quale cover volesse provare, rispose che non voleva fare nessuna cover, ma di cominciare con qualcosa di originale. Il chitarrista Dan Donegan commentò così l'ingresso del cantante nella band:
Il batterista Wengren e il nuovo cantante si relazionarono immediatamente. Draiman, dopo essersi unito alla band, propose di rinominarla in Disturbed, ritenendo Brawl un nome «ridicolo». Quando gli venne chiesto in un'intervista perché suggerì di nominarla in quel modo, disse che era il nome per un gruppo musicale che contemplava da anni, in quanto sembrava simboleggiare semplicemente tutto ciò che stavano provando in quel momento: «Il livello di conformità a cui la gente è costretta a stare ci inquietava e stavamo solo provando a spingerci ai limiti e il nome in qualche modo aveva senso.»Nel maggio del 1997, ovvero tre mesi dopo l'unione del gruppo, i Disturbed ottennero la possibilità di esibirsi per la prima volta in un locale di Burbank, vicino a Chicago, chiamato Champs. Dato il crescente successo riscontrato tra il pubblico, il gestore del locale li fece esibire sempre più spesso, fino a riempire il locale di spettatori.
Dopo aver rinominato la band e cominciato ad esibirsi nei locali di Chicago, venne creato il logo ufficiale, ovvero un volto stilizzato chiamato "The Guy" che successivamente apparve in bianco su sfondo nero sulla copertina di una musicassetta di due tracce. Prima ancora che la demo venisse distribuita il logo divenne molto popolare tra i fan dei Disturbed, tanto da far impressionare gli stessi artisti quando notarono che se lo facevano tatuare oppure lo stampavano sulle carrozzerie o sui finestrini delle proprie auto. Dan Donegan disse al riguardo:
Il gruppo incise con il produttore Johnny K due musicassette demo composte da tre tracce: la prima composta da The Game, Down with the Sickness e Meaning of Life e la seconda contenente Want, Stupify e Droppin' Plates; inviarono le demo a varie stazioni radio, etichette discografiche e persone dell'ambiente musicale e ottennero dei primi buoni riscontri.Nel febbraio 1999 il chitarrista Donegan incontrò ad un matrimonio il manager Jeff Battaglia e gli diede una demo; impressionato dalla band, andò a sentirli diverse volte al Champs ed infine con il partner Roger Jansen li fece firmare per la loro società, la KMA Management. Inviarono una richiesta di partecipazione al MOBfest, un evento importante nel panorama musicale di Chicago, ma la domanda venne rigettata avendo ricevuto troppe richieste; un mese dopo ricevettero la richiesta dal MOBfest di partecipare ad uno showcase, ovvero un concerto di fronte ad A&R, manager, produttori e altre figure del settore musicale, essendo stati notati da alcune etichette. Al concerto presenziò anche David Andreone, A&R della Warner/Chappell, il quale fu colpito dai Disturbed e di conseguenza li propose a tutte le major; Berko Weber, A&R della Giant Records, contattò la KMA Management per una demo che fece ascoltare al presidente Irving Azoff, il quale gli disse di fare il possibile per metterli sotto contratto.Il 6 agosto 1999, nei camerini del Riviera Theater di Chicago in cui suonarono come band d'apertura ai Ministry, i Disturbed firmarono il loro primo contratto discografico con la Giant Records, la quale cessò di esistere nell'aprile del 2001; i Disturbed in seguito firmarono per la Reprise Records che, come la Giant, era un'etichetta sussidiaria della Warner Bros. Records.
Il 7 marzo 2000 la band pubblicò il proprio album di debutto, titolato The Sickness e prodotto da Johnny K, il quale la lanciò nel successo e apportò notorietà: l'album infatti raggiunse la ventinovesima posizione nella Billboard 200 ed è stato certificato 4 volte disco di platino per aver venduto oltre quattro milioni di copie negli Stati Uniti.Nel 2000 parteciparono all'annuale edizione dell'Ozzfest; come Draiman ricordò in un'intervista, alle 10 del mattino della prima data del festival c'erano solo 15 persone ad ascoltarli, ma durante l'esibizione la folla crebbe fino a circa 3000 persone. Dopo il tour Return of the Rock organizzato dell'emittente televisiva MTV, il bassista Steve Kmak si fratturò una caviglia a causa dal crollo di una scala antincendio posta esternamente alla sala prove dei Disturbed a Chicago. Usò la scala antincendio per uscire dall'edificio mentre l'ascensore veniva adoperato per muovere il loro equipaggiamento al piano terra. Dopo un'operazione avvenuta con successo, i dottori raccomandarono caldamente a Kmak di saltare il preannunciato tour europeo per evitare altri seri danni al suo piede; comunque riuscì ad esibirsi con la band l'11 e il 12 gennaio 2001 in due concerti a Chicago. L'infortunio fece perdere al musicista la tournée europea del gruppo in supporto a Marilyn Manson, compreso una data al Fila Forum di Assago, durante la quale fu rimpiazzato da Marty O'Brien, bassista dei Kilgore e dei Methods of Mayhem. A marzo confermarono la loro presenza al festival olandese Dynamo Open Air, al quale però non parteciparono in quanto venne cancellato il mese successivo, mentre a giugno suonarono per la seconda volta all'Ozzfest; i Disturbed inizialmente avrebbero dovuto esibirsi sul second stage, ma dopo una sola tappa del tour vennero spostati allo stage principale per aver impressionato gli organizzatori dopo essersi esibiti in un'ottima performance davanti a 20.000 spettatori ed aver suscitato una «travolgente risposta della folla». Nel 2006 Draiman raccontò la vicenda affermando che vi erano 25.000 persone in un'area pensata per 10.000 e il giorno successivo, durante il loro spettacolo sul main stage, vide alla destra del palco gli Slipknot e Marilyn Manson e sulla sinistra Ozzy Osbourne, che al termine si diresse verso lui dandogli un abbraccio e dicendo di adorarli; secondo il cantante, in quattro edizioni del festival a cui avevano partecipato, non aveva mai visto Osbourne assistere all'intero concerto di un'altra band. Terminato il festival si unirono ai Black Sabbath in agosto per una serie di concerti in città della East Coast. Il 14 agosto venne pubblicato Ozzfest 2001: The Second Millennium, un album dal vivo di 16 tracce contenente anche Fear dei Disturbed.L'11 febbraio 2001 venne annunciato che la band aveva eseguito una reinterpretazione della canzone Midlife Crisis per un album di tributo ai Faith No More; tuttavia la reinterpretazione non venne utilizzata. A giugno, assieme ad altri gruppi musicali, come i Pantera, Red Hot Chili Peppers e Korn, contribuirono a raccogliere fondi da destinare alle cure mediche di Chuck Schuldiner, affetto da tumore; i Disturbed, come i Godsmack e Kid Rock, misero all'asta delle maglie da hockey personalizzate.Nell'estate di quell'anno diedero vita al loro tour, nominato Music as a Weapon; il nome deriva da un verso contenuto nel testo nella canzone Droppin' Plates:
La prima edizione, svoltasi tra settembre e ottobre, era composta da 22 date e vi presero parte altre quattro band: i Drowning Pool, gli Adema, gli Stereomud e i Systematic.
Nei primi giorni del 2002 venne reso noto che il processo di scrittura del secondo album in studio sarebbe cominciato a marzo nei Groovemaster Studios di Chicago, ancora con il produttore Johnny K, e che il gruppo avrebbe pubblicato il loro primo DVD nella successiva primavera.
A marzo la loro canzone Glass Shatters venne pubblicata nell'album WWF Forceable Entry, in quanto era la musica d'ingresso del wrestler Stone Cold Steve Austin. Lo stesso mese venne pubblicato Queen of the Damned (Music from the Motion Picture), colonna sonora del film La regina dei dannati, tra cui venne inserita Down with the Sickness e Forsaken, scritta e prodotta da Jonathan Davis dei Korn, di cui Draiman registrò le parti vocali.Ad aprile venne svelata la lista tracce del secondo album, titolato Believe; Draiman, riguardo alla scelta di rimanere con lo stesso produttore di The Sickness, disse in un'intervista pubblicata sul magazine Rolling Stone:
Sempre secondo Draiman, nell'album sono presenti «certe canzoni molto più aggressive, [ma] ci sono anche numerose parti vocali calme, e questo crea un contrasto maggiore». Del periodo delle registrazioni di Believe il batterista Mike Wengren disse di ricordarsi ben poco, essendo stato un brutto momento per lui e a causa di ciò fece uso di alcol per affrontare le difficoltà. Queste furono causate soprattutto dal cancro di cui sua madre era malata, la tensione tra lui e gli altri componenti del gruppo e la sua fidanzata che stava per lasciarlo.Il 4 giugno venne messo in commercio il preannunciato documentario sulla band, nei formati VHS e DVD, intitolato M.O.L. (acronimo di "Meaning of Life"), il quale mostra alcuni dei momenti più personali nello studio di registrazione e durante i tour, oltre che diversi video musicali e performance dal vivo. Sempre quel mese cominciarono la fase di missaggio dell'album in studio nei Soundtrack Studios di New York e venne fissata per settembre la data di pubblicazione.Il video musicale per il primo singolo estratto dall'album, Prayer, venne registrato a Los Angeles nel tardo mese di giugno. Il brano venne ispirato da due particolari eventi: la morte del nonno del cantante David Draiman e gli attentati dell'11 settembre 2001. Il 4 agosto venne pubblicato gratuitamente sul sito web della band il brano musicale, mentre pochi giorni dopo venne reso noto che il videoclip era stato rigettato da diversi canali televisivi di genere musicale proprio a causa della similarità di certe scene con gli attacchi terroristici. Questa decisione fece pensare al gruppo di dover girare un nuovo video, oppure di modificare radicalmente il filmato, se non addirittura di realizzare un video in versione concerto; venne dunque deciso di registrare il loro concerto successivo, previsto per il 7 agosto a Cleveland in occasione della cerimonia per la Rock and Roll Hall of Fame, e nel caso il risultato fosse stato positivo l'avrebbero utilizzato per il videoclip ufficiale, ma questo alla fine non avvenne.
Il 17 e 18 agosto, assieme a band quali Guns N' Roses, The Offspring, NOFX e The Hives, parteciparono a due date del Summer Sonic Festival nelle città giapponesi di Tokyo e Osaka.
Il 17 settembre 2002 uscì il secondo album in studio del gruppo, Believe, il quale debuttò al numero uno nella classifica Billboard 200 grazie alle 283.624 copie vendute la prima settimana. Un mese dopo venne certificato disco di platino negli Stati Uniti e doppio disco di platino nel 2008. Anche in Australia e Canada ricevette la certificazione di disco di platino.Il 22 settembre parteciparono al Locobazooka!, festival della durata di un solo giorno, a Worcester, nel Massachusetts, con i Black Label Society, Nonpoint, Sevendust, Filter e altre band. Il mese successivo cominciarono una serie di concerti per il Pop Sux! Tour assieme ai Korn e i Trust Company partendo da Manchester e arrivando a Colorado Springs, in Colorado, al termine di novembre. Nella tappa a Dallas, il giorno di Halloween, i Disturbed suonarono Blind dei Korn, vestiti proprio come i componenti della band; dopodiché vennero raggiunti sul palco da Dimebag Darrell e Vinnie Paul, al tempo membri dei Pantera.A dicembre si esibirono in quattro date in Gran Bretagna supportati dai Blindside, mentre nel frattempo venne pubblicato il secondo singolo, Remember, considerata da David Draiman la canzone più bella dei primi due album.Nel febbraio del 2003 la band suonò per la prima volta in Australia e ad aprile cominciarono la seconda edizione del tour Music as a Weapon; presero parte al tour anche Chevelle, Taproot e Unloco. Come già annunciato il precedente dicembre dal cantante David Draiman, ogni concerto venne "aperto" da una band locale, per cercare di tenere viva la scena musicale della zona: «Ci sarà una competizione e le band dovranno battersi per aggiudicarsi il posto. Saranno artisti senza contratto discografico, quindi avranno l'opportunità di farsi vedere da me e Danny. Abbiamo un'etichetta sotto la Warner Bros., quindi stiamo cercando nuovi talenti in ogni modo ed è un'ottima opportunità anche per loro». Durante la tournée i Disturbed fecero esordire una traccia inedita, titolata Dehumanized, e inoltre reinterpretarono Fade to Black, famosa canzone dei Metallica. Una data del tour, svoltasi nella città natale della band, Chicago, venne registrata e poi pubblicata nel 2004 nell'album dal vivo Music as a Weapon II, sia in formato CD sia CD+DVD.Tra maggio e giugno il gruppo partecipò prima al Festimad e poi alla prima edizione del Download Festival. A giugno si esibirono ai festival Rock am Ring e Rock im Park, al festival olandese Fields of Rock e, una volta ancora, parteciparono all'Ozzfest tour suonando sul main stage. Com'era già accaduto l'anno precedente, sempre a Dallas, il chitarrista Dimebag Darrell e suo fratello batterista Vinnie Paul si unirono ai Disturbed sul palco ed insieme suonarono la famosa canzone dei Pantera Walk.Il 7 novembre 2003 venne comunicato, tramite il sito ufficiale del gruppo, che il bassista Steve Kmak era stato licenziato; secondo Draiman la notizia era attesa da tempo e la causa della separazione venne spiegata, sempre dal cantante, in un'intervista concessa a MTV dopo un mese di silenzio:
In mancanza di un bassista, la band tenne due audizioni aperte a chiunque tra marzo e aprile, la prima a Los Angeles e la seconda a Chicago. Venne quindi ufficializzata la scelta di John Moyer, ex componente della band texana The Union Underground. «Aveva dimostrato di avere gli attributi. […] Conosceva il materiale e lo suonò bene. Ci siamo ambientati bene con lui sul palco. […] Unendo questi fattori e comparandolo con gli altri candidati, lui vinse.» commentò Draiman riguardo alla scelta.A luglio i Disturbed si esibirono per la prima volta dal vivo con il nuovo bassista all'House of Blues di Chicago e suonarono due nuove canzoni, Hell e Monster, entrambe poi inserite nella tour edition del loro terzo album in studio, Ten Thousand Fists. Il giorno seguente parteciparono al Rolling Rock Town Fest a Latrobe; durante l'evento, nel corso della preparazione del palco per i Finch, scoppiò una furibonda rissa tra alcuni membri delle due band a causa di vecchi rancori.Durante gli ultimi mesi dell'anno la band cominciò il processo di scrittura per la successiva incisione discografica, la prima con il bassita Moyer. Il batterista Mike Wengren affermò che si stavano prendendo il loro tempo per mettere insieme il miglior lavoro possibile, mentre sui contenuti musicali disse che avevano «preso e combinato insieme i migliori elementi che tutti hanno apprezzato dei primi due dischi. Quindi siamo andati oltre quello con più riff e più ritmi caratterizzati dal doppio pedale e dal tom-tom. […] È il miglior materiale che abbiamo mai scritto e non vediamo l'ora di liberarlo nel mondo.» Il cambio di bassista non influenzò lo stile musicale della band o addirittura, per quanto riguarda Wengren: «John mi fa persino suonare meglio.» Ad inizio gennaio venne fatto sapere da Draiman che la band aveva terminato la fase di pre-produzione e che al momento stavano registrando; circa 20-21 canzoni vennero preparate per il disco, ma solamente 12-13 sarebbero andate a comporre la lista tracce definitiva.Assieme ad alcuni membri di band come Iron Maiden, Poison e Murderdolls, il 20 gennaio suonarono all'Hard Rock Cafe di Beverly Hills per una raccolta fondi necessari alle cure mediche di Raven Nicole Robinson, una piccola bambina di soli 5 mesi nata con dei problemi legati al cuore. In aggiunta, venne venduta sul sito di aste online eBay una chitarra acustica Alvarez firmata da tutti gli artisti.
In seguito della morte del chitarrista Dimebag Darrell avvenuta nel dicembre 2004, definita da Draiman «l'11 settembre del rock», i Disturbed organizzarono un concerto a sfondo benefico per la Dimebag Darrell Memorial Fund all'Aragon Ballroom di Chicago nel febbraio del 2005. L'incasso sarebbe stato devoluto alla fondazione per coprire i costi del funerale della guardia di sicurezza dei Damageplan Jeffery Thompson, morto anch'egli la notte dell'omicidio di Darrell, e per le cure mediche di alcuni membri della band feriti nella sparatoria. Invitarono ad esibirsi allo spettacolo anche gli Anthrax, i Drowning Pool e i SOiL; «Volevamo chiunque fosse vicino a Dime. […] Abbiamo scelto l'Aragon perché è lì che ho visto i migliori concerti dei Pantera» spiegò Draiman. Dan Donegan in quell'occasione ebbe l'opportunità di suonare una canzone con una particolare chitarra posseduta da Darrell e che aveva utilizzato solo un paio di volte, per poi essere donata all'Hard Rock Cafe di Orlando, avente la forma di una bottiglia di Crown Royal.Il 3 maggio uscì sul mercato la colonna sonora del film horror La maschera di cera, la quale include Prayer, oltre a un brani di artisti quali Marilyn Manson, Deftones, The Stooges e altri.Il terzo album in studio dei Disturbed venne missato a Los Angeles e la fase durò da maggio a giugno, in quanto la decisione della lista tracce non fu semplice e richiese più tempo del previsto. A metà giugno venne svelato sul loro sito web il titolo dell'album, ovvero Ten Thousand Fists, aggiungendo poi che in esso si trovava il miglior materiale che avessero mai scritto. Meno di una settimana dopo venne pubblicata anche la lista tracce definitiva, composta da 14 brani, e la probabile data di pubblicazione: il 20 settembre.Il primo brano divulgato fu Guarded, che venne pubblicato sul profilo MySpace dei Disturbed e distribuito alle maggiori emittenti radiofoniche di genere rock e metal. Esso non era un vero e proprio singolo, ma si trattava di un "assaggio" dato ai fan del nuovo disco, essendo una delle tracce più aggressive. Il 25 luglio venne pubblicato Stricken, il primo singolo ufficiale, e successivamente venne filmato un videoclip e pubblicato online su WarnerReprise.com a metà agosto. Per pubblicizzare ulteriormente l'album venne resa disponibile al download la title track, ma solamente dopo che il lettore musicale personalizzato presente sul loro sito web sarebbe stato passato via email 250.000 volte; questa tecnica di pubblicità viene chiamata marketing virale.Dall'inizio di agosto, sino a due giorni prima della, fino ad allora, probabile data d'uscita di Ten Thousand Fists, i Disturbed intrapresero un tour negli Stati Uniti e Canada supportati dai Ill Niño e i 10 Years. Durante il periodo iniziale della tournée si esibirono in uno show al di fuori di essa, al raduno di motociclisti Black Hills Motor Classic a Sturgis, in Dakota del Sud, su forte richiesta di Draiman e di Wengren, entrambi appassionati di motociclismo. Durante la data del 31 agosto a Milwaukee, prima di terminare lo spettacolo con Stupify, il batterista Mike Wengren prese il microfono e chiese alla sua fidanzata, conosciuta proprio in quella città, di sposarlo. Lei disse di sì e, dopo le congratulazioni da parte degli altri membri, terminarono lo show. L'ultima data del tour coincise con la 14ª edizione del Locobazooka!, festival svoltosi all'aeroporto municipale di Fitchburg.
Ten Thousand Fists venne pubblicato il 20 settembre 2005, giorno in cui si esibirono al CBGB, famoso locale di New York. L'album debuttò alla posizione numero uno della Billboard 200, vendendo circa 238.000 copie durante la settimana in cui venne messo in commercio, seguendo così il medesimo piazzamento del precedente Believe. Il disco venne certificato platino dalla RIAA il 5 gennaio 2006, avendo venduto un milione di unità negli Stati Uniti.Le tematiche dell'album si orientano in diverse direzioni, ma tutte sono unite da un elemento comune, la rabbia: «Molte delle canzoni ricadono in due categorie: sono orientate sul rapporto di coppia visto da un punto di vista arrabbiato, oppure sono orientate politicamente da un punto di vista arrabbiato.» Ten Thousand Fists è il primo album dei Disturbed in cui compaiono degli assolo di chitarra. Dan Donegan affermò che gli assolo di chitarra erano una parte della musica rock molto assente in quel periodo, e dunque i Disturbed volevano cercare riproporli a loro modo, e in questo Donegan disse di aver tratto ispirazione da Dimebag Darrell. Canzoni come Stricken, Overburdened, Forgiven e Land of Confusion presentano tutte assolo di chitarra. Quest'ultima è la reinterpretazione di un celebre brano dei Genesis; questa fu la loro seconda canzone reinterpretata, dopo Shout 2000 presente in The Sickness (originariamente Shout, della band Tears for Fears), e ciò contraddisse lo stesso Draiman che, anni prima, aveva dichiarato che non l'avrebbero più rifatto.Tra le rimanenti canzoni non inserite nell'album vi erano Hell, che fu inclusa in una delle due versioni del singolo Stricken, Monster, presente nell'edizione preordinabile di Ten Thousand Fists su iTunes Store, e successivamente inclusa nell'edizione speciale per il tour dell'album in studio assieme a Two Worlds e Sickened, quest'ultima aggiunta inoltre nel singolo Land of Confusion.In ottobre presenziarono alle gare nazionali della National Hot Rod Association tenutesi a Joliet per aiutare a raccogliere fondi da destinare alle persone colpite dagli uragani Katrina e Rita; per l'occasione sull'auto del pilota Max Naylor venne disegnata la copertina di Ten Thousand Fists, la cui parte anteriore, autografata dal gruppo, venne messa all'asta su eBay. Pochi giorni più tardi un breve tour di quattro date lì portò ad esibirsi nel Regno Unito a cui avrebbero dovuto far seguito sette show in Europa, cancellati per colpa di una seria infiammazione alle corde vocali del cantante; tuttavia venne chiesto ai possessori dei biglietti di tenerli in quanto le date sarebbero state probabilmente riconfermate per il successivo marzo. Venne poi confermato che Draiman aveva contratto un grave reflusso gastroesofageo, che colpì inevitabilmente la sua voce. Al riguardo Draiman commentò:
Più tardi, nel 2008, Draiman affermò che da quel momento in poi aveva limitato le sue bevute durante i tour, ma non durante la vita quotidiana.Successivamente, assieme ai Corrosion of Conformity come band spalla, fecero da headliner allo Jägermeister Music Tour, una lunga serie di concerti nella propria patria che si svolsero da inizio novembre fino al 22 dicembre. Nel corso della tournée si svolse il Lend A Helping Can, un'annuale raccolta fondi a favore dei senzatetto del New Hampshire, e i Disturbed, come anche Zakk Wylde, donarono una chitarra autografata. La seconda parte del tour, con i Bloodsimple e, per qualche data, gli Scum of the Earth, cominciò il 6 gennaio e terminò alla fine di febbraio. Una settimana dopo l'avvio del tour la band pubblicò in streaming online il video del secondo singolo, Just Stop, registrato durante due distinti concerti a Chicago il precedente autunno, mentre il 20 gennaio salì con loro sul palco George Lynch e suonarono una versione modificata di The Game, aggiungendo l'assolo di In My Dreams dei Dokken e terminando con un'improvvisazione.
A gennaio venne programmato un tour europeo da svolgersi a marzo, precedentemente cancellato a causa dei problemi fisici di Draiman, supportato dai Nevermore. Una volta ancora però dovettero posticipare le date, fissandole per settembre, in modo da far riposare le corde vocali del cantante, stressate dai precedenti show negli Stati Uniti. In quel caso non si trattò di un reflusso di acidi gastrici, ma della rottura di alcuni capillari nelle corde vocali, dovuta all'eccessivo sforzo di esse. A fine aprile, in supporto al nuovo album dei Korn, suonarono in tre show in Australia con Hatebreed e 10 Years. A maggio e giugno invece girarono per gli Stati Uniti e Canada esibendosi con i Fireball Ministry.Lo stesso autore della copertina dell'album, Todd McFarlane, venne scelto per dirigere il video musicale di Land of Confusion. Il video, creato in stile cartone animato, fu uno degli 85 filmati ad essere presentati all'annuale San Diego Film Festival del 2007.In estate, tra fine giugno e inizio agosto, i Disturbed capitanarono l'Ozzfest 2006 assieme ad Ozzy Osbourne, System of a Down, Lacuna Coil, DragonForce, Avenged Sevenfold e Hatebreed. A metà agosto Draiman si sottopose ad un intervento chirurgico per un setto nasale deviato che affliggeva la sua voce; l'operazione fu un successo.Nel tardo 2006, da metà novembre sino a fine dicembre, parteciparono alla terza edizione del loro tour, il Music as a Weapon III; le band Flyleaf, Stone Sour e Nonpoint presero parte al tour con loro. Draiman dichiarò a The Rock Radio che c'era la seria intenzione di continuare dopo dicembre la tournée con una seconda parte; tuttavia agli inizi del gennaio 2007 un portavoce della band annunciò a Harddrive Radio che invece la band era sulla strada di iniziare a lavorare sul quarto album in studio e che quindi il Music as a Weapon III era concluso.
Nel luglio del 2007 una nuova traccia, dal titolo This Moment, venne inclusa nell'album Transformers: The Album, contenente le tracce che compongono la colonna sonora del film Transformers; tuttavia il brano non viene usato durante il film, ma come terza canzone durante l'elenco dei crediti finali.
I Disturbed decisero di auto-produrre il loro quarto album in studio, Indestructible, e di registrarlo nei Groovemaster Studios a Chicago nel tardo 2007. In un'intervista pubblicata sul magazine Billboard, David Draiman disse che erano intenzionati ad incidere quindici canzoni, ma solo dodici sarebbero state inserite nell'album. A dicembre, una volta terminata la fase di registrazione, procedettero al missaggio finale a Los Angeles, in California. Nel marzo del 2008 venne definita la data della pubblicazione del quarto lavoro, il 3 giugno, mentre il mese successivo diventò disponibile per il preordino la versione limitata, contenente una traccia bonus e un DVD.Sempre a marzo, sul profilo ufficiale della band su MySpace, gli utenti poterono ascoltare un file audio d'esempio della durata di trenta secondi di Perfect Insanity, brano nuovamente registrato dopo la prima versione dei tempi di The Sickness. Il 7 marzo la canzone venne resa accessibile al download integrale dal loro sito web e il successivo 10 marzo venne suonata per la prima volta dal vivo in occasione dello speciale evento Operation MySpace, un concerto di tre ore in Kuwait di fronte alle truppe statunitensi a cui presero parte diversi artisti musicali. Dopo aver reso gratuito il download di Perfect Insanity, la canzone venne pubblicata su iTunes Store, come secondo singolo, il 6 maggio 2008.
Il primo singolo estratto da Indestructible, Inside the Fire, fu acquistabile digitalmente dal 25 marzo 2008. La band fece un tour negli Stati Uniti tra aprile e maggio, accompagnata dalla band Five Finger Death Punch. Il video musicale di Inside the Fire venne pubblicato il 2 maggio sul sito ufficiale della band e a dicembre, grazie a quella canzone, vennero nominati per un Grammy Award nella categoria "miglior interpretazione hard rock".Il 13 maggio Harmonix, lo sviluppatore del videogioco Rock Band, annunciò che aveva raggiunto un accordo con i Disturbed e con Best Buy per inserire due tracce di Indestructible nel videogioco per coloro che avessero preordinato l'album dal sito web di Best Buy. Il 3 giugno 2008, Harmonix pubblicò tre tracce estratte da Indestructible: la title track Indestructible, Inside the Fire e Perfect Insanity. Il 12 maggio 2009, Harmonix rese disponibili all'acquisto tramite il Rock Band music store anche i singoli Stricken e Stupify.
I Disturbed si esibirono per la prima volta in un concerto dal vivo e in diretta su Internet il 29 maggio 2008. All'esibizione, che si tenne a Las Vegas e fu sponsorizzata da Pepsi e DeepRockDrive, assistettero circa 10.000 di utenti collegati online, da 71 nazioni diversi, i quali inviarono 350.000 messaggi di testo visibili su degli schermi posti sullo stage.Indestructible venne pubblicato il 3 giugno 2008 negli Stati Uniti e il 7 giugno in Australia; divenne il terzo album consecutivo della band ad aver debuttato alla prima posizione della Billboard 200, vendendo 253.000 copie la settimana del debutto. Venne poi pubblicata una speciale edizione limitata "Internet Only" dell'album, che include nel lato B la traccia Run, un DVD del dietro le quinte con video istruttivi, un poster avvolgibile, una tessera VIP, accesso a speciali eventi dei Disturbed e uno speciale sito web con video esclusivi, rari audio e altro. L'8 aprile 2009 la RIAA certificò Indestructible disco di platino e in agosto Down with the Sickness ricevette la stessa certificazione, diventando così il primo singolo dei Disturbed a raggiungere il milione di copie vendute.
La band prese poi parte, durante l'estate del 2008, al Mayhem Festival assieme agli Slipknot, DragonForce e Mastodon. Tra agosto e settembre completarono il tour Music as a Weapon: Australia and New Zealand assieme a P.O.D. e Alter Bridge.
Il 30 settembre 2008 la band pubblicò, in esclusiva su iTunes Store, un album dal vivo intitolato Live & Indestructible, contenente tracce eseguite al DeepRockDrive e il video musicale del singolo Indestructible. La band iniziò un tour in Europa accompagnata dagli Shinedown, partendo da Londra il 4 ottobre e finendo il 2 novembre ad Helsinki. Durante lo stesso mese e a dicembre, la band girò per gli Stati Uniti, comprendendo anche 5 date in Canada, assieme alle band Egypt Central e Art of Dying.Il 31 marzo 2009 i Disturbed pubblicarono online il video musicale del singolo The Night e, sempre a marzo, iniziarono la quarta edizione del tour Music as a Weapon, che finì a metà maggio. Al tour presero parte le band Killswitch Engage, Lacuna Coil e Chimaira. Il gruppo incise una seconda versione dalla loro reinterpretazione di Midlife Crisis dei Faith No More, inizialmente registrata per essere inclusa in Indestructible, ma che infine venne inserita nell'album Covered, A Revolution in Sound, nel quale compaiono band come Mastodon, The Used e Avenged Sevenfold.
In un'intervista del novembre 2008, David Draiman parlò brevemente riguardo al quinto album in studio della band, dichiarando che le tematiche dell'album sarebbero state oscure come nel precedente disco, Indestructible. Draiman aggiunse che l'album sarebbe stato «ancora identificabile come un album dei Disturbed, ma mostra più maturazione». La stesura dei testi per il quinto album iniziò verso la fine del 2009.. In un'intervista con Mike Wengren e John Moyer fu dichiarato che, in base ai sentimenti di Draiman negli ultimi anni, il nuovo album sarebbe stato più aggressivo, arrabbiato e vigoroso, ma musicalmente sarebbe stato simile al loro secondo album, Believe; Wengren disse inoltre che esso sarebbe stato pubblicato in primavera o in estate del 2010.Già nel 2009 Draiman affermò che avevano intenzione di pubblicare un nuovo DVD; nel gennaio dell'anno successivo sulla home page del sito della band comparve un conto alla rovescia che terminò il 12 gennaio 2010 alle ore 17:00 EST mostrando un trailer del DVD in arrivo, intitolato Decade of Disturbed. In un'intervista nel giugno 2009 con FaceCulture, Draiman disse che il DVD in produzione sarebbe stato «la cronaca della decade dell'esistenza dei Disturbed. È ideato per mostrare la nostra crescita nel corso del decennio». Parlò anche di più riguardo al quinto album: «Un paio di riff con cui Danny se n'è venuto fuori sono veramente sorprendenti. Ma sono solo piccoli pezzi».
Il 26 febbraio 2010, Harmonix annunciò la disponibilità di scaricare un secondo pacchetto di canzoni dei Disturbed per il gioco Rock Band contenente la versione rimasterizzata del 2010 di Voices, The Game e Meaning of Life. Queste canzoni vennero pubblicate nel mese successivo, il 23 marzo, quando la band mise in commercio The Sickness 10th Anniversary Edition, ristampa del loro primo album, in occasione del decennale della pubblicazione. Vennero aggiunte anche le tracce extra God of the Mind e A Welcome Burden, la copertina venne leggermente modificata rendendola più scura e tutte le tracce furono masterizzate e missate nuovamente; il disco, per la prima volta, fu distribuito in formato vinile.L'8 febbraio 2010 venne annunciata l'entrata della band nello studio di registrazione a Chicago, in Illinois, per l'inizio della registrazione del loro quinto album, provvisoriamente programmato per essere messo in commercio nell'estate 2010. Il chitarrista Dan Donegan dichiarò che la band aveva scritto dalle 15 alle 18 canzoni. Nei tardo aprile i Disturbed annunciarono che il titolo dell'album sarebbe stato Asylum e dichiararono che, come avevano fatto per il loro precedente lavoro, Indestructible, l'avrebbero prodotto da soli.Il 20 aprile 2010, approssimativamente due mesi dopo essere entrati nello studio, i Disturbed annunciarono di aver finito la fase registrazione dell'album ed erano pronti ad iniziare il missaggio a Los Angeles. Il 28 giugno rivelarono la copertina e la data di pubblicazione dell'album, ossia il 31 agosto, tramite il loro sito ufficiale. Il 9 luglio venne ufficializzata la lista tracce, la quale fu pubblicata sul sito.
A fine aprile i Disturbed registrarono una reinterpretazione della canzone Living After Midnight della band heavy metal britannica Judas Priest per l'album di tributo Metal Hammer Presents… Tribute to British Steel, distribuito con l'edizione 205 del magazine Metal Hammer.Asylum debuttò alla prima posizione della Billboard 200, diventando così il quarto album consecutivo del gruppo a raggiungere tale traguardo. Nel marzo successivo ricevette la certificazione di disco d'oro dalla RIAA.Dopodiché, da agosto fino a ottobre, assieme agli Avenged Sevenfold, Stone Sour, Hellyeah, Halestorm e altre band, fecero da headliner alla prima edizione dell'annuale Uproar Festival, sponsorizzato da Rockstar Energy Drink. Poi, ad ottobre, venne reso noto che la gola del cantante Draiman si trovava in una «seria condizione» e il tour statunitense dovette essere cancellato in quanto il processo di guarigione avrebbe potuto durare fino a quattro settimane. Il mese successivo capitanarono il Taste of Chaos 2010, anch'esso sponsorizzato da Rockstar Energy Drink, e verso la fine dell'anno venne annunciato dagli stessi Disturbed che avrebbero organizzato per l'anno successivo la quinta edizione del loro tour, il Music as a Weapon V, con i Korn come band co-headliner e Sevendust e In This Moment come band di supporto.
Nel gennaio 2011 vennero scelti, assieme ai Godsmack e ai Megadeth, per condurre il Mayhem Festival durante l'estate e il mese successivo fu confermata la loro presenza al Download Festival e alla seconda giornata del Rock on the Range Festival a Columbus, in Ohio, dove suonarono prima degli A Perfect Circle.Il 14 marzo 2011 MTV inserì 64 band, tra cui i Disturbed, come partecipanti al torneo online Musical March Madness. Dopo aver sconfitto i campioni uscenti, i Coheed and Cambria, ed essere avanzati fino alle semifinali, persero contro i futuri vincitori del torneo, i Green Day, con un margine dello 0,34%.Il 28 aprile la band annunciò che la traccia 3, in origine scritta per Asylum, sarebbe stata resa disponibile al download al prezzo di 99 centesimi tramite il loro sito web. Aggiunsero che tutto il ricavato sarebbe stato devoluto in favore della Damien Echols Defense Fund, una fondazione benefica in supporto alla scarcerazione dei West Memphis Three.In un'intervista del 13 luglio, il cantante Draiman dichiarò che non vi sarebbe stata la sesta edizione dell'annuale Music as a Weapon in quanto i Disturbed non avrebbero preso parte ad alcun tour nel 2012. La motivazione di questa pausa, disse ancora Draiman in una successiva intervista, non sarebbe un conflitto interno tra i membri del gruppo:
L'8 novembre 2011 venne pubblicata una compilation di bonus track chiamata The Lost Children, la quale vendette 43.000 copie la prima settimana dopo il debutto e arrivò alla posizione numero 13 della classifica Billboard 200. La canzone Hell, già inclusa in una versione del singolo Stricken del 2005, venne pubblicata digitalmente l'11 ottobre; Draiman disse tramite Twitter che non sarebbe stato girato alcun videoclip per la canzone. La lista delle tracce era già stata divulgata dallo stesso Draiman il precedente 20 settembre, sempre attraverso Twitter. Oltre alle tracce bonus, nella compilation venne inserita una traccia inedita dal nome di Mine.
Nel giugno 2015, attraverso un breve video pubblicato sulla propria pagina Facebook, il gruppo preannunciò una reunion dopo quattro anni di pausa. Pochi giorni dopo, sul sito ufficiale venne fatto partire un countdown, al cui termine, il 23 giugno 2015, comparve l'annuncio di Immortalized, sesto album in studio registrato segretamente, la cui data di pubblicazione venne fissata al 21 agosto 2015. Nel medesimo giorno, uscì il singolo The Vengeful One.
Nel gennaio 2018 i Distrubed annunciarono di aver iniziato le sessioni di registrazione del loro settimo album in studio, Evolution. Completato a giugno, la sua uscita venne fissata al 19 ottobre e fu anticipato il 16 agosto dal singolo Are You Ready.
Classificati come una band hard rock o nu metal, i Disturbed sono ritenuti da alcuni critici anche di tipo alternative rock, alternative metal ed heavy metal. Tuttavia, riguardo ai fan più convinti dell'heavy metal che non li trovano abbastanza "heavy", il frontman David Draiman dichiarò:
Sul fatto di essere arrivati al successo e non essere scomparsi come altre band nu metal, sempre secondo il cantante intervistato dall'Orlando Sentinel nel 2009, il motivo va cercato nel fatto che il loro gruppo non aveva mai fatto parte di una particolare tendenza, anche se il successo che avevano avuto è stato per larga parte beneficiato dagli anni in cui il nu metal era molto popolare, ma aggiunse che:
Il recensore di AllMusic Bradley Torreano descrisse l'album Believe paragonandolo al «tipo di salto che i loro eroi Soundgarden e Pantera fecero dopo i loro album di debutto» e la title track «si muove da un brutale scoppiettio ad un coro travolgente che improvvisamente si ferma e cambia in un sinuoso riff che richiama lo stile di James Hetfield». Believe è inoltre considerato da molti critici un passo avanti rispetto al suono nu metal dell'album The Sickness, muovendosi verso l'hard rock/heavy metal che caratterizzeranno i dischi successivi.
Stando a ciò che disse il frontman David Draiman nel documentario sulla band M.O.L., i testi che egli scrive sono ispirati dall'esperienza di vita, percezione e proprie esperienze e dichiarò che gli piace presentare le sue idee con testi enigmatici. I temi di questi testi vanno dall'idea di paradiso e inferno, violenza domestica (presente nella traccia Façade), suicidio (Inside the Fire), follia (Perfect Insanity), relazioni interpersonali (Stricken), politica (Deify), guerra (Indestructible), religione (Prayer), genocidio (Never Again), inquinamento (Another Way to Die), aborto spontaneo (My Child), droghe e horror, come vampiri, licantropi (The Animal), zombi, angeli e demoni. Il chitarrista Dan Donegan tipicamente suona con l'accordatura in drop D e in drop C, che sono accordature più basse rispetto alla E standard. Esse permettono di dare ai riff un effetto più aggressivo e pesante. Donegan inoltre usa leggeri effetti elettronici come completamento alle canzoni; gli altri componenti della band chiamano questo "The Danny Donegan Orchestra".
Nel 2005, intervistato da Launch Radio Networks, Draiman affermò che il suono dei Disturbed fosse molto diverso dalla nuova musica sviluppatasi in quel periodo, in quanto la loro musica si fonde con la melodia.
La mascotte dei Disturbed è "The Guy". Originariamente era solo un disegno di una faccia con un largo sorriso, stampata sul retro copertina dell'album The Sickness e visibile dipinta su un muro nel video di Stupify, ma successivamente divenne la mascotte ufficiale, interamente animata dal creatore di Spawn Todd McFarlane nell'artwork e nel video musicale di Land of Confusion.The Guy appare sulla copertina di sei album del gruppo: uscito dalla mano di Paul R. Brown piccolo e stilizzato in The Sickness, antropomorfizzato in Ten Thousand Fists, disegnato da Todd McFarlane, avvolto dalle fiamme e con sembianze meno umane in Indestructible, disegnato da David Finch, in procinto di liberarsi dalle cinghie di una camicia di forza in Asylum e in piedi, circondato da piccoli esseri con sembianze di bambini, in The Lost Children, entrambi disegnati da Raymond Swanland. Appare inoltre nel sesto album del gruppo pubblicato nel 2015, Immortalized.
La mascotte è oltretutto presente sulle copertine dei singoli: Stupify, Down with the Sickness e Stricken, identicamente a come appare in The Sickness, Land of Confusion, come nella versione dell'album Ten Thousand Fists, Perfect Insanity, Indestructible e The Night (nella prima vi è solo metà volto, nella seconda appare uguale come nella copertina di Indestructible, ma con visuale ravvicinata sulla metà sinistra del corpo, la terza è identica anch'essa alla copertina dell'album, ma con colorazione tendente al viola scuro), Another Way to Die (solo metà volto, come in Perfect Insanity, perché nascosto dietro ad un portone in metallo) e Warrior (con un'armatura).
Nel documentario M.O.L. David Draiman spiega come esso sia nato da un suo scarabocchio disegnato in un bar mentre parlava con un suo amico, all'epoca studente d'arte. Successivamente inserì l'immagine in un software di fotoritocco e la distorse tre volte prima di ottenere il risultato finale.In un'intervista al sito web austriaco Mulatschag.tv, pubblicata nel luglio del 2008, Dan Donegan spiegò che The Guy fu la continuazione della crescita della band e che all'inizio non era altro che una semplice faccia dall'aspetto sinistro, chiamata dal nipote del batterista Mike Wengren "The Guy", che usavano come trademark della band per pubblicizzarsi nei piccoli locali dove suonavano. Poi, quando videro che i fan si facevano tatuare quel logo, rimasero attoniti e si resero conto di come essi erano affezionati, nonostante non era ancora stato pubblicato alcun album.
Oltre al volto stilizzato di The Guy, uno dei principali loghi dei Disturbed è rappresentato dall'unione dei simboli tipici di quattro credenze religiose: la croce del Cristianesimo, la stella di David dell'Ebraismo, la mezzaluna dell'Islam e il pentacolo, generalmente ricondotto al paganesimo. Questo logo appare sulla copertina del secondo album del gruppo, ovvero Believe. Durante un'intervista pubblicata su MK Magazine nel novembre 2003, Dan Donegan spiegò, precisando di non essere una band religiosa, che il significato di questo logo è più che un simbolo spirituale: volevano prendere i quattro simboli religiosi e intrecciarli insieme per simboleggiare unità.Durante il tour in supporto a Ten Thousand Fists venne creato un logo composto da un triangolo rosso con al centro cinque braccia alzate e con i pugni chiusi, un chiaro riferimento alla copertina dell'album, la quale raffigura un'ampia folla capeggiata da The Guy in cui tutti hanno il braccio destro alzato e con il pugno chiuso, nonché al ritornello della title track:
Il gruppo ha cambiato, nel corso degli anni, quattro diversi wordmark. Il primo, creato ai tempi di The Sickness, presenta le lettere che compongono il nome in nero e con i bordi irregolari. Il secondo, presente nella copertina di Believe e in colore giallo, è scritto in un font diverso dal primo, in stile gotico. Nella copertina di Ten Thousand Fists e di Indestructible, invece, il wordmark presenta una colorazione grigia scura, simile a quella del metallo. In Asylum e The Lost Children compare di colore grigio chiaro, con la particolarità che il nome Disturbed viene tagliato dal centro da un'ipotetica X.
Nel 2002, in una dichiarazione pubblicata sulla rivista MeanStreet, il chitarrista della band Finch Randy Strohmeyer disse, riguardo a Draiman e ai Disturbed:
Il 31 luglio 2004, nel corso dell'evento Rolling Rock Town Fair, avvenne una rissa sul palco tra alcuni membri dei Disturbed e dei Finch. Sul sito web dei Finch venne pubblicato un comunicato al riguardo, il quale affermava che mentre loro stavano sistemandosi per l'esibizione un componente dei Disturbed, ovvero il chitarrista Dan Donegan, continuava ad assillarli dal lato del palco. Il chitarrista Strohmeyer andò da Donegan per stringergli amichevolmente la mano e chiarire che i commenti fatti da lui erano soltanto uno scherzo. Il membro dei Disturbed a quel punto avrebbe assalito Strohmeyer, mentre David Draiman avrebbe attaccato il loro tecnico della batteria, Mike Herrera, e da lì iniziò la lotta.Pochi giorni dopo lo stesso Dan Donegan, sulla message board del sito della band, cercò di chiarire quanto successo:
Nell'estate del 2003 Draiman venne coinvolto nella controversa questione del file sharing per aver pubblicamente parlato contro le cause legali della RIAA contro gli utilizzatori di quella tecnologia, malgrado la sua etichetta discografica, la Reprise Records (controllata dalla Warner Bros. Records), fosse un membro della RIAA stessa. Draiman disse, in un'intervista pubblicata sul magazine Metal Edge, che secondo lui le etichette erano folli nel non usare Internet e che ad esempio alla AOL Time Warner sarebbe bastato stipulare un contratto con una loro stessa azienda, la AOL, concordandosi su una cosa: tracciare da dove proviene ogni messaggio, inviato dall'utente con qualsiasi servizio egli sia abbonato, tramite l'indirizzo IP. Il passo successivo sarebbe solamente quello di rilevare ogni qual volta che una canzone viene scaricata da qualcuno dal loro server e quindi venga fatta pagare una piccola cifra per questi download, come 75 centesimi, un dollaro o un dollaro e mezzo. Questo avrebbe permesso alla gente di andare avanti a scaricare quanto volevano e alla fine del mese avrebbero ricevuto l'estratto conto del loro Internet provider (come AOL o Mindspring) con l'aggiunta delle tariffe da pagare per ogni download effettuato. «È come se avessi parlato ai sordi per cinque anni di questa cosa. Addirittura ne parlavo prima che venissimo messi sotto contratto», concluse il cantante.Ed in particolare, riguardo al calo di guadagno derivante dal download gratuito, disse che il problema non era scaricare la canzone, ma il comprare l'album e poi farne centinaia di copie masterizzate per tutti gli amici, perché questo tronca le vendite del 50-60% dopo la prima settimana di lancio sul mercato del disco. Secondo Draiman, piuttosto che focalizzarsi sul come vendere di più, le etichette dovrebbero aumentare il valore del loro prodotto per dare più motivi per comprarlo; il cantante prese come esempio l'album dei KISS Alive!, che secondo lui ha venduto così tanto perché «ti fa sentire come se facessi parte del concerto».Mesi dopo, intervistato dal San Francisco Chronicle a proposito delle azioni legali avanzare dalla RIAA nei confronti di 261 persone che avevano scaricato da Internet oltre 1000 canzoni ciascuno, chiedendo risarcimenti fino a 150.000 dollari per violazione, affermò che secondo lui la RIAA non aveva avanzato queste denunce per difendere i diritti degli artisti, ma per proteggere i profitti delle corporazioni, e che invece di spendere tutti quei soldi «litigando contro ragazzini», che sono coloro cui loro stavano tentando di vendere le cose, dovevano imparare come effettivamente usare Internet. Aggiunse inoltre che apprezzava l'apertura dell'iTunes Store da parte di Apple, il quale per la prima volta vendeva canzoni online a 99 centesimi.Draiman disse, intervistato dal sito web NY Rock, che era molto positivo riguardo a Napster, ritenuto un grande strumento per ricercare molta più gente di quanto avrebbero potuto fare loro senza di esso:
Nell'edizione di maggio 2004 di Metal Edge il cantante David Draiman rilasciò un'intervista in cui accusava il gruppo The Darkness di essere «uno scherzo», e questo era «ciò che il mondo vuole. Il mondo vuole che le rock band siano stupide. Vuole che le rock band siano questi maldestri buffoni, questi idioti che si prendono gioco di se stessi e della loro musica». «Di recente», continuò, «ho sentito che hanno deciso di parlar male di noi, che noi siamo l'esempio di una band cui loro sono completamente contro. Che noi simboleggiamo tutta quest'onda di nu metal oramai prossimo alla morte. Ma state scherzando? È ironico che siano stati loro ad aprire il nostro concerto alla Brixton Academy a Londra, e ora stanno sparlando di noi». Aggiunse però che il loro singolo gli piaceva e che «sono una grande band. Non ho nulla contro di loro. Ma non dite di essere ciò che non siete. Non dite di fare musica metal. Non dite di essere autentici mentre noi no. Fottetevi! Chi diavolo pensate di essere? […] Li ho persino apprezzati quando hanno suonato prima di noi, anche se la folla li ha pesantemente fischiati. Erano pronti per linciarli! Noi non siamo alla ricerca di lotte con nessuno. Noi rispettiamo tutti. Noi non sparliamo di nessuno.»
Dopo aver fatto da gruppo di supporto al tour successivo alla pubblicazione di Ten Thousand Fists, il cantante dei Corrosion of Conformity Pepper Keenan rivelò a StoneRock.com che ciò era stata la cosa più stupida che essi avessero mai fatto nella loro vita e che gli standard musicali vengono abbassati a causa di fan come quelli dei Disturbed. Nonostante queste dichiarazioni il cantante dei Disturbed David Draiman disse che erano grandi fan dei C.O.C. e che quindi erano stati molto felici di aver suonato con loro e sperava che le cose fossero andate diversamente, anche se per lui erano stati eccellenti ogni sera.
Spike Guys' Choice Awards2007 – Ballsiest bandPremio Grammy2009 – Candidatura per Miglior interpretazione hard rock per Inside the Fire
(EN) Joel McIver, Nu-metal: The Next Generation of Rock & Punk, Omnibus Press, 1º maggio 2002, ISBN 0-7119-9209-6.
(EN) AA.VV., Guitar World Presents Nu-Metal, Hal Leonard Publishing Corporation, 2002, ISBN 0-634-03287-9.
(EN) Carla Hay, Getting Disturbed, in Billboard, vol. 112, nº 10, 4 marzo 2000,  p. 38, ISSN 0006-2510. URL consultato il 30 novembre 2011.
(EN) Lorne Behrman, Disturbing behavior, in Spin, vol. 16, nº 11, novembre 2000,  pp. 128-129, ISSN 0886-3032. URL consultato il 30 ottobre 2011.
(EN) Carla Hay, New WWF album, in Billboard, vol. 114, nº 11, 16 marzo 2002,  p. 24, ISSN 0006-2510. URL consultato il 30 novembre 2011.
(EN) Melinda Newman, Hard Rock Abounds on Summer Tour Schedule, in Billboard, vol. 115, nº 15, 12 aprile 2003,  p. 59, ISSN 0006-2510. URL consultato il 30 ottobre 2011.
(EN) Michael Paoletta, EA Scores One For New Music With 'Madden', in Billboard, vol. 117, nº 33, 13 agosto 2005,  p. 10, ISSN 0006-2510. URL consultato il 30 ottobre 2011.
(EN) Gary Graff, Disturbed Indestructible, in Billboard, vol. 120, nº 23, 7 giugno 2008,  p. 49, ISSN 0006-2510. URL consultato il 5 agosto 2011.
(EN) Gary Graff, Weapons of mass 'DESTRUCTION', in Billboard, vol. 120, nº 25, 21 giugno 2008,  p. 55, ISSN 0006-2510. URL consultato il 9 settembre 2011.

Il disturbo depressivo maggiore (in inglese, Major depressive disorder - MDD), noto anche come depressione clinica, depressione maggiore, depressione endogena, depressione unipolare, disturbo unipolare o depressione ricorrente (nel caso di ripetuti episodi) è una patologia psichiatrica o disturbo dell'umore, caratterizzata da episodi di umore depresso accompagnati principalmente da una bassa autostima e perdita di interesse o piacere nelle attività normalmente piacevoli (anedonia). Questo gruppo di sintomi (sindrome) è stato identificato, descritto e classificato come uno dei disturbi dell'umore nell'edizione del 1980 del manuale diagnostico edito dall'American Psychiatric Association.
Il disturbo depressivo maggiore è una malattia invalidante che coinvolge spesso sia la sfera affettiva che cognitiva della persona, influendo negativamente in modo disadattativo sulla vita familiare, lavorativa, sullo studio, sulle abitudini alimentari e riguardo al sonno, sulla salute fisica con forte impatto dunque sullo stile di vita e la qualità della vita in generale. La diagnosi si basa sulle esperienze auto-riferite dal paziente, sul comportamento riportato da parenti o amici e un esame dello stato mentale. Non esiste attualmente un test di laboratorio per la sua diagnosi. Il momento più comune di esordio è tra i 20 e i 30 anni, con un picco tra i 30 e i 40 anni.Tipicamente i pazienti sono trattati con farmaci antidepressivi e spesso, in maniera complementare, anche con la psicoterapia. L'ospedalizzazione può essere necessaria quando vi è un auto-abbandono o quando esiste un significativo rischio di danno per sé o per altri. Il decorso della malattia è molto variabile: da un episodio unico della durata di alcune settimane fino ad un disordine perdurante per tutta la vita con ricorrenti episodi di depressione maggiore.
La comprensione della natura e delle cause della depressione si è evoluta nel corso dei secoli, anche se è tuttora considerata incompleta. Le cause proposte includono fattori psicologici, psicosociali, ambientali, ereditari, evolutivi e biologici. Un uso a lungo termine e l'abuso di alcuni farmaci e/o sostanze, è noto per causare e peggiorare i sintomi depressivi. La maggior parte delle teorie biologiche si concentrano sui neurotrasmettitori monoamine come la serotonina, la norepinefrina e la dopamina, che sono naturalmente presenti nel cervello per facilitare la comunicazione tra le cellule nervose.
In Italia la depressione colpisce, secondo uno studio condotto congiuntamente dalla AIFA (Agenzia Italiana del Farmaco) e dal Consiglio Nazionale delle Ricerche di Pisa, circa undici milioni di persone, che quotidianamente assumono farmaci contro tale patologia.
La percentuale di italiani che soffrono di depressione arriverebbe, dunque, secondo tale studio, quasi al 20 per cento della popolazione, con una incidenza di quattro volte la media europea.
Nella antichità, il medico greco Ippocrate di Coo descrisse la condizione di melanconia (in greco μελαγχολία) come una malattia distinta con particolari sintomi mentali e fisici, caratterizzando tutte le «paure e scoraggiamenti, se durano a lungo» come sintomatici di essa. Questa descrizione è simile al concetto che si attribuisce alla depressione oggigiorno, tuttavia più ampio, in cui sono stati inclusi un raggruppamento di sintomi di tristezza, sconforto e scoraggiamento, spesso paura, rabbia, deliri e ossessioni.Il termine "depressione" è stato derivato dal verbo latino "deprimere", che significa "premere verso il basso". Fu utilizzato fin dal XIV secolo e nel 1665: l'autore inglese Richard Baker lo utilizza nelle sue Chronicle per far riferimento a qualcuno che ha "una grande depressione di spirito". Anche Samuel Johnson gli attribuisce un simile significato, nel 1753. Il termine viene utilizzato anche nel campo della fisiologia e dell'economia. Un primo utilizzo come riferimento a un sintomo psichiatrico, fu per opera dello psichiatra francese Louis Delasiauve nel 1856 e, a partire dal 1860, il termine compare nei dizionari medici per far riferimento a un abbassamento fisiologico e metaforico della funzione emotiva.Anche se "melanconia" è rimasto il termine dominante nella diagnostica, il termine "depressione" è cresciuto d'utilizzo nei trattati di medicina, e lo psichiatra tedesco Emil Kraepelin potrebbe essere stato il primo ad usarlo come termine generale, facendo riferimento ai diversi tipi di malinconia come stati depressivi.Sigmund Freud, paragonò lo stato di melanconia al lutto, nei suoi scritti Lutto e melanconia del 1917. Egli teorizzò che la perdita di un "oggetto", come ad esempio la perdita di un rapporto a causa della morte o dell'interruzione di un rapporto amoroso, si traduce in una perdita del "soggetto" e l'individuo depresso ha identificato con l'oggetto di affetto attraverso un inconscio processo narcisistico chiamato "investimento libidico dell'ego". Il risultato di tale perdita comporta gravi sintomi malinconici più profondi del lutto, non solo il mondo esterno viene visto negativamente, ma l'Io stesso viene compromesso. Il declino della percezione di sé da parte del paziente si rivela nella convinzione della sua colpa e della propria inferiorità e indegnità. Egli ha anche sottolineato che le prime esperienze di vita siano un fattore predisponente.La prima versione del Manuale diagnostico e statistico dei disturbi mentali (DSM-I, 1952) parlava di "reazione depressiva", mentre il DSM-II (1968) di "nevrosi depressiva", definita come una reazione eccessiva al conflitto interno o a un evento identificabile. Esso includeva anche la psicosi maniaco-depressiva tra i maggiori disturbi affettivi.A metà del XX secolo, i ricercatori hanno ipotizzato che la depressione fosse causata da uno squilibrio chimico nei neurotrasmettitori del cervello, una teoria basata sulle osservazioni fatte nel 1950 sugli effetti della reserpina e dell'isoniazide nel modificare i livelli dei neurotrasmettitori della famiglia delle monoamine che riguardano i sintomi depressivi.Il termine "disturbo depressivo maggiore" è stato introdotto da un gruppo di medici statunitensi a metà degli anni settanta come parte delle proposte di criteri diagnostici basati su modelli di sintomi (chiamati "Research Diagnostic Criteria", strutturati sulla base dei precedenti "criteri di Feighner"), che poi hanno costituito il DSM-III del 1980. Per mantenere la coerenza, l'ICD-10 utilizza gli stessi criteri, con modifiche solo minori, ma utilizzando la soglia diagnostica riportata nel DSM per segnare un episodio depressivo lieve, con l'aggiunta di categorie soglia più elevate per episodi moderati e gravi.
La depressione fa parte dei disturbi dell'umore, insieme ad altre patologie come la mania e il disturbo bipolare. Essa può assumere la forma di un singolo episodio transitorio (si parlerà quindi di episodio depressivo) oppure di un vero e proprio disturbo (si parlerà quindi di disturbo depressivo). L'episodio o il disturbo depressivo sono a loro volta caratterizzati da una maggiore o minore gravità. Quando i sintomi sono tali da compromettere l'adattamento sociale si parlerà di disturbo depressivo maggiore, in modo da distinguerlo da depressioni minori che non hanno gravi conseguenze e spesso sono normali reazioni ad eventi della vita con risoluzione in tempi brevi.
L'episodio depressivo maggiore è caratterizzato da sintomi che durano almeno due settimane causando una compromissione significativa del funzionamento sociale, lavorativo o di altre aree importanti. Essa si manifesta attraverso una vasta serie di sintomi, variabili da paziente a paziente e generalmente presenti quasi ogni giorno. Fra i principali si segnalano:
I sintomi non sono necessariamente tutti presenti, ma per parlare di episodio depressivo maggiore è necessaria la presenza di almeno cinque dei sintomi sopra elencati. La sintomatologia può variare da paziente a paziente e in genere ha un decorso lento, insidioso e tendente ad aggravarsi nel tempo se non trattato tempestivamente.
Nella maggior parte dei casi però la depressione si configura come disturbo depressivo maggiore: nel 50-60% dei casi un episodio depressivo maggiore sarà seguito da un ulteriore episodio depressivo, portando quindi al disturbo depressivo. L'episodio depressivo non trattato ha una durata media di sei-otto mesi ed è caratterizzato, nella maggior parte dei casi, da una graduale remissione. Talvolta può permanere una sintomatologia depressiva residua: si parlerà in tal caso di remissione parziale dell'episodio.
Un paziente che sperimenta un episodio depressivo maggiore mostra un umore molto basso, che pervade tutti gli aspetti della vita, e l'incapacità di provare piacere nelle attività che in precedenza gli suscitavano godimento (anedonia). Le persone depresse possono apparire preoccupate, avere pensieri e sentimenti di inutilità, senso di colpa inappropriato o rammarico, impotenza, disperazione e odio di sé. Nei casi più gravi, possono avere sintomi di psicosi: questi comprendono deliri o, seppur meno, allucinazioni, di solito spiacevoli. Altri sintomi includono scarsa concentrazione e memoria (in particolare in quelli con caratteristiche melanconiche o psicotiche), ritiro sociale e dalle attività, riduzione del desiderio sessuale e pensieri di morte o di suicidio. L'insonnia è comune tra i depressi: nel caso tipico si sveglia molto presto e non può tornare a dormire. L'insonnia colpisce almeno l'80% delle persone depresse, anche se può essere presente anche l'ipersonnia. Alcuni farmaci antidepressivi possono causare insonnia per loro effetto psicostimolante.Un soggetto depresso può riferire più sintomi quali stanchezza, mal di testa o problemi digestivi. Secondo i criteri dell'Organizzazione Mondiale della Sanità, i disturbi fisici sono il problema più comune che si presenta nei paesi in via di sviluppo. L'appetito diminuisce spesso, con conseguente perdita di peso, meno spesso può aumentare. La famiglia e gli amici possono notare che il comportamento diventi sia agitato che letargico. Le persone anziane depresse possono avere problemi cognitivi di recente insorgenza, come ad esempio la perdita di memoria e un rallentamento più evidente dei movimenti. La depressione spesso coesiste con disturbi fisici più comuni tra gli anziani, come ictus, malattie cardiovascolari, malattia di Parkinson e broncopneumopatia cronica ostruttiva.
I bambini depressi spesso mostrano un umore irritabile piuttosto che uno stato d'animo depresso, e evidenziano sintomi che variano a seconda dell'età e della situazione: la maggior parte perde interesse per la scuola e mostra un calo nel rendimento. Essi possono essere descritti come aderenti, esigenti, dipendenti o insicuri. La diagnosi può essere ritardata o non fatta quando i sintomi vengono interpretati come sbalzi d'umore normale. La depressione può anche coesistere con la sindrome da deficit di attenzione e iperattività (ADHD), complicando così la diagnosi e il trattamento di entrambi.La depressione maggiore influenza in modo significativo l'ambito familiare di chi ne soffre, così come le sue relazioni personali, di lavoro o la vita scolastica, le abitudini del sonno e di alimentazione e la salute in generale. Il suo impatto sulla vita e sul suo benessere è stato paragonato a quello di patologie croniche come il diabete.
Nel manuale diagnostico dei disturbi mentali (DSM IV), si parla generalmente di depressione atipica facendo riferimento a quei casi di depressione che non rispettano i classici criteri diagnostici. Esistono, infatti, diverse forme di depressione: una primaria classificazione delle forme depressive è la seguente:
Depressione reattiva: depressione dovuta ad un evento scatenante come un lutto, una separazione, un fallimento, una delusione sentimentale/professionale, la perdita del lavoro, una violenza psicofisica, una truffa ecc., i cui sintomi però si dimostrano eccessivamente intensi e prolungati rispetto alla causa scatenante. Al suo interno si possono collocare i "disturbi dell'adattamento" e le "reazioni da lutto" o perdita/abbandono. La depressione reattiva è un tipo di depressione clinica che generalmente dura diversi mesi. La differenza principale tra la depressione maggiore e la depressione reattiva non è nella durata ma risiede nella causa. Quando la causa scatenante è il lutto o un divorzio, per la causa scatenante la depressione reattiva è anche nota come "depressione da separazione".
Depressione endogena: non riconducibile ad eventi scatenanti consci o semiconsci come nel caso della depressione reattiva, ma a cause genetico-biologiche o inconsce presenti nella personalità del paziente. Un altro esempio di depressione endogena è costituito dalla depressione mascherata.
Depressione psicotica: è una forma grave di depressione in cui ai sintomi depressivi si associano quelli tipici delle psicosi come ad esempio deliri.
Depressione ansiosa: è una forma in cui il disturbo dell'umore si accompagna all'ansia (ad es. attacchi di panico).
Distimia (o disturbo distimico): presenza di umore cronicamente depresso, per un periodo di almeno due anni. In questo caso i sintomi depressivi, nonostante la loro cronicità, sono meno gravi e non si perviene mai a un episodio depressivo maggiore.
Disturbo dell'adattamento con umore depresso: è conseguenza di uno o più fattori stressanti e si manifesta in genere entro tre mesi dall'inizio dell'evento con grave disagio psicologico e compromissione sociale. Solitamente eliminato il fattore di stress, tale depressione scompare entro sei mesi.
Depressione post-partum: disturbo dell'umore che colpisce il 10-20% delle donne nel periodo immediatamente successivo al parto. Nelle prime settimane dopo il parto, si preferisce parlare di baby blues, disturbo piuttosto diffuso e che non necessariamente si trasforma in depressione post-partum.
Depressione mascherata: si manifesta principalmente con sintomi cognitivi, somatici o comportamentali, a dispetto di quelli affettivi. In realtà vengono semplicemente amplificati aspetti non affettivi della depressione. Da un punto di vista diagnostico e clinico, la depressione mascherata era in voga tra il 1925 e il 1980. Oggi, nell’autorevole ICD-10 (Classificazione Statistica Internazionale delle Malattie e dei Problemi Sanitari Correlati) appare come “depressione con sintomi somatici“ mentre è assente del tutto dal Manuale Diagnostico e Statistico dei Disturbi Mentali. Si tratta di una forma di "depressione endogena" in cui disagi psicologici si riflettono sul piano fisico dando vita a una serie di sintomi psicosomatici che non comprendono i classici sintomi causati dalla depressione.
Depressione secondaria: depressione dovuta ad altre malattie psichiatriche, malattie neurologiche, organiche o a farmaci. Spesso infatti molte malattie o sindromi mostrano, in virtù dell'unità psicofisica, come primi sintomi o sintomi associati variazioni del tono dell'umore, fra le quali:
problemi psichiatrici quali disturbi d'ansia, sindrome da deficit di attenzione e iperattività, nevrastenia, sindrome da fatica cronica, sindrome da burnout, disturbo post traumatico da stress, anoressia, disturbi di personalità, schizofrenia. I sintomi d'ansia possono avere un grande impatto sul disturbo depressivo, con recupero ritardato, aumento del rischio di recidiva, disabilità più significativa e un aumento di tentativi di suicidio. Il neuroendocrinologo statunitense Robert Sapolsky sostiene allo stesso modo che il rapporto tra stress, ansia e depressione può essere misurato e dimostrato biologicamente.
disturbi neurologici (encefalopatia, ictus, trauma cranico, epilessia, sclerosi multipla, cisticercosi) e neurodegenerativi (demenze, aterosclerosi, Alzheimer, malattia di Parkinson, malattia di Huntington);
disturbi del sistema endocrino (endocrinopatie quali cretinismo, ipotiroidismo, ipertiroidismo, ipoparatiroidismo, iperparatiroidismo, deficit di testosterone o ipogonadismo, malattia di Cushing, malattia di Addison);
disturbi del metabolismo (ipoglicemia, ipovitaminosi (es. deficit di vitamina D, pellagra ecc..), alterazione degli elettroliti come l'ipocalcemia e l'ipomagnesemia, errori congeniti del metabolismo, ipocolesterolemia);
disturbi dell'apparato digerente (celiachia, colite, disbiosi, parassitosi, malattia di Crohn, malattie da malassorbimento, encefalopatia epatica);
patologie respiratorie (malattie raffreddamento (es. rinite e sinusite), broncopneumopatia cronica ostruttiva, enfisema e tubercolosi);
altre patologie: anemia, malattie veneree, lupus eritematoso sistemico, sindrome nefrosica, malattia di Wilson, malattia di Lyme, tumori, balbuzie.
derivante da cattivi stili di vita: privazione del sonno, deprivazione sensoriale, dieta ipocalorica o cattiva alimentazione, malnutrizione, stile di vita sedentario, abuso di alcol e fumo, intossicazione da metalli pesanti, uso di alcuni fitofarmaci.Infine, fra gli altri disturbi dell'umore che includono sintomi depressivi, si possono citare la disforia (un'alterazione dell'umore con caratteristiche depressive contrassegnate da agitazione e irritabilità) e i disturbi bipolari, ossia quelle patologie dove vi è alternanza di episodi depressivi maggiori o minori con episodi maniacali o ipomaniacali.
La depressione maggiore è spesso presente nella dipendenza dal cibo (nota in inglese come food addiction).
Si riscontra un aumento dei tassi di abuso di alcool e di assunzione di altre droghe e in particolare è più frequente la dipendenza.
Il dolore è presente nel 65% dei pazienti depressi, infatti un gran numero di pazienti con dolore cronico soffre di depressione: la diagnosi è spesso ritardata o non viene formulata, e completamente fraintesa.
La depressione si associa ad un aumento del rischio di 1,5 a 2 volte di malattie cardiovascolari, poiché tali pazienti spesso fumano, sono obesi e meno propensi a seguire le modifiche dello stile di vita raccomandate.
I pazienti colpiti da ictus soffrono di problemi depressivi in percentuali variabili dal 25 al 50%, ciò si riscontra in particolare in giovani adulti e nelle donne. Il trattamento precoce della depressione post-ictus potrà influire in modo positivo sul recupero del paziente dall'evento neurologico.
Come già detto vi è una forte correlazione tra la malattia di Parkinson e la depressione: in uno studio, seppur limitato, effettuato su 122 pazienti parkinsoniani si è rilevato che oltre il 50% di loro rientravano nei criteri di disturbo depressivo maggiore secondo il DSM-IV; i pazienti presentavano i sintomi di anedonia, apatia e negatività. Vi è indicazione, in questi casi, al trattamento sia farmacologico che psicoterapico.
Dal punto di vista epidemiologico la depressione è la prima causa di disfunzionalità nei soggetti tra i 14 e i 44 anni di età, precedendo patologie quali le malattie cardiovascolari e le neoplasie.
La depressione e la distimia sono maggiormente presenti nelle donne in un rapporto di due a uno rispetto agli uomini, ma solo dopo l'età puberale.Il tasso di prevalenza del disturbo depressivo maggiore in età prescolare è attorno allo 0,3%; valore che tende a salire con l'età, arrivando al 2-3% in età scolare e al 6-8% in età adolescenziale. Secondo il DSM IV la prevalenza del disturbo depressivo maggiore in età adulta è del 10-25% nelle donne e del 5-12% negli uomini, mentre quella del disturbo distimico è nel complesso del 6%.
La probabilità di avere un episodio depressivo maggiore entro i 70 anni è del 27% negli uomini e del 45% nelle donne: cifre che dimostrano in modo chiaro l'ampia diffusione di questa patologia. Peraltro sin dal 1940, nei paesi industrializzati, vi è un trend all'aumento della prevalenza di tale disturbo e un abbassarsi dell'età media d'insorgenza.Molti studi dimostrano anche una continuità della depressione lungo l'intero arco di vita, infatti circa l'80% dei bambini con disturbo depressivo tende a presentare la stessa patologia anche in età adulta, oltre al fatto che un disturbo depressivo precoce possa rappresentare un fattore di rischio per la comparsa di patologie come il disturbo bipolare o l'abuso di sostanze.
Secondo l'Organizzazione mondiale della sanità (WHO, in inglese World Health Organization ovvero WHO) la depressione colpisce 322 milioni di persone nel mondo e, quindi, è un'importante causa di disabilità planetaria, con un aumento del 18% di depressi stimato tra il 2005 e il 2015. Si tratta di una patologia mentale in crescita che, secondo il WHO, è attualmente sottostimata. Anche per questo l'ONU ha deciso di dedicare a questa patologia mentale una Giornata mondiale della salute. Inoltre, bisogna tenere conto del fatto che la depressione può avere delle complicanze (ad esempio una scarsa aderenza alle terapie prescritte dai medici specialisti) che, a loro volta, possono peggiorare la sindrome depressiva. Esiste, comunque, un test internazionale articolato in nove domande PHQ-9 che consente di fare una prima diagnosi di depressione.
Secondo ricerche epidemiologiche recenti, l'incidenza di stati depressivi è correlata anche con l'eventuale presenza di allergie alimentari o intolleranze come la celiachia.La depressione maggiore è attualmente la principale causa di malattia in Nord America e in altri paesi ad alto reddito e la quarta causa di disabilità in tutto il mondo. Nel 2030, l'Organizzazione Mondiale della Sanità, prevede che possa essere la seconda causa di malattia in tutto il mondo dopo l'HIV.In Italia, la depressione colpisce, secondo uno studio condotto dalla AIFA (Agenzia Italiana del Farmaco), circa undici milioni di persone, che quotidianamente assumono farmaci contro tale patologia.
La percentuale di italiani che soffrono di depressione arriverebbe, dunque, quasi al 20 per cento della popolazione, con una incidenza di quattro volte la media europea.
Le cause che portano alla depressione sono ancora oggetto di studio. Inizialmente vi erano due correnti di pensiero, una che attribuiva maggiore importanza alle cause biologiche e genetiche, l'altra a quelle ambientali e psicologiche. Oggi i dati disponibili suggeriscono che la depressione sia una combinazione di tutti questi fattori.
Gli studi sui gemelli monozigoti e dizigoti e sui soggetti adottati hanno dimostrato una certa ereditabilità dei disturbi depressivi, anche se in modo meno consistente rispetto al disturbo bipolare. Il tasso di ereditabilità per i sintomi depressivi si attesta attorno al 76%. La depressione, come molte altre malattie psichiatriche, non segue un modello di trasmissione diretta, bensì un modello dove sono coinvolti più geni. L'ereditarietà è comunque meno probabile per le forme di depressione lievi, mentre sembra incidere più fortemente nelle depressioni ad esordio precoce: il 70% dei bambini depressi hanno, infatti, almeno un genitore che presenta un disturbo dell'umore.Questo dato può essere secondario al fatto che un genitore depresso instaura una relazione sfavorevole con il proprio figlio, già geneticamente vulnerabile, il che aumenta la probabilità per il piccolo di sviluppare un disturbo dell'umore.Uno studio pubblicato su Biological Psychiatry nel 2013 dimostra che la stabilizzazione clinica viene raggiunta solo da un terzo dei pazienti trattati. Gli esperti dell'Istituto di Psichiatria del King's College di Londra, hanno analizzato campioni di DNA provenienti da 2.799 soggetti in terapia con antidepressivi per il trattamento del disordine depressivo maggiore, evidenziando che il 42% delle differenze individuali nella risposta ai farmaci erano dovuti a un tratto complesso con sostanziale contributo di un gran numero di comuni varianti genetiche, ognuna capace di produrre un piccolo effetto.
Dei circa 30 neurotrasmettitori che sono stati identificati, i ricercatori ne hanno correlati 3 tra la loro funzione e lo sviluppo della depressione. Questi sono la serotonina, la noradrenalina e la dopamina. Gli antidepressivi influenzano il bilancio complessivo di questi tre neurotrasmettitori all'interno delle strutture del cervello che regolano le emozioni, le reazioni allo stress, il sonno, l'appetito e la sessualità.
Una delle prime indicazioni che la depressione avesse anche delle basi biologiche si ebbe negli anni cinquanta. Durante quel periodo venne introdotto un farmaco, la reserpina, utilizzato per controllare la pressione sanguigna, che però aveva ingenti effetti collaterali, tra cui l'insorgenza di una depressione nel 20% dei pazienti. Tale farmaco diminuiva la quantità di due neurotrasmettitori appartenenti alla famiglia delle monoammine: la serotonina e la noradrenalina. In seguito fu scoperto che un altro farmaco, utilizzato per curare la tubercolosi (l'isoniazide), provocava un miglioramento dell'umore. Questo farmaco, al contrario della reserpina, inibiva la monoaminossidasi, cioè quell'enzima che elimina la noradrenalina e la serotonina, provocando cioè un aumento di tali neurotrasmettitori. Divenne chiaro come la depressione, e l'umore in generale, fossero legati ai livelli dei neurotrasmettitori monoaminici. Nacque così l'idea, definita ipotesi monoaminica dei disturbi dell'umore o ipotesi delle ammine biogene, che la depressione fosse una conseguenza di uno squilibrio di alcuni neurotrasmettitori.
Questa si dimostrò una spiegazione ancora troppo semplicistica e, infatti, non è tuttora possibile stabilire una relazione diretta tra umore e uno specifico neurotrasmettitore.
Altri fattori neurobiologici rivestono un ruolo fondamentale nell'eziologia dei disturbi dell'umore e di particolare importanza risulta essere l'asse ipotalamo-ipofisi-surrene, cioè l'asse ormonale che mette in comunicazione le strutture limbiche, l'ipotalamo, e l'ipofisi, con il surrene. Questo asse regola la risposta a lungo termine allo stress, inducendo il surrene al rilascio di ormoni glucocorticoidi, in particolare il cortisolo. Nei pazienti depressi si è riscontrata una iperattività dell'asse ipotalamo-ipofisi-surrene e elevati dosi di cortisolo nel sangue, che provocano effetti dannosi per tutto l'organismo, tra cui: insonnia, diminuzione dell'appetito, diabete mellito, osteoporosi, diminuzione dell'interesse sessuale, aumento dell'espressione comportamentale dell'ansia, immunosoppressione, danni a vasi cerebrali e cardiaci.
I vari studi effettuati hanno infatti confermato che eventi stressanti e prolungati, sono in grado di ridurre il tasso di alcuni neurotrasmettitori come la serotonina e la noradrenalina e di iperattivare l'asse ipotalamo-ipofisi-surrene con conseguente aumento del cortisolo nel sangue. Questo però è evidente soprattutto in soggetti adulti, mentre nei bambini tale associazione non è confermata, considerato che nei bambini depressi il livello di cortisolo nel sangue sembra essere nella norma.
La minor o maggior risposta allo stress da parte dell'asse ipotalamo-ipofisi-surrene in un individuo sarebbe dovuta a influenze genetiche ed ambientali. In questo meccanismo sembra inoltre essere coinvolta anche la plasticità neuronale.
Secondo questo modello teorico-sperimentale, detta ipotesi della diatesi da stress, la depressione apparirebbe come un'incapacità dell'encefalo e del sistema endocrino di reagire di fronte a un cambiamento di vita o più in generale ad una qualsiasi fonte di stress oltre i limiti di tolleranza tipici del soggetto: i disturbi dell'umore (così come altri disturbi mentali) avrebbero dunque una causa prima su base biologica (ad es. ipersensibilità) e ereditaria con i geni che ci predisporrebbero quindi a questo tipo di malattia a sua volta innescata, sui tali soggetti predisposti, da cause scatenanti o concause di tipo ambientale e psicologico-traumatiche, percepite dal soggetto come eventi stressogeni, cioè sotto forma di una risposta prolungata di disadattamento dell'individuo alla causa scatenante.È quindi chiaro come la depressione sia una malattia complessa, dovuta a più cause e legata a una complessa rete di sistemi neurali. Ulteriori studi hanno evidenziato una compromissione metabolica che include la corteccia paralimbica prefrontale orbitofrontale, il giro cingolato anteriore e la corteccia temporale anteriore, i gangli della base, l'amigdala e il talamo. L'utilizzo di tecniche di neuroimaging ha inoltre rivelato una riduzione della grandezza dei lobi frontali e dei lobi temporali. Quindi non solo modificazioni dei sistemi neurochimici, ma anche di quelli neuroanatomici. Il fatto che la depressione influisca anche sulla struttura fisica del cervello, è da tenere in forte considerazione, poiché una grave depressione che non venga curata può provocare alterazioni fisiche non reversibili all'encefalo.
Recenti studi indicano inoltre la possibilità, ancora da confermare, che la depressione maggiore possa essere causata da un'infiammazione del cervello o da una malattia autoimmune
Alcuni studiosi vedono la depressione strettamente collegata a fattori interni di tipo psicologico. Si tratta di correnti psicoanalitiche, dove la causa della depressione è solitamente da ricercarsi in fattori inconsci ovvero nelle relazioni e reazioni individuali del soggetto con l'ambiente di vita e di crescita (per esempio l'educazione familiare e le relazioni interpersonali in famiglia, a scuola e sul lavoro).
La depressione endogena è spiegata, dal punto di vista psicodinamico, come il risultato di una mancata elaborazione di vissuti emotivi profondi, verosimilmente traumatici, dolorosi o spiacevoli, depositatesi nell'inconscio a causa di processi difensivi come ad esempio la rimozione; o anche, secondo altri, con la persistenza strutturata nel tempo di un Super-io persecutorio che dà origine a conflitti psichici inconsci. In questi casi la teoria psicodinamica indica nella risoluzione del conflitto o nella rimozione attraverso prese di coscienza e successive elaborazioni, la strada verso la guarigione della componente psicologica del disturbo passando attraverso una ristrutturazione della personalità.Tra i fattori psicologici figurano anche i cambiamenti di vita, le fasi di crescita e maturazione dell'individuo legati ai normali processi di invecchiamento e a sopraggiunti nuovi ruoli sociali o responsabilità (lavoro, famiglia, figli, nipoti) con abbandono di vecchi stili di vita, tanto che alcuni psicologi e psicoterapeuti si spingono ad affermare che la depressione, se opportunamente trattata, si tratterebbe di una fase di crisi individuale e interiore da vedere come un'opportunità per la ristrutturazione della personalità e crescita interiore con nascita di un nuovo modo di vedere e vivere la vita. In tali ambiti anche la depressione secondaria da cause organiche è spesso spiegata attraverso il ricorso a modelli psicosomatici.
Nel 1945, René Árpád Spitz (uno psicanalista statunitense di origine ungherese) evidenziò una forma di depressione nei bambini orfani, precocemente ospedalizzati, che chiamò "depressione anaclitica" (dal greco stendersi, appoggiarsi sopra). Secondo le osservazioni di Spitz, la sindrome segue invariabilmente una sequela tipica di fasi:
primo mese: fase di protesta, in questo primo periodo il bambino appare angosciato, piange frequentemente e ricerca il contatto con la madre o con la precedente figura di maternage;
secondo mese: fase di disperazione, il pianto diventa più concitato ed è accompagnato da grida e rifiuto del cibo, con conseguente calo ponderale;
terzo mese: fase del rifiuto, il bambino sembra perdere interesse per le persone e l'ambiente che lo circonda, rimane sempre più tempo disteso a letto o rannicchiato in posizione fetale;
dal terzo mese in poi: fase del distacco, il bambino appare triste e distaccato dall'ambiente circostante, il viso è inespressivo e senza pianto.Se la situazione di separazione si protrae ulteriormente, il bambino acquisirà una forma sempre più marcata di disturbo depressivo, al contrario se almeno entro il quinto-sesto mese vi fosse una ricongiunzione con una figura stabile di accudimento, si potrà sperare in una ripresa fisica con una riacquisizione del contatto con l'ambiente circostante.
Un ruolo importante sulla sfera psichica dell'individuo sembra essere svolto da fattori ambientali e sociali anche se non vi sono prove che l'ambiente degradato possa essere un fattore di rischio, così come uno status socio-economico elevato e l'abitare in un quartiere di buon livello possa considerarsi un fattore protettivo.. Si è dimostrato che l'abuso e l'abbandono durante l'infanzia sono fattori di forte rischio per lo sviluppo di disturbi dell'umore perché lo stress ripetuto influenza l'asse ipotalamo-ipofisi-surrene: problemi nel contesto familiare, come reiterati conflitti familiari, genitori sofferenti di depressione, grave conflitto coniugale o divorzio, un lutto sono fattori di rischio aggiuntivi. Anche problemi generali di vita particolarmente duri come povertà, disoccupazione e isolamento sociale sono noti per essere associati ad un aumento del rischio per problemi di salute mentale, tra cui la depressione. Anche l'omosessualità e le parafilie sono state inserite tra le cause psicologiche della depressione. Come fattori sociali quali il mobbing lavorativo e il bullismo a scuola.
Nell'età adulta, eventi particolarmente stressanti sono spesso associati a episodi depressivi maggiori. In questo contesto, eventi connessi al rifiuto sociale e al mobbing, sembrano essere particolarmente legati alla depressione. Condizioni spiacevoli sul posto di lavoro, lavori particolarmente impegnativi con poco spazio per il processo decisionale, sono associati con la depressione, anche se i molti fattori esistenti rendono difficile la conferma del nesso causale. La depressione può essere infatti l'esito finale di un processo di esaurimento nervoso e fisico (neurastenia) se collegato a intenso e prolungato stress lavorativo (sindrome da burnout). Tuttavia, nonostante gli eventi stressanti siano fattori importanti per la depressione, essi non sono gli unici, infatti è necessario tener conto che soltanto alcuni individui reagiscono sviluppando depressione, a differenza di altri, se sottoposti agli stessi eventi stressanti. Fattori di rischio aggiuntivi sembrano essere anche i cattivi stili di vita tra cui obesità e sedentarietà. La depressione è tipica in pazienti che hanno sperimentato privazione del sonno, poiché un cattivo riposo notturno si associato a bassi livelli di serotonina. Altri modelli interpretativi individuano come cause elementi di ordine sociale, culturale e ambientale quali perdita di valori fondamentali, trasformazione di modelli culturali, tendenza eccessiva all'individualismo e alla competizione a scapito delle componenti affettive, relazionali e ludiche.
In virtù di quanto detto il modello eziologico più evoluto tende ora a considerare il disturbo depressivo come causato da più fattori (multifattorialità): genetici, biologici, ambientali e psicologici. In sostanza fattori ambientali e psicologici si innestano spesso su un substrato genetico-biologico che predispone la persona alla malattia dove i fattori ambientali e psicologici fungono da fattori scatenanti nel tempo e/o come feedback amplificatori.
Una diagnosi può essere effettuata da un medico di medicina generale adeguatamente formato, o da uno psichiatra o psicologo, valutando le condizioni attuali, la storia clinica, i sintomi e la storia familiare. L'obiettivo generale è quello di avere una anamnesi accurata dei fattori biologici, psicologici e sociali rilevanti che possono influire sull'umore dell'individuo. Il valutatore dovrà accertare le modalità della persona per regolare il suo umore, come il ricorrere ad alcool e/o droghe. La valutazione comprende anche un esame dello stato mentale, che rifletta lo stato d'animo attuale della persona e del suo contenuto di pensiero, in particolare la presenza di temi di disperazione o pessimismo, di autolesionismo o ideazioni suicidarie e l'assenza di pensieri positivi o piani per il futuro.I servizi specialisti di salute mentale sono rari nelle zone rurali pertanto la diagnosi e la gestione è affidata in gran parte ai medici di medicina generale. Questo problema è ancora più evidente nei paesi in via di sviluppo. Il solo punteggio su una scala di valutazione non è sufficiente per diagnosticare la depressione secondo i criteri del DSM o dell'ICD, ma fornisce un'indicazione della gravità dei sintomi per un periodo di tempo, quindi un soggetto che raggiunga un alto score dovrà essere valutato in maniera più approfondita per accertare una diagnosi di disturbo depressivo. Diverse scale di valutazione vengono utilizzate per questo scopo. Programmi di screening sono stati proposti per migliorare la rilevazione della depressione, ma non vi è prova che essi siano efficaci o possano influire positivamente sul successivo trattamento o sul risultato finale.
I medici di medicina generale e altri medici non psichiatri possono incontrare difficoltà a diagnosticare la depressione, anche perché sono riconoscono e trattano più i sintomi fisici e la depressione può causarne una quantità discreta (psicosomatica): i non-psichiatri risulta che non riescano ad individuare circa i due terzi dei casi.
Prima di formulare una diagnosi di disturbo depressivo maggiore, bisognerà escludere le altre cause dei sintomi con esami di laboratorio: questi comprendono esami del sangue per la di misura dei valori di TSH e tiroxina per escludere l'ipotiroidismo e l'ipertiroidismo, livelli di elettroliti e di calcio sierico per escludere un disturbo del metabolismo, livelli di cortisolo plasmatico per escludere la malattia di Cushing e malattia di Addison unite a controlli specifici aggiuntivi. Un emocromo completo, compreso di VES per escludere la presenza di una infezione sistemica o di una malattia cronica. Le reazioni avverse ai farmaci o gli effetti dell'abuso di alcol, devono essere escluse. I livelli di testosterone possono essere valutati per diagnosticare l'ipogonadismo, una causa della depressione negli uomini.
Deficit cognitivi appaiono nelle persone anziane depresse, ma possono anche essere indicativi di un'insorgenza di una demenza, come la malattia di Alzheimer. Test cognitivi e di imaging del cervello possono aiutare a distinguere la depressione dalla demenza. La tomografia computerizzata può escludere la patologia cerebrale nei soggetti con psicosi. Non vi sono prove biologiche che confermano la depressione maggiore. In generale, le indagini non si ripetono per un episodio successivo a meno che non vi si una indicazione medica.
Biomarcatori per la depressione sono stati individuati al fine di tentare di fornire un metodo oggettivo per la diagnosi. Vi sono diversi potenziali biomarcatori, tra cui il Brain-Derived Neurotrophic Factor e varie tecniche di risonanza magnetica funzionale (fMRI). Uno studio ha messo a punto un modello di albero decisionale da seguire con una serie di acquisizioni fMRI durante varie attività. Nei soggetti, gli autori di questo studio, sono stati in grado di ottenere una sensibilità dell'80%. Tuttavia, vi è la necessità di molti ulteriori studi, prima che questi test possano essere utilizzati nella pratica clinica.
I criteri più utilizzati per la diagnosi della condizione di depressione si trovano nella quinta edizione riveduta del Manuale Diagnostico e Statistico dei Disturbi Mentali (DSM-5) edito dall'American Psychiatric Association e nella Classificazione ICD dell'Organizzazione Mondiale della Sanità, che utilizza il nome di episodio depressivo per un singolo episodio e disturbi depressivi ricorrenti per episodi ripetuti. Quest'ultimo sistema è in genere utilizzato nei paesi europei, mentre il primo è più popolare negli Stati Uniti e in altre nazioni non europee.Sia il DSM-IV-TR che l'ICD-10, descrivono i principali sintomi depressivi. L'ICD-10 definisce tre sintomi depressivi tipici: l'umore depresso, l'anedonia e perdita di interessi, due dei quali dovrebbero essere presenti per formulare una diagnosi di disturbo depressivo. Secondo il DSM-IV-TR, vi sono due principali sintomi depressivi: l'umore depresso e l'anedonia. Almeno uno di questi deve essere presente per fare una diagnosi di episodio depressivo maggiore.
Un episodio depressivo maggiore è caratterizzato dalla presenza di uno stato d'animo gravemente depresso che persiste per almeno due settimane. Gli episodi possono essere isolati o ricorrenti e sono classificati come lievi (pochi sintomi al di sopra di criteri minimi), moderati o gravi (forte impatto sulla vita sociale e lavorativa). Un episodio con caratteristiche psicotiche - comunemente indicato come depressione psicotica - viene automaticamente classificato come grave. Se il paziente ha avuto un episodio maniacale o di umore marcatamente elevato, potrebbe invece essere formulata una diagnosi di disturbo bipolare. La depressione senza episodi maniacali è a volte indicata come unipolare, perché il paziente rimane in un unico stato emotivo o "polo".DSM-IV-TR esclude i casi in cui i sintomi siano il risultato di un lutto, anche se è possibile che tale evento possa evolversi in un episodio depressivo. I criteri sono stati, tuttavia, criticati poiché non tengono conto di eventuali altri aspetti del contesto personale e sociale in cui la depressione si può verificare. Inoltre, alcuni studi hanno criticato i criteri del DSM-IV che escludono una serie di diagnosi correlate, ivi incluse la distimia, che comporta un disturbo dell'umore cronico ma più mite, la depressione ricorrente breve, composta da brevi episodi depressivi, il disturbo depressivo minore, per cui solo alcuni dei sintomi della depressione maggiore sono presenti, e il disturbo dell'adattamento con umore depresso, che denota l'umore basso risultante da una reazione psicologica ad un evento stressante o identificabile.
Il DSM-IV-TR riconosce cinque ulteriori sottotipi di disturbo depressivo maggiore, chiamati specifiers, essi prendono atto della gravità, della lunghezza e della presenza di manifestazioni psicotiche:
La depressione melanconica è caratterizzata da una perdita di piacere in tutte o quasi tutte le attività, una mancata reattività agli stimoli piacevoli, un umore depresso più pronunciato di quello del dolore o perdita, un peggioramento dei sintomi nelle ore del mattino, di prima mattina di veglia, ritardo psicomotorio, perdita di peso eccessivo (da non confondere con anoressia nervosa), o di colpa eccessiva.
La depressione atipica è caratterizzata da reattività dell'umore (anedonia paradossale) e positività, significativo aumento di peso o aumento dell'appetito, sonno eccessivo o sonnolenza (ipersonnia), una sensazione di pesantezza agli arti conosciute come "paralisi di piombo" e significativa riduzione di valore sociale, come conseguenza di ipersensibilità al rifiuto interpersonale percepito.
La depressione catatonica è una forma rara e grave di depressione maggiore che coinvolge disturbi del comportamento motorio e altri sintomi. L'individuo appare muto e quasi soporoso, rimane immobile o mostra movimenti senza uno scopo o addirittura bizzarri. Sintomi catatonici si verificano anche nella schizofrenia o durante gli episodi maniacali o possono essere causati da sindrome neurolettica maligna.
Disturbi della depressione post-partum o associati con il puerperio, non classificati altrove. Ci si riferisce alla intensa depressione prolungata e talvolta invalidante, vissuta dalle donne dopo il parto. La depressione post-partum ha un tasso di incidenza del 10-15% tra le neo mamme. Il DSM-IV stabilisce che, al fine di qualificarla come depressione post-partum, l'esordio deve verificarsi entro un mese dal parto. È stato determinato che la depressione post-partum possa durare fino a tre mesi.
Disturbo affettivo stagionale (SAD) è una forma di depressione in cui gli episodi depressivi si acutizzano in autunno o in inverno per poi risolversi in primavera. La diagnosi viene fatta se almeno due episodi si sono verificati nei mesi freddi, con nessuno in altri momenti, per un periodo di due o più anni.Secondo il più recente DSM 5, pubblicato nel maggio del 2013, alcune "categorie" classificative della depressione sono state modificate, tra queste è stata inserita la categoria diagnostica di disregolazione del temperamento con disforia (temper dysregulation with dysphoria, TDD), all'interno della sezione dei Disturbi dell'umore.
Diverse sono, anche in questa ultima edizione, le prese di posizione contro il manuale poiché è ritenuto inadatto a inquadrare la "complessità" della psiche umana e le sue manifestazioni patologiche nelle molteplici presentazioni cliniche manifeste agli occhi del medico. In particolare rispetto al disturbo depressivo è stata criticata la possibilità, nuova, di inquadrare la categoria Lutto a rischio già dopo due settimane, mentre precedentemente la diagnosi veniva posta non prima che fossero trascorsi 2 mesi dall'evento luttuoso. La eccessiva medicalizzazione di un evento luttuoso, che viene di solito elaborato nel giro di qualche mese, è data da un approccio "aggressivo" verso un riconoscimento precoce del disturbo.Recentemente in Gran Bretagna è stato evidenziato che nell'anno seguente al lutto un anziano su cinque riceve una prescrizione di psicofarmaci: tale fatto indica, specialmente da parte dei medici di famiglia, la sovrastima della sintomatologia e l'eccesso di diagnosi di depressione, per contro va posta molta attenzione alla diagnosi iniziale, per non incorrere in problematiche legate al rischio di suicidio talvolta connesso al disturbo.
Per identificare un disturbo depressivo maggiore, come diagnosi più probabile, devono essere considerate altre possibili patologie, tra cui la distimia, il disturbo dell'adattamento con umore depresso o il disturbo bipolare. La distimia è una malattia cronica, in cui vi sono disturbi dell'umore più miti, ma che si presentano quasi ogni giorno in un arco di almeno due anni. I sintomi non sono così gravi come quelli della depressione maggiore, anche se le persone con distimia sono vulnerabili a episodi secondari di depressione maggiore (ciò a volte viene indicato come depressione doppia). Il disturbo dell'adattamento con umore depresso, è un disturbo dell'umore che appare come una risposta psicologica ad un evento stressante o identificabile, in cui i sintomi emotivi o comportamentali risultanti sono significativi, ma che non soddisfano i criteri per la definizione di un episodio depressivo maggiore. Il disturbo bipolare, conosciuto anche come malattia maniaco-depressiva, è una condizione in cui le fasi depressive si alternano a periodi di mania o ipomania.Altre malattie devono essere escluse prima di diagnosi di disturbo depressivo maggiore. Esse comprendono depressioni dovute a malattia fisica, l'assunzione di particolari farmaci e l'abuso di sostanze. La depressione a causa di malattia fisica viene diagnosticata come un disturbo dell'umore dovuto ad una condizione medica. Questa condizione viene determinata sulla base della storia, dei test di laboratorio o da una visita medica. Quando la depressione è causata dall'abuso di una sostanza, da un farmaco, o dall'esposizione ad una tossina, viene diagnosticata disturbo dell'umore indotto da sostanze.
Trattandosi di una malattia anche molto complessa con molto sfaccetture, che può avere origine da una o più cause possibili a volte combinate tra loro (biologiche-psicologiche-organiche) (multifattorialità) spesso può essere utile un test completo (check up completo) a livello fisico per escludere varie patologie organiche che possono esserne causa ed indirizzare così il paziente verso la migliore terapia psichiatrica-psicologica per il particolare tipo di disturbo.
I tre più comuni trattamenti per la depressione sono la psicoterapia, la somministrazione di farmaci e la terapia elettroconvulsivante. Negli ultimi anni, nuove tecniche di stimolazione cerebrale (come la stimolazione cerebrale profonda, o la stimolazione magnetica transcranica) sono state sperimentate con vari gradi di successo e, in alcuni casi, entrate nella pratica clinica.La psicoterapia è il trattamento di prima scelta per le persone sotto i 18 anni (o secondo altri enti come il NICE britannico anche in tutte le altre fasce di età), mentre la terapia elettroconvulsivante è utilizzata solo come ultima risorsa. La cura è di solito ambulatoriale, mentre il ricovero viene considerato solo se vi è un rischio significativo per sé stessi o per gli altri.
Le opzioni terapeutiche sono molto più limitate nei paesi in via di sviluppo, dove l'accesso ai trattamenti è spesso difficile. La depressione viene vista come un fenomeno del mondo sviluppato, nonostante vi siano prove del contrario, e non come una condizione intrinsecamente pericolosa per la vita. Per la gestione della depressione lieve è raccomandato l'esercizio fisico, ma non nella maggior parte dei casi di disturbo depressivo maggiore.
I farmaci antidepressivi  sono una eterogenea classe di composti psicoattivi che andando a modificare la quantità di neurotrasmettitori nel cervello o interagendo con precisi target neurotrasmettitoriali (come i recettori simpatici) inducono degli adattamenti della funzionalità cerebrale che generano gli effetti antidepressivi. La loro efficacia è tuttavia trascurabile nei soggetti che presentano depressione lieve o moderata, ma significativa nei pazienti con malattia più severa.Il numero di farmaci antidepressivi attualmente in commercio o in sperimentazione, è elevato: ciò riflette la notevole soggettività nella risposta terapeutica e tollerabilità ai vari farmaci, fatto testimoniato anche dalla non infrequente necessità di provare o combinare diversi farmaci prima di ottenere una risposta soddisfacente.
A tale proposito, una recente metanalisi, anche se ciò succede per la maggior parte dei farmaci, pone in evidenza l'ipotesi che le risposte individuali ai farmaci antidepressivi siano debolmente correlate alle variazioni genetiche degli individui che li assumono.La questione dell’efficacia degli antidepressivi nel trattamento della depressione maggiore è ancora aperta ed ha generato, nel corso degli anni, numerosi dibattiti a livello scientifico. Accade spesso infatti che il miglioramento dell’umore del paziente dovuto al farmaco sia difficilmente distinguibile da quello indotto da un composto inattivo usato a titolo di confronto (placebo), ciò risulta particolarmente vero nel caso di malattia non grave e nei soggetti giovani: la maggior parte di queste conclusioni sono state tratte però da studi effettuati quasi esclusivamente sui farmaci antidepressivi attualmente più diffusi e studiati come gli SSRI, altri farmaci su cui dovranno essere condotti studi più approfonditi potrebbero perciò colmare questa lacuna di efficacia. A titolo di esempio, in una revisione di studi è riportato che Fluoxetina (un SSRI) e Venlafaxina (un SNRI) determinano una diminuzione media del punteggio della scala Hamilton (un test utilizzato per determinare i sintomi depressivi) di 11,8 punti mentre il placebo determina una riduzione media di 9,6 punti.Nei bambini e negli adolescenti un'indagine della Cochrane del 2012 non mostra superiorità della "efficacia relativa" della psicoterapia sulla terapia farmacologica o di una combinazione delle due. È stata perciò posta la questione dell'utilità di introdurre un trattamento farmacologico, che comporta effetti collaterali, in questa classe di soggetti.
Nella popolazione anziana i benefici nella terapia non sono chiari e non si possono fare raccomandazioni nel suggerire questo tipo di trattamenti, tali dati sono confermati una metanalisi del 2012 condotta, dal Dipartimento di Psichiatria dell'Università di Oxford nel Regno Unito su sette studi che hanno incluso un totale di 803 soggetti.Ancora una volta, difficilmente questi ampi studi coinvolgono tutte le molecole antidepressive ad oggi in commercio, concentrandosi infatti essenzialmente su quelle più prescritte. Tali conclusioni non possono perciò essere generalizzate a tutti i farmaci.
Ricercatori del Dipartimento di Psichiatria del Massachusetts General Hospital, Harvard Medical School di Boston USA suggeriscono che:
Altri riscontri a questa tesi vengono riportati in uno studio sulla paroxetina e sulla imipramina.
Nei casi di depressione maggiore cronica la terapia farmacologica ha un lieve trend positivo rispetto alla psicoterapia; tuttavia nelle terapie a breve termine, in individui con forme meno gravi, il trattamento farmacologico viene abbandonato a favore delle terapie psicologiche, probabilmente a causa degli effetti collaterali dei farmaci.Una risposta positiva alla prima somministrazione di antidepressivi varia dal 50 al 75%: il trattamento viene di solito raccomandato per 16-20 settimane dopo la remissione, per ridurre al minimo il rischio di recidiva, e talvolta può essere consigliato anche per un anno. In caso di depressione cronica può essere necessario prescrivere farmaci a tempo indeterminato al fine di evitare ricadute.
I termini "depressione refrattaria" e "depressione resistente al trattamento" vengono utilizzati per descrivere i casi che non rispondono ad adeguati cicli con associazione di almeno due antidepressivi: solo circa il 35% dei pazienti non rispondono bene al trattamento medico.
Gli antidepressivi triciclici sono stati i primi ad essere usati, a partire dagli anni cinquanta e hanno mostrato chiaramente la loro efficacia: essi vanno ad influire sui livelli di serotonina e noradrenalina e hanno un'attività anti-colinergica.
Gli inibitori della monoamino ossidasi, l'altra categoria di antidepressivi, i cosiddetti "anti-MAO" (o I-MAO), agiscono come inibitori della monoaminossidasi, enzima che metabolizza serotonina e catecolamine. Gli I-MAO comportano pertanto un aumento della concentrazione di questi neurotrasmettitori nel sistema nervoso centrale.
Vanno sotto questa definizione tutte quelle molecole sviluppate successivamente agli antidepressivi di prima generazione. I più diffusi sono gli SSRI che in quanto tali vengono a volte considerati una classe a sé stante e non raccolti tra gli antidepressivi di seconda generazione.
All’interno di questa classe vengono raggruppati anche i cosiddetti antidepressivi atipici, così chiamati perché vanno ad interagire con target e biologici su cui generalmente non agiscono gli altri farmaci e che possono perciò rappresentare una valida alternativa per quei pazienti che mostrano una risposta insufficiente o effetti collaterali intollerabili ai trattamenti di prima linea.
Gli inibitori selettivi della ricaptazione della serotonina (SSRI) vengono prescritti frequentemente per la loro tollerabilità e sono meno tossici in caso di sovradosaggio. Nonostante ciò quasi il 50% di casi trattati deve passare ad altro farmaco a causa una risposta insoddisfacente.
In questi casi si può optare o per il passaggio o per l’associazione di un altro farmaco,  generalmente un altro antidepressivo, come il bupropione. o venlafaxina (quest’ultima nel Regno Unito non è raccomandata come trattamento di prima scelta per via di alcuni effetti indesiderati ed è specificatamente sconsigliata nei bambini e negli adolescenti). Numerose sono le associazioni anche con altri farmaci, non necessariamente antidepressivi o altri psicofarmaci, sperimentate con successo.
Per la depressione adolescenziale, la fluoxetina e l'escitalopram sono i farmaci più usati: in effetti gli antidepressivi non si sono mai dimostrati indicati nei bambini, né nei pazienti con depressione complicata da demenza.
Per i bambini e soggetti compresi tra i 18 e i 24 anni, in terapia con SSRI, sembra esserci un rischio maggiore di ideazione e comportamenti suicidari. Non è certo che ciò si presenti anche negli adulti. Dal 2005 in paesi quali gli Stati Uniti o la Gran Bretagna, i rispettivi ministeri della salute hanno imposto ai produttori farmaceutici di esporre in grande evidenza ("black box warning") avvisi circa la possibilità di questi rischi. Avvisi cautelativi simili sono stati attuati anche dal ministero giapponese della sanità.
Molto importante a fini farmacologici è il sinergismo di potenziamento: due farmaci agiscono su recettori diversi, ma l'effetto che si ottiene è superiore alla somma degli effetti dei due farmaci presi singolarmente. Questo fenomeno può portare alla riduzione della dose di somministrazione dei singoli preparati con spesso anche una riduzione degli effetti collaterali. In pazienti che necessitano delle associazioni fra composti diversi, il potenziamento farmacologico è un'arma in più a disposizione dello specialista. Di seguito verranno elencati farmaci spesso usati in combinazioni con gli antidepressivi: 
I neurolettici sono utilizzati come azione sedativa del sistema nervoso centrale controllando i pensieri opprimenti/ossessivi (tra cui angoscia e deliri) che si accompagnano al disturbo dell'umore, causandolo o alimentandolo.
L'acido folico è noto, essere fondamentale per la sintesi dei principali neurotrasmettitori: Noradrenalina, Serotonina e Dopamina, che sono carenti in corso di depressione. La carenza di Acido folico è associata con le manifestazioni della depressione, specie quella caratterizzata da deficit cognitivi.. L'uso dell'Acido Folico secondo diversi autori può trovare un vantaggioso utilizzo nei casi di: sintomi iniziali, in caso di remissione parziale, in pazienti con sintomatologia residua, o come terapia di potenziamento. insieme alle terapie farmacologiche a base di antidepressivi.
La S-adenosil metionina o SAMe vanta una significativa letteratura scientifica nel campo degli adiuvanti nella terapia antidepressiva In uno studio in soggetti malati di HIV/AIDS il SAMe ha mostrato rapidi e interessanti miglioramenti sulle scale di valutazione della depressione Hamilton Rating Scale for Depression (HAM-D) e il Beck Depression Inventory (BDI). In un altro studio effettuato nel 2002 all'Università La Sapienza di Roma, gli autori concludono sostenendo che: l'efficacia antidepressiva di 1600 mg di SAMe / die per via orale e 400 mg di SAMe / die per via intramuscolare è paragonabile a quella di 150 mg di imipramina / die per via orale, ma con una migliore tollerabilità.
Anche gli integratori a base di olio di pesce ad alto contenuto di acido eicosapentaenoico e di acido docosaesaenoico erano stati utilizzati, ma una meta-analisi ha concluso che gli effetti positivi possono essere dovuti a bias di pubblicazione.
Studi sugli stimolanti come la caffeina hanno dato risultati non univoci e soggettivi; in realtà non vi sono studi controllati e randomizzati su questa sostanza. Il legame fra caffeina e riduzione del rischio di suicidio potrebbe essere dovuto alla stimolazione del sistema nervoso, essendo coinvolta nella produzione degli ormoni dopamina, noradrenalina e serotonina.
Vitamine: nella depressione lieve, moderata o da stress e contro attacchi di panico, vengono associate vitamine del gruppo B, antiossidanti come la vitamina C e la vitamina D Ricercatori coreani nel 2013 hanno trovato una relazione inversa tra i livelli di vit. D (25(OH) D) nel siero e il rischio di depressione. Nel 2013 è iniziata una ricerca che ha lo scopo di verificare, in una revisione sistematica di studi pubblicati, il ruolo della supplementazione della Vit. D nella prevenzione della depressione negli adulti.
Amminoacidi: tra le terapie alternative o di potenziamento un ruolo non secondario sui disturbi dell'umore, tra cui la depressione sembra essere svolto dagli amminoacidi. In particolare risultano efficaci la glutammina, ornitina e arginina e carnitina per combattere stress, sedare, depurare, favorire il sonno e le funzioni cognitive.
Il triptofano è un aminoacido essenziale a carica elettrica neutra precursore della biosintesi del neurotrasmettitore serotonina. È noto che un polimorfismo genico (mutazione) dell'enzima triptofano-idrossilasi (TPH1) è correlato con il rischio di disturbo bipolare e alcolismo, così anche per il rischio suicidario. La deplezione acuta di triptofano è un metodo sperimentale per indurre depressione nell'animale da esperimento ed anche nell'uomo.Ricerche indicherebbero nella supplementazione con triptofano una possibile strategia di potenziamento (adiuvante) delle terapie antidepressive; anche il trattamento del Disturbo Bipolare può potenzialmente essere migliorato con l'uso aggiuntivo di triptofano e altri nutraceutici insieme alle terapie farmacologiche convenzionali.
Una dieta ricca di magnesio induce un miglioramento generale dell'umore. Nel cervello livelli inadeguati di magnesio sembrano ridurre il livello del neurotrasmettitore serotonina mentre gli antidepressivi hanno dimostrato di avere l'azione di aumento del magnesio cerebrale, questi dati confortano l'ipotesi che la supplementazione con magnesio sia utile nei depressi.La possibilità che la carenza di magnesio sia fra le cause dei sintomi della depressione è estremamente importante per la salute pubblica, controllare nelle acque potabili i dosaggi dello ione magnesio. Il magnesio cloridrato si è mostrato efficace nel trattamento della depressione di anziani con diabete tipo 2.
Una review sistematica del 2012 suggerisce che il magnesio sembra essere efficace nel trattamento della depressione, quindi la integrazione orale con magnesio potrebbe aiutare nella prevenzione della depressione ed essere proposta come terapia aggiuntiva della stessa.Alcuni studi suggeriscono l'efficacia della fitoterapia, con sostanze quali l'estratto di ginkgo biloba e il ginseng, nel potenziamento farmacologico di alcune forme di depressione lieve, quella dell'anziano o in quella da stress.
L'iperico è un fitoterapico spesso usato nella depressione, in una metanalisi del 2005, i ricercatori concludono sostenendo che i dati sull'efficacia nella depressione dell'iperico (erba di san Giovanni) sono poco chiari e confusi. Tuttavia una a review della Chrochane Collaboration, una delle istituzioni scientifiche più autorevoli al mondo, giunge a conclusioni opposte evidenziandone un’efficacia spesso paragonabile ai farmaci ma con notevolmente meno effetti collaterali.
Una ricerca ha studiato l'integrazione di zinco (ad un dosaggio equivalente a circa 25 mg al giorno di zinco elementare) ad un trattamento antidepressivo, che si sarebbe dimostrata in grado di diminuire i sintomi di depressione nei pazienti resistenti al trattamento ma di comportare solo un lieve miglioramento dei sintomi se utilizzato da solo. Ciò si ritiene sia dovuto alla sua capacità di interagire col sistema serotininergico, modulandone l'attività specie a livello del corpo calloso dove si è mostrato in grado di adiuvare il reuptake della serotonina.
Alcuni studi su modelli animali e su pazienti hanno indagato l'utilità dell'integrazione alimentare con particolari ceppi di microrganismi che si sarebbero mostrati in grado di ridurre i sintomi di depressione ed ansia, anche in monoterapia; sono comunque necessari studi addizionali in tal senso.
La stimolazione vagale si attua tramite l'impianto di un generatore di impulsi, in sede sottoclaveare, simile ad un pacemaker. L'impianto andrà a stimolare esclusivamente il nervo vago di sinistra, in quanto quello di destra è deputato a innervare il cuore.In questo modo si andranno a stimolare le cellule del nucleo del tratto solitario, dell'amigdala, del locus ceruleus e dell'ipotalamo. Lo stimolatore può essere attivato per un periodo variabile tra i pochi secondi e alcuni minuti. Esso è programmabile tramite un computer esterno. Alcuni effetti avversi di tale procedura possono comprendere alterazione della voce (circa 53% dei casi), mal di testa (23%), dolore al collo (13-17%), dispnea (16-17%) e tosse (5-13%). Tuttavia questi effetti collaterali sono spesso transitori, tranne quello relativo alla modifica della voce che persiste in circa la metà dei casi. Questa tecnica riporta un successo nel 78% dei pazienti refrattari a due o tre precedenti terapie antidepressive e nel 25% nei pazienti che avevano provato 7-8 terapie diverse senza successo. Si nota maggior successo nei pazienti con un moderata resistenza al trattamento farmacologico.
La stimolazione magnetica transcranica è una metodica non invasiva che consiste nello stimolare, grazie a campi magnetici, le cellule nervose in particolari aree del cervello. Il campo magnetico prodotto in una bobina posta sul cuoio capelluto induce un campo elettrico che porta i neuroni a depolarizzarsi, con conseguente stimolazione o interruzione della attività cerebrale. Questa metodica è pensata come integrante alla terapia farmacologica e come sostitutiva della terapia elettroconvulsiva, nei pazienti resistenti al solo trattamento farmacologico. La procedura è indolore, non richiede anestesia, viene praticata ambulatorialmente e spesso accelera la risposta clinica ai farmaci. Il trattamento è stato utilizzato con successo anche durante una gravidanza. Tuttavia non esistono ancora sufficienti studi sui risultati a lungo termine e in corso di follow up che possano valutare obbiettivamente tale metodica.
L'applicazione diretta transcranica di corrente è un trattamento che si prefigge di stimolare particolari aree del cervello, attraverso dispositivi elettrici posti esternamente in maniera non invasiva. Al 2014 non vi sono studi conclusivi che affermino l'efficacia di questa metodica. Oltre che per il disturbo depressivo, tale trattamento è stato sperimentato anche per il dolore cronico, per la schizofrenia e per la sindrome di Parkinson, ma in nessun caso si è ancora arrivati a risultati clinici evidenti.
Nei casi di depressione farmacoresistente o di impossibilità di somministrazione di antidepressivi, un modello di trattamento discusso è rappresentato dalla terapia elettroconvulsivante (ECT). Essa è una procedura per mezzo della quale vengono inviati impulsi di energia elettrica attraverso il cervello per mezzo di due elettrodi per indurre una crisi convulsiva, mentre il paziente è in un breve periodo di anestesia generale. Gli psichiatri possono raccomandare l'ECT per i casi più gravi di depressione maggiore che non hanno risposto ai farmaci antidepressivi o, meno spesso, alla psicoterapia e agli interventi di supporto. L'ECT può avere un effetto più veloce della terapia antidepressiva e quindi potrebbe essere il trattamento di scelta in caso di emergenza, come nella depressione catatonica quando il paziente ha smesso di mangiare e di bere, o quando un paziente ha forti tendenze suicide.
L'ECT è probabilmente più efficace, nel breve termine, della terapia farmacologica per la depressione, anche se uno studio ha evidenziato tassi di remissione molto più bassi di routine. Quando l'ECT viene usata da sola, il tasso di recidiva entro i primi sei mesi è molto elevata. I primi studi evidenziavano un tasso intorno al 50%, mentre un'analisi più recente ha trovato tassi dell'84% anche con placebo. Il tasso di recidiva precoce può essere ridotto con l'uso di farmaci psichiatrici o ulteriori sedute di ECT (anche se quest'ultima strategia non è stata raccomandata da alcun'autorità in materia), ma tuttavia rimane elevato. Gli effetti collaterali più comuni derivanti dall'ECT includono perdita di memoria a breve e a lungo termine, disorientamento e mal di testa.Nonostante che i disturbi della memoria dopo l'ECT solitamente si risolvono entro un mese, tale terapia rimane un trattamento controverso e il dibattito sulla sua efficacia e la sicurezza continua.
Esistono molte ricerche internazionali e altrettanti nazionali che evidenziano l'effetto antidepressivo della terapia della luce. Gli studi sulla terapia della luce dimostrano che la somministrazione della luce ad un orario specifico della mattina, calcolato attraverso il Morningness-Eveningness Questionnaire
(questionario sviluppato per valutare la nostra circadianità definita "cronotipo"), permette di potenziare l'effetto antidepressivo del farmaco ottenendo una più rapida risoluzione dell'episodio depressivo.
La privazione del sonno può avere un effetto antidepressivo (non per la malattia maniaco-depressiva) ed è utilizzato in casi rari come nella depressione grave come breve pausa nel contesto terapeutico. Il motivo è basato sul rilascio di serotonina da parte delle fibre ipnoinduttrici della formazione reticolare nei nuclei del rafe.
La psicoterapia può essere eseguita su singoli individui, su gruppi (terapia di gruppo) o sui nuclei famigliari da parte dei professionisti della salute mentale, come psicoterapeuti, psichiatri e psicologi clinici (per approfondimenti si veda Legislazione e accesso alla formazione specialistica in psicoterapia). Nelle forme più complesse e croniche di depressione, una combinazione di farmaci e psicoterapia può essere una scelta opportuna.La terapia cognitivo-comportamentale (TCC) attualmente ha fornito le maggiori prove di efficacia nel trattamento della depressione nei bambini e negli adolescenti, mentre la psicoterapia interpersonale è da preferire nella sola depressione adolescenziale. Negli individui sotto i 18 anni, secondo il National Institute for Health and Clinical Excellence, il trattamento farmacologico dovrebbe essere offerto solo in combinazione con una terapia psicologica, come la terapia cognitivo-comportamentale, la terapia interpersonale o la terapia familiare.La psicoterapia ha dimostrato, inoltre, di essere efficace nelle persone anziane. Un intervento di psicoterapia di successo sembra ridurre il ripetersi della depressione, anche dopo che l'evento acuto è stato risolto o che le sedute sono state sostituite da incontri di richiamo occasionali.
La forma più studiata di psicoterapia per la depressione è la TCC, che tende a insegnare ai pazienti di abbandonare pensieri e pratiche autolesioniste e di cambiare i comportamenti controproducenti. Studi clinici, effettuai a metà degli anni 1990 hanno suggerito che la TCC potrebbe essere efficace quanto o meglio della somministrazione di antidepressivi nei pazienti con depressione da moderata a grave. La TCC può essere efficace negli adolescenti depressi, anche se i suoi risultati sugli episodi gravi devono ancora essere determinati con precisione. Diverse variabili determinano il successo della terapia cognitivo-comportamentale negli adolescenti: aumento dei pensieri razionali, meno disperazione, meno pensieri negativi e meno distorsioni cognitive. La TCC è particolarmente utile nel prevenire le ricadute. Numerose varianti della terapia cognitivo-comportamentale sono state utilizzate nel trattamento dei pazienti depressi, la più famosa è la terapia comportamentale razionale emotiva.
La psicoanalisi è una scuola di pensiero, fondata da Sigmund Freud, che tratta la risoluzione dei conflitti inconsci mentali. Le tecniche psicoanalitiche vengono utilizzati da alcuni operatori per trattare i pazienti affetti da depressione maggiore. La tecnica più largamente utilizzata è la psicoterapia psicodinamica, parzialmente basata sulla psicoanalisi e con importanti aspetti sulla vita sociale e interpersonale. In una meta-analisi effettuata su tre studi controllati su interventi di breve psicoterapia psicodinamica di supporto, questa tecnica è stata dimostrata efficace come la terapia farmacologica nella depressione da lieve a moderata.La logoterapia, una forma di psicoterapia esistenziale sviluppata dallo psichiatra austriaco Viktor Frankl che tende a colmare il "vuoto esistenziale" associato ai sentimenti di inutilità e insensatezza. È dimostrato che questo tipo di intervento psicoterapico possa essere utile per la depressione negli adulti.
Altri tipi di psicoterapia sono: la terapia cognitiva, la terapia comportamentale, la psicoterapia adleriana, la psicoterapia ericksoniana, il training autogeno e la psicoterapia cognitiva post-razionalista.
Tra le tecniche psicoterapiche possono essere inserite anche le tecniche di meditazione e di respirazione che in alcuni studi hanno dimostrato essere utili nel trattamento di depressione ed ansia, da cui sono nati anche dei protocolli standardizzati e validati come quelli basati sulla meditazione mindfulness.
Approvato nel 2009 dall'EMEA, nel 2010 è entrato in commercio l'agomelatina, principio attivo con una struttura simile alla melatonina che propone un nuovo approccio alla cura della malattia agendo da agonista sui recettori della melatonina e da antagonista sui recettori della serotonina.Vi è ampia letteratura scientifica che studia l'uso dell'anestetico ketamina nella depressione maggiore in generale, ma anche nelle depressione resistente e soprattutto sui tempi di latenza della risposta antidepressiva.
La ketamina è un antagonista non selettivo ad alta affinità per il recettore N-metil-D-aspartato (NMDA), essa viene comunemente usata in ambito pediatrico e in veterinaria. Ha trovato un largo uso come sostanza stupefacente per le sue attività eccitanti ed allucinogene. L'interesse all'uso della ketamina come un antidepressivo, nasce per la sua azione molto rapida e perché non agisce sui recettori monoaminergici "classici"; oltre che aumentare la risposta alla terapia elettroconvulsiva. Inoltre, essa potenzialmente potrebbe avere anche un ruolo come anestetico chirurgico elettivo nei pazienti depressi. Il limite di questa terapia è dato dal fatto che la ketamina da risultati clinici temporanei, che scompaiono dopo giorni o poche settimane, pur con alcune eccezioni segnalati da alcuni autori. Verosimilmente essa sarà il capostipite di una nuova classe di farmaci da sintetizzare e studiare.
La Food and Drug Administration nel 2005 ha approvato la stimolazione cerebrale profonda (DBS) come terapia per quei soggetti che non hanno risposto almeno a tre cicli di farmaci. Si tratta di elettrodi impiantati che fanno fluire una continua ma impercettibile scossa al cervello favorendo una maggiore concentrazione dei neurotrasmettitori deficitari. Un'altra terapia sperimentale ma non ancora approvata, è lo shock magnetico (simile all'elettroshock ma la convulsione viene provocata da campi magnetici e non campi elettrici, con minori effetti collaterali).Sono stati condotti anche degli studi sull'utilizzo della psilocibina nel trattamento della depressione. La Food and Drug Administration nel 2018 ha assegnato la Breakthrough Therapy Designation per la terapia assistita da psilocibina per la depressione resistente al trattamento.
Interventi comportamentali, come la psicoterapia interpersonale e la terapia cognitivo-comportamentale, sono efficaci nel prevenire la depressione di nuova insorgenza. Poiché tali interventi sembrano essere più efficaci quando vengono offerti ai singoli individui o a piccoli gruppi, è stato suggerito che possano essere in grado di raggiungere un vasto pubblico in modo più efficiente attraverso Internet. Tuttavia, una precedente meta-analisi ha dimostrato che i programmi che meglio avevano impedito la depressione comprendevano più di otto incontri, ciascuno della durata variabile tra i 60 e i 90 minuti.Il servizio sanitario di salute mentale dei Paesi Bassi, offre interventi di prevenzione, come ad esempio il corso "Fronteggiare la depressione" (in lingua inglese Coping with Depression - CWD) per le persone che presentano una depressione sotto-soglia. Il corso è affermato per essere il più efficace tra gli interventi psicoeducativi per il trattamento e la prevenzione della depressione (sia per la sua adattabilità alle diverse popolazioni e per via dei risultati), con una riduzione del rischio del 38% di andare incontro alla depressione maggiore. Gli interventi di prevenzione possono portare ad un calo dei tassi della condizione di tra il 22 e il 38%.
Gli episodi di depressione maggiore spesso si risolvono nel tempo, anche se non vengono trattati. I pazienti mostrano una riduzione del 10-15% dei sintomi nel giro di pochi mesi, con circa il 20% che non soddisfa completamente i criteri completi per un disturbo depressivo. La durata media di un episodio è stimato in 23 settimane, con il tasso più alto di recupero che si registra nei primi tre mesi.Gli studi hanno dimostrato che l'80% di coloro che soffrono del loro primo episodio depressivo maggiore, ne soffrirà di almeno uno ulteriore, con una media di quattro episodi nel corso di tutta la sua vita. Altri studi effettuati sulla popolazione generale, indicano che circa la metà dei pazienti che hanno un episodio (sia trattato o no) si avrà un buon recupero e duraturo, mentre l'altra metà avrà almeno un altro episodio, e circa il 15% sperimenterà croniche recidive. Indagini effettuate su dati ospedalieri selettivi, suggeriscono un recupero inferiore e una maggiore cronicizzazione, mentre gli studi effettuati per lo più su pazienti ambulatoriali, mostrano un recupero in quasi tutti i casi, con una durata mediana dell'episodio di undici mesi. Circa il 90% di quelli con depressione grave o psicotica, la maggior parte dei quali soddisfa i criteri per altri disturbi mentali, soffre di episodi ricorrenti.La ricorrenza è più probabile se i sintomi non sono completamente risolti con il trattamento. Le attuali linee guida consigliano l'assunzione continuativa di antidepressivi per quattro-sei mesi dopo la remissione, per prevenire le ricadute. Prove rilevate in molti studi randomizzati controllati, indicano che l'assunzione continua dei farmaci antidepressivi dopo il recupero, è in grado di ridurre il rischio di recidiva del 70% (41% nel gruppo placebo contro il 18% del gruppo con antidepressivi). L'effetto preventivo dura probabilmente per almeno i primi trentasei mesi.Le persone che soffrono di ripetuti episodi di depressione, richiedono un trattamento in corso al fine di evitare una depressione a lungo termine. In alcuni casi, le persone hanno bisogno di prendere farmaci per lunghi periodi di tempo o per il resto della loro vita.Casi in cui il risultato è scadente, sono associati con un trattamento non appropriato, con gravi sintomi iniziali che possono includere la psicosi, precoce età di insorgenza, più episodi precedenti, recupero incompleto dopo 1 anno, preesistente grave disturbo mentale o medico e la disfunzione dell'ambiente famigliare.Gli individui depressi hanno un'aspettativa di vita più breve rispetto a quelli senza depressione, parzialmente perché sono a rischio di suicidio. Tuttavia, essi hanno anche un più alto tasso di morte per altre cause. Risultano infatti più suscettibili alle condizioni mediche, come le malattie cardiache. Fino al 60% delle persone che si suicidano hanno un disturbo dell'umore come la depressione maggiore e il rischio è particolarmente elevato se una persona ha uno spiccato senso di disperazione o soffre sia di depressione che di disturbo borderline di personalità. Il rischio di suicidio associato a una diagnosi di depressione maggiore, negli Stati Uniti, è stimato al 3,4%, con una media molto differente tra i due sessi, con quasi il 7% per gli uomini e l'1% delle donne (anche se i tentativi di suicidio sono più frequente nelle donne). La stima è sostanzialmente inferiore a quella accettata in precedenza del 15%, che era stata derivata da vecchi studi di pazienti ospedalizzati.
L'impatto della depressione sulla società, varia ampiamente tra le varie culture. Un commentatore ha osservato che "a causa della mancanza di una certezza scientifica, il dibattito sulla depressione si accende su questioni inerenti alla lingua. Ciò che noi chiamiamo "malattia" o "disturbo", influenza il modo in cui la visualizziamo, diagnostichiamo e trattiamo". Vi sono differenze culturali nella misura in cui la depressione è considerata una malattia che richiede il trattamento di personale professionale, o sia un indicatore di qualcosa d'altro.La diagnosi di depressione è meno comune in alcuni paesi, come la Cina. Si è sostenuto che i cinesi tradizionalmente negano o somatizzano la depressione emotiva (anche se sin dal 1980, il rifiuto della popolazione cinese alla depressione sembra essere drasticamente diminuito). Un professore australiano, Gordon Parkeri, sostiene che il concetto occidentale di depressione "medicalizza" il senso di tristezza o di miseria. Allo stesso modo, lo psichiatra Thomas Szasz sostiene che la depressione sia una malattia metaforica che viene impropriamente considerata come un malattia vera e propria. Vi è stata anche la preoccupazione che il DSM, così come il campo della psichiatria che se ne occupa, tenda a identificare fenomeni astratti come depressione. Lo psicanalista statunitense James Hillman scrive che la depressione può essere salutare per l'anima. Hillman sostiene che i tentativi terapeutici per eliminare la depressione fanno eco sul tema cristiano della risurrezione, ma hanno l'effetto perverso di demonizzare uno stato dell'anima.
Storicamente, i medici, si sono dimostrati spesso riluttanti a discutere o cercare un trattamento per la depressione, a causa dello stigma sociale ad essa correlato o per via dell'ignoranza sulla diagnosi o sul trattamento. Tuttavia, l'analisi o l'interpretazione di lettere, diari, opere d'arte, scritti o dichiarazioni di familiari e amici di alcuni personaggi storici, hanno portato alla conclusione che essi potessero aver sofferto di una qualche forma di depressione. Tra di essi si possono ricordare la scrittrice inglese Mary Shelley, lo scrittore Henry James e il presidente statunitense Abraham Lincoln . Alcuni contemporanei noti per essere probabilmente soggetti alla depressione sono, ad esempio il cantautore canadese Leonard Cohen e il drammaturgo statunitense Tennessee Williams. Alcuni psicologi d'avanguardia, come ad esempio gli americani William James e John B. Watson, hanno affrontato la propria depressione.
Si è spesso dibattuto se i disturbi neurologici e i disturbi dell'umore possano essere legati alla creatività, una discussione che risale fin dai tempi di Aristotele. La letteratura britannica fornisce molti esempi di riflessioni sulla depressione. Il filosofo inglese John Stuart Mill ha sperimentato un periodo di alcuni mesi che ha definito come "uno stato sordo di nervi", ovvero "uno di quegli stati d'animo quando ciò che è da piacere in altri momenti, diventa insipido o indifferente". Egli ha citato il poeta inglese Samuel Taylor Coleridge "Dejection" come una perfetta descrizione del suo caso: "Un dolore senza una fitta, vuoto, buio e tetro, una sonnolenza, soffocata, di dolore che non trova sbocco naturale o sollievo". Lo scrittore inglese Samuel Johnson, nel 1780, ha usato il termine "cane nero" per descrivere la propria depressione, e successivamente è stato reso popolare come malato di depressione l'ex primo Ministro britannico Sir Winston Churchill.Lo stigma sociale associato alla depressione maggiore è molto diffuso e il contatto con i servizi sanitari per la salute mentale lo riduce solo leggermente. L'opinione pubblica in materia di trattamento differisce notevolmente da quelle degli operatori sanitari. Trattamenti alternativi sono ritenuti essere più utili di quelli farmacologici, che vengono considerati poco. Nel Regno Unito, il Royal College of Psychiatrists e il Royal College of General Practitioners ha condotto una campagna per informare e ridurre lo stigma tra il 1992 e il 1996. Uno studio condotto successivamente dalla Ipsos MORI ha dimostrato un piccolo cambiamento positivo nella comprensione pubblica della depressione e sul trattamento.
(EN) M.P. Fleck et al., [Review of the guidelines of the Brazilian Medical Association for the treatment of depression (Complete version)]., in Rev Bras Psiquiatr, 31 Suppl 1, maggio 2009,  pp. S7-17, PMID 19565151.
(EN) N. Calonge et al., Screening and treatment for major depressive disorder in children and adolescents: US Preventive Services Task Force Recommendation Statement., in Pediatrics, vol. 123, nº 4, aprile 2009,  pp. 1223-8, DOI:10.1542/peds.2008-2381, PMID 19336383.
(EN) A.H. Cheung et al., Guidelines for Adolescent Depression in Primary Care (GLAD-PC): II. Treatment and ongoing management., in Pediatrics, vol. 120, nº 5, novembre 2007,  pp. e1313-26, DOI:10.1542/peds.2006-1395, PMID 17974724.
(EN) D.C. Lau et al., 2006 Canadian clinical practice guidelines on the management and prevention of obesity in adults and children [summary]., in CMAJ, vol. 176, nº 8, aprile 2007,  pp. S1-13, DOI:10.1503/cmaj.061409, PMID 17420481.
(EN) A. Schrag et al., Depression rating scales in Parkinson's disease: critique and recommendations., in Mov Disord, vol. 22, nº 8, giugno 2007,  pp. 1077-92, DOI:10.1002/mds.21333, PMID 17394234.
Vincenzo Guidetti, Fondamenti di neuropsichiatrica dell'infanzia e dell'adolescenza, Il Mulino, 2005, ISBN 978-88-15-10284-3.
 Anselm Grün, Percorsi nella Depressione, Impulsi Spirituali, Queriniana, 2009, ISBN 978-88-399-1679-2.
 Mark F. Bear, Barry W. Connors, Michael A. Paradiso, Neuroscienze. Esplorando il cervello, Elsevier srl, 2007, ISBN 978-88-214-2943-9.
 Massimo Biondi, Bernardo Carpiniello e Giovanni Muscettola, Manuale di psichiatria, Elsevier srl, 2009, ISBN 978-88-214-3094-7.
 Diagnostic and Statistical Manual of Mental Disorders: FIFTH EDITION DSM-5 (PDF), American Psychiatric Association, 2013, ISBN 978-0-89042-554-1 (archiviato dall'url originale il 24 settembre 2015).
 Sophia F. Dziegielewski, DSM-IV-TR in Action, John Wiley & Sons,  p. 10, ISBN 978-0-470-64315-0. URL consultato il 26 ottobre 2010.
 Alice W. Flaherty e Natalia S. Rost, Kaplan and Sadock's Synopsis of Psychiatry: Behavioral Sciences/Clinical Psychiatry, Lippincott Williams & Wilkins, ISBN 978-1-4511-7861-6.
 Sparse whole-genome sequencing identifies two loci for major depressive disorder, Nature 523, 588–591, 2015.
 Disturbo depressivo, su thes.bncf.firenze.sbn.it, Biblioteca Nazionale Centrale di Firenze. 
(EN) Disturbo depressivo / Disturbo depressivo (altra versione), su Enciclopedia Britannica, Encyclopædia Britannica, Inc. 
(EN) Depression (major depression) - MayoClinic.com, su mayoclinic.com. URL consultato l'11 febbraio 2015.
(EN) Overview of Mood Disorders: Mood Disorders: Merck Manual Home Edition, su merckmanuals.com. URL consultato l'11 febbraio 2015.
Diu è una città dell'India di 21.576 abitanti, capoluogo del distretto di Diu, nello territorio federato di Daman e Diu. In base al numero di abitanti la città rientra nella classe III (da 20.000 a 49.999 persone).
Al censimento del 2001 la popolazione di Diu assommava a 21.576 persone, delle quali 9.928 maschi e 11.648 femmine. I bambini di età inferiore o uguale ai sei anni assommavano a 2.858, dei quali 1.442 maschi e 1.416 femmine. Infine, coloro che erano in grado di saper almeno leggere e scrivere erano 16.081, dei quali 8.041 maschi e 8.040 femmine.
La popolazione parla gujarati e inglese e una parte della popolazione parla ancora in portoghese a causa dei quattro secoli di occupazione portoghese e hindi, la lingua più parlata in India.

Una divinità della guerra è un dio o una  dea della mitologia associata alla guerra, ma pure al combattimento o agli spargimenti di sangue in senso lato; queste sono presenti comunemente nella quasi totalità delle religioni conosciute sotto la denominazione di politeismo.
Spesso pure il Dio del monoteismo è stato associato ai più cruenti atti di guerra ma, diversamente dalla maggior parte delle divinità presenti all'interno del pantheon politeista, l'"unico dio" monoteista è stato tradizionalmente ritratto nelle narrazioni che lo concernono, come comandante e guida di eserciti, al fine esplicito di diffondere la sua "vera religione". L'intima connessione esistente tra il concetto di guerra santa e la forte convinzione di un unico vero Dio è stato notato da molti studiosi, tra cui Jonathan Kirsch (in "Dio contro gli dei: La storia della guerra tra monoteismo e politeismo") e Joseph Campbell (in "Le maschere di Dio", Vol. 3: "Mitologia Occidentale").
Ogun, divinità del popolo yoruba che presiede al fuoco e alla lavorazione del metallo, alla caccia, alla politica ed infine alla guerra.
Anahit, divinità della fertilità, presiede alla nascita, alla bellezza e all'acqua; nei primi periodi era associata anche alla guerra.
Xipe-Totec, dio della forza e patrono della guerra, dell'agricoltura, della vegetazione, delle malattie, delle stagioni, della rinascita, della caccia e dei mestieri, oltre che della primavera; soprannominato "il signore dell'Oriente".
Huitzilopochtli, dio della forza di volontà, patrono della guerra, del fuoco e del sole, chiamato "il signore del sud".
Agrona, nome ricostruito della lingua protoceltica per il fiume Aeron in Galles il quale significa letteralmente "strage", ed eventualmente il nome di una dea della guerra ad esso associato e all'idea di conflitto armato.
Andarta, dea guerriera dei Celti venerata nel sud della Gallia; iscrizioni a lei rivolte sono state rinvenute fino a Berna. Associata con la vittoria in battaglia e la supremazia contro i nemici.
Alaisiagae, una coppia di divinità dei Germani venerate nella cultura dei Romano-Britanni, in parallelo alle Dee celtiche e germaniche della guerra e del combattimento. Il suo nome significa letteralmente "terrore vittorioso".
Anann, dea irlandese della guerra e della morte; è colei che predice la morte in battaglia, ma patrona anche del bestiame, della prosperità e della fertilità.
Badb, dea irlandese della guerra che era usa assumere la forma di un corvus cornix; faceva parte della cerchia di Mórrígan.
Belatucadros, dio della guerra adorato dai soldati; era una divinità venerata nel nord della Gran Bretagna, in particolare in Cumberland e Westmorland. Egli può essere correlato a Belenus e Cernunnos ed è stato identificato nel periodo della Britannia romana con Marte.
Cicolluis, dio gallico e irlandese associato alla guerra e identificato nella Gallia romana con Marte.
Cocidio, dio dei Romano-Britanni venerato nel nord dell'Inghilterra associato con la guerra, la caccia e le foreste; equiparato alternativamente oltre che al dio Marte anche a Silvano.
Macha, dea della mitologia irlandese associata alla guerra, ai cavalli e alla sovranità; membro del gruppo di Mórrígan.
Mórrígan, Dea triplice della protostoria d'Irlanda associata con la sovranità, la profezia, la guerra e la morte sul campo di battaglia.
Yang Jian (Erlng Sen), Signore guerriero col Terzo Occhio, simboleggiante la Verità in mezzo alla fronte.
Bastet, la dea con la testa di gatto associato con la guerra, la protezione del Basso Egitto ed il Faraone, il Sole, i profumi, gli unguenti e le operazioni di imbalsamazione e mummificazione.
Montu, dio della guerra con sembianze di falcone, associato al valore dimostrato in combattimento e al Sole.
Satet, deificazione delle piene del grande fiume Nilo e dea precocemente assimilata alla caccia, alla guerra e alla fertilità.
Upuaut, dio in forma di lupo, divinità della guerra e della morte che in seguito venne associato con Anubis e il concetto di aldilà.
Menrva, dea della guerra, dell'arte, della sapienza e della salute (da cui ha origine la Minerva latina).
Woden, dio associato con la saggezza, la guerra, la battaglia, e la morte, e anche la magia, la poesia, la profezia, la vittoria, e la caccia. (nome norreno: Odino) e altri dei come Thunor (Thor) e Tiwaz (Tyr)
Ares, dio della guerra, della sete di sangue, delle armi e del saccheggio delle città, della ribellione e del banditismo, della virilità e del coraggio. Considerato dai greci una divinità maligna, al contrario del Romano Marte, che era considerato anche presiedere all'espansione della popolazione e alla raccolta di cibo (attributi derivantigli da preesistenti divinità italiche).
Atena, dea della saggezza, della guerra giusta e della strategia, dello sforzo eroico, dell'artigianato e della ragione.
Castore e Polluce, i Dioscuri figli di Zeus, patroni di Sparta, erano invocati con una melodia suonata da flautisti (chiamata dagli spartani "la canzone di Castore", e che accompagnava gli spartani in battaglia), ed il grido di guerra: "eù, eù, eù!".
Enialio, un epiteto per indicare Ares, a volte identificato come un dio minore separato della guerra e figlio di Enio.
Enio, dea della guerra distruttiva e del sangue, personificazione dell'urlo furioso durante la battaglia.
Ker-Keres, spiriti femminili della morte violenta o crudele, tra cui quella avvenuta in battaglia; ma anche per circostanze fortuite, a seguito di omicidio o devastato da una malattia.
Proioxis, spirito della ricerca dello scontro in battaglia. * Zeus, dio del fulmine e del cielo; figlio di Crono e Rea.
Hachiman, divinità shintoista della guerra e protettore divino del Giappone e del popolo giapponese.
Mangala, divinità guerriera e il nome per il pianeta Marte, uno dei nove principali fattori di influenza cosmica-Navagraha.
Zababa, divinità guerriera tutelare della città di Kish (Sumer), associato o identificato anche con l'ittita Wurrukatte, l'hattita Wurunkatte e l'hurrita Astabis.
Freyja, dea associata con l'amore, la bellezza, la fertilità, l'oro, il Seiðr, la guerra e la morte.
Thor, dio associato con i tuoni, la forza difensiva, le querce e le capre, i fulmini e le tempeste, il tempo, le colture e i viaggi commerciali, il coraggio, la fiducia, la vendetta, la protezione, la guerra e le battaglie. Il suo corrispettivo finlandese (sebbene con alcuni attributi propri di Odino) era Taara.
Týr, dio associato con il senso dell'onore, la legge, la giustizia in battaglia, la vittoria e la gloria eroica.
Ullr, dio associato con il tiro con l'arco, la bellezza maschile, gli sport invernali, il duello e la guerra.
Giano, dio della pace e della guerra, raffigurato come bifronte, con un volto pacifico ed uno guerresco. L'apertura delle porte del tempio di Giano stava a significare che Roma era in guerra.
Marte, dio della guerra e dell'agricoltura, l'equivalente del greco Ares, ma con una connotazione di bontà e prosperità, derivatagli da preesisstenti divinità italiche.
Minerva, dea della sapienza e della guerra giusta, protettrice del popolo, equivalente alla dea greca Atena.
Dayisun Tngri, dio guerriero mongolo raffigurato a cavallo a cui a volte si sacrificavano i nemici uccisi.
Agasaya, dea della guerra che è stata fusa per incorporazione in Ishtar nella sua identità come guerriera del cielo.
Astarte, dea della fertilità, la sessualità e la guerra, associato con la mesopotamica Ishtar o Inanna.
Tanit, divinità lunare tra i fenici associata con la guerra; è inoltre la Dea principale dei cartaginesi.
Yahweh, (YHWH) , unico Dio dell'antico regno di Israele e del Regno di Giuda (e non solo), spesso appellato come "Dio degli eserciti". Con un simile nome un dio della guerra del sud di Canaan durante la tarda età del bronzo.
Jarovit, dio della vegetazione, la fertilità e la primavera, associato anche con la guerra e il raccolto.
Radigost, dio dell'ospitalità, la fertilità e le colture, associato con la guerra e il sole tra gli antichi slavi occidentali.
Zorya Utrennyaya, dea della stella del mattino, a volte raffigurata come una dea guerriera che proteggeva gli uomini in battaglia.

La Division 1 1988-1989 è stata la 51ª edizione della massima serie del campionato francese di calcio, disputato tra il 15 luglio 1988 e il 31 maggio 1989 e concluso con la vittoria dell'Olympique Marsiglia, al suo quinto titolo.
In via sperimentale, il numero di punti assegnati alla vincitrice di un incontro viene elevato a tre.
Nelle prime giornate del campionato risultava in testa un gruppo formato da Sochaux, Lilla e Tolone, con questi ultimi che presero il comando solitario della classifica alla sesta giornata. Nel frattempo era emerso il Paris Saint-Germain, che alla settima giornata superò il Tolone e lottò per il primo posto contro Auxerre e Olympique Marsiglia; soli in testa dal sedicesimo turno, i parigini conclusero il girone di andata con un punto di vantaggio sugli uomini di Guy Roux e sei sull'OM.All'inizio del girone di ritorno l'Auxerre cercò di farsi avanti superando la capolista alla ventiduesima giornata, ma successivamente calò cedendo il testimone all'Olympique Marsiglia, che da quel momento ingaggiò una lotta serrata per il titolo contro i parigini. Le due squadre si alternarono in vetta alla classifica fino allo scontro diretto in programma alla trentacinquesima giornata: grazie a un gol di Franck Sauzée allo scadere, i marsigliesi presero definitivamente il comando della classifica, assicurandosi il titolo con una giornata di anticipo. 
La bagarre per la qualificazione in Coppa UEFA si risolse con un turno di anticipo, a favore di Paris Saint-Germain, Monaco e Sochaux. Ottenendo il visto alla finale di Coppa di Francia contro l'Olympique Marsiglia qualificato in Coppa dei Campioni, il Monaco ebbe accesso alla Coppa delle Coppe, permettendo all'Auxerre di rientrare in zona UEFA.
Grazie a una striscia finale di sei partite utili consecutive, il Caen uscì da una bagarre che vide coinvolte Strasburgo e Matra Racing, con i parigini che evitarono i playoff solo grazie alla migliore differenza reti. Gli alsaziani uscirono infine sconfitti dagli spareggi contro il Brest, retrocedendo. Chiusero la classifica il Laval, condannato con un turno di anticipo, e il Lens che uscì dai giochi durante il girone di ritorno.

Dlhé Stráže (in ungherese Lengvárt, in tedesco Litzier) è un comune della Slovacchia facente parte del distretto di Levoča, nella regione di Prešov.

Đoàn Khuê (Provincia di Quang Tri, 23 ottobre 1923 – Hanoi, 16 gennaio 1999) è stato un generale e politico vietnamita, è stato ministro della difesa del Vietnam dal 1991 al 1997.
Đoàn Khuê è nato il 23 ottobre 1923 nella Provincia di Quang Tri, ha aderito al Partito Comunista del Vietnam nel 1945 e ha servito come commissario militare del comitato provinciale della sua regione natale.
Đoàn ha detenuto diverse posizioni durante la resistenza contro i francesi (Guerra d'Indocina): Vice-commissario politico e commissario politico di un reggimento. Altre posizioni da lui tenute sono le seguenti:
Comandante dell'Esercito volontario del Vietnam in Cambogiadal 1987 al 1991 è stato Capo di stato maggiore dell'Esercito popolare del Vietnam.
Đoàn ha servito come ministro della difesa del Vietnam sotto i primi ministri Đỗ Mười e Võ Văn Kiệt.
Fino al 1921, la Mongolia aveva utilizzato monete russe, cinesi, il dollaro messicano, buoni di società commerciali cinesi e sostituti del denaro come: mattoni di tè, lingotti d'argento, seta (hadaki) e altro. Di grande importanza ero lo scambio commerciale.
Buoni del tesoro al 6% vennero messi in circolazione nell'aprile 1921, dal Ministero delle finanze della repubblica mongola, sotto il barone Ungern von Sternberg. I tagli erano da 10, 20, 50 e 100 dollari. La valuta doveva sostituire lo yuan cinese alla pari ma, secondo i viaggiatori europei dell'epoca, era senza valore. Ulteriori banconote furono stampate nel 1924, in tagli da 50 centesimi, 1, 3, 5, 10 e 25 dollari, ma non furono messe in circolazione. Il dollaro, insieme con le altre valute in circolazione, fu rimpiazzato dal tugrik nel 1925.
 Albert Pick, Standard Catalog of World Paper Money: Specialized Issues, Colin R. Bruce II e Neil Shafer (a cura di), 6ª ed., Krause Publications, 1990, ISBN 0-87341-149-8.

Secondo la definizione della IASP (International Association for the Study of Pain - 1986) e dell'Organizzazione mondiale della sanità, il dolore «è un'esperienza sensoriale ed emotiva spiacevole associata a danno tissutale, in atto o potenziale, o descritta in termini di danno».
una parte percettiva (la nocicezione) che costituisce la modalità sensoriale che permette la ricezione e il trasporto al sistema nervoso centrale di stimoli potenzialmente lesivi per l'organismo
una parte esperienziale (quindi del tutto privata, la vera e propria esperienza del dolore) che è lo stato psichico collegato alla percezione di una sensazione spiacevole.Il dolore è fisiologico, un sintomo vitale/esistenziale, un sistema di difesa, quando rappresenta un segnale d'allarme per una lesione tissutale, essenziale per evitare un danno. Diventa patologico quando si automantiene, perdendo il significato iniziale e diventando a sua volta una malattia (sindrome dolorosa).
Il dolore ha una funzione fondamentale nella sopravvivenza dell'individuo animale (dunque anche umano), come segnale della necessità di intraprendere una reazione a seguito di un'aggressione o di un danno all'integrità fisica. Per questo i recettori del dolore sono in grado di identificare vari tipi di stimoli pericolosi, siano essi meccanici, chimici, termici. Non a caso i recettori nocicettoriali sono presenti praticamente nella totalità degli organismi viventi non vegetali, proprio perché durante la selezione naturale la loro utilità ne ha preservato la funzione.
Indagini epidemiologiche condotte in vari paesi europei hanno dimostrato che, in Italia, il dolore cronico affligge 1 cittadino su 4 (circa 15 milioni di italiani), per un periodo medio di 7,7 anni e che 1/5 circa dei pazienti soffre di dolore per oltre 20 anni. Questi dati mettono in luce la dimensione del problema che non affligge solo i pazienti affetti da patologie oncologiche, ma anzi è particolarmente sentito e impattante nei pazienti affetti da patologie quali artriti, artrosi, fibromialgia, osteoporosi, ecc. 
È stato pubblicato recentemente un articolo inerente a una survey condotta tra pazienti di 13 Paesi europei (tra i quali anche l'Italia) affetti da dolore non oncologico e seguiti dal gruppo di ricerca per un anno. I dati emersi evidenziano come il 95% dei pazienti coinvolti nell'indagine avesse, dopo 3 mesi di osservazione, un dolore ancora d'intensità a partire da moderata; di questi il 47% attribuiva al dolore un'intensità severa con una durata superiore ai 2 anni. 
I pazienti coinvolti nello studio hanno inoltre dichiarato che il dolore da loro provato si ripercuoteva in maniera negativa sulla loro capacità di condurre una vita normale: nel 73% dei casi avevano difficoltà a svolgere le attività di tutti i giorni, come i lavori domestici o le occupazioni familiari e ricreative, nel 68% il dolore influiva sulla capacità lavorativa, nel 46% alterava i rapporti familiari e sociali, nel 60% alterava la qualità del sonno e nel 41% le relazioni sessuali. Non solo, il dolore è risultato abbia influito anche sullo stato emotivo delle persone colpite: il 44% di loro si è sentito solo nella propria malattia, 2/3 si sono sentiti ansiosi e depressi e per il 28% di loro il dolore era così forte che avrebbero preferito morire.
La componente percettiva del dolore (o componente neurologica) è costituita da un circuito a tre neuroni che convoglia lo stimolo doloroso dalla periferia alla corteccia cerebrale mediante le vie spino-talamiche.
La parte esperienziale del dolore (o componente psichica), responsabile della valutazione critica dell'impulso algogeno, riguarda la corteccia cerebrale e la formazione reticolare e permette di discriminare l'intensità, la qualità e il punto di provenienza dello stimolo nocivo; da queste strutture vengono modulate le risposte reattive.
L'esperienza del dolore è quindi determinata dalla dimensione affettiva e cognitiva, dalle esperienze passate, dalla struttura psichica e da fattori socio-culturali.Il dolore, anche se sembra un controsenso, può avere due accezioni: utile e non utile; è utile quando esso rappresenta un campanello d'allarme e ci fa capire che siamo di fronte a un potenziale problema più o meno grave. Tutti i dolori che non fanno le veci di un campanello d'allarme sono inutili e possono essere soppressi; tali dolori sono rappresentati da tutti i tipi di dolore cronico, di qualunque natura essi siano, benigni o maligni. In alcuni rari casi patologici, come nella CIPA, il dolore può non presentarsi in alcuna delle due tipologie precedenti, e quest'assenza di dolore risulta essere pericolosa, in quanto esclude tanto il dolore inutile con gli annessi svantaggi quanto il dolore utile e i suoi numerosi vantaggi.
Il dolore può risultare pungente, tirante, bruciante, pruriginoso, a sbarra, compressivo. Il fatto che sia una esperienza personale implica un valore soggettivo che non è facilmente quantificabile. In altre parole è assai difficile misurare e valutare un dolore nella sua completezza.
Solitamente crea disagio fisico e psichico e compassione (o gioia maligna) sociale. Prima di giungere alla corteccia cerebrale lo stimolo muta in tre eventi: trasduzione, trasmissione e modulazione.
Transitorio: vi è attivazione dei nocicettori, corpuscoli responsabili della trasmissione degli stimoli dolorosi, senza danno tissutale. Scompare con la cessazione dello stimolo;
Acuto: è un dolore nocicettivo, di breve durata in cui solitamente il rapporto di causa/effetto è evidente: nel dolore acuto, per effetto di una causa esterna o interna, si ha una fisiologica attivazione dei nocicettori. Si ha, in genere, un danno tissutale; il dolore scompare con la riparazione del danno.
Persistente: la permanenza dello stimolo nocicettivo o della nocicezione rendono il dolore "persistente".
Cronico: associato a profonde modificazioni della personalità e dello stile di vita del paziente che costituiscono fattori di mantenimento indipendenti dall'azione dei nocicettori.
La via del dolore origina alla periferia attraverso le terminazioni libere o fornite di corpuscoli sensitivi specifici, che hanno il compito di raccogliere gli stimoli dolorosi e inviarli alla corteccia cerebrale attraverso un sistema a tre neuroni: il primo neurone, il cui corpo risiede nel ganglio spinale della radice posteriore, va dalla periferia al corno posteriore della sostanza grigia del midollo spinale: dopo l'origine dal ganglio posteriore, si biforca a "T" formando due branche (assoni), una chiamata "centrale" che attraverso le radici posteriori si dirige verso il Sistema Nervoso Centrale, l'altra "periferica" che giunge alle strutture da innervare attraverso i nervi somatici o viscerali. 
Il secondo neurone origina nella parte postero-laterale del corno posteriore attorno a cui termina il primo neurone, percorre il fascio spino-talamico laterale e termina nel circolo postero-laterale del talamo. Il terzo neurone va dal nucleo postero-laterale del talamo alla circonvoluzione postero-laterale della corteccia cerebrale.
Il dolore è suddiviso in due tipi principali in base alla sua manifestazione temporale.
Il dolore lento compare entro un secondo o più dallo stimolo dolorifico e perdura a lungo.
Il dolore rapido compare entro un decimo di secondo dallo stimolo dolorifico e generalmente non viene percepito dai tessuti profondi.Oltre a queste tipologie di dolore ne esistono molte altre che si basano sulla provenienza anatomica dello stimolo dolorifico (somatico, viscerale, misto) o sulla tipologia dello stimolo dolorifico (acuto, puntorio, urente, lancinante, elettrico, pulsante, cronico e altri).
È il dolore veicolato dalle fibre afferenti somatiche che trasportano le sensazioni dolorose dalla testa, dal tronco e dalle estremità. Rispondono a stimoli quali pressione, trazione, taglio, sfregamento, variazioni termiche, variazioni del pH, azioni enzimatiche.
Questo dolore viene veicolato dalle fibre che decorrono nei nervi simpatici (di provenienza generalmente toracica) e parasimpatici (provenienti dalle restanti strutture). Gli impulsi nocivi vengono evocati da stimoli quali distensione brusca dei visceri, contrazioni, irritanti chimici, infiammazione.
Quando interessa sia strutture somatiche sia viscerali: ad esempio l'estensione di un processo infiammatorio da un organo addominale al peritoneo parietale.
Dolore che viene proiettato a distanza rispetto al viscere in cui origina lo stimolo nocivo, come ad esempio il dolore al braccio nel corso di un infarto miocardico.
La teoria metamerica sostiene che, dato che le fibre afferenti decorrono assieme, lo stimolo doloroso si propaga alle terminazioni vicine a livello corticale, che generano quindi la sensazione dolorosa nella sede periferica di loro competenza, differente da quella originale.
La teoria della convergenza afferma che essendo il numero delle fibre nervose periferiche somatiche e viscerali molto superiore rispetto alle cellule nervose della sostanza grigia del midollo spinale, numerose fibre agirebbero sullo stesso assone spino-talamico che verrebbe in tal modo stimolato da fibre provenienti da zone anche molto lontane tra loro.
La teoria della facilitazione sostiene l'esistenza di rapporti tra le fibre somatiche e viscerali. Ritiene che impulsi nocivi viscerali possano abbassare la soglia di attivazione delle fibre somatiche che provocherebbero quindi una percezione dolorosa nelle aree di loro competenza.
Il dolore idiopatico o psicogeno è un tipo di dolore riferito senza una causa evidente. Può essere riferito un dolore il cui livello di intensità non abbia corrispondente motivazione organica.
Il dolore urente è una sensazione dolorosa simile a quella provocata dal contatto con corpi roventi.
dolore nocicettivo basato primordialmente sull'irritazione dei sensori di dolore (nocicettori) e trasmissione degli impulsi (trasmissione di dolore) al sistema nervoso centrale
dolore neuropatico in seguito a lesioni del sistema nervoso periferico o del sistema nervoso centrale (p.es. dopo amputazione, paraplegia, infezioni da herpes, polineuropatia diabetica).
dolore funzionale in seguito a disturbi funzionali (ad esempio mal di schiena causato da impostura e movimenti abitudinali disfunzionali).Meccanismi psicosomatici e riflessivi vegetativi come:
Aumento di tono muscolare in situazioni di stress emotivoAlcuni fattori psicosociali possono amplificare e/o cronificare dei dolori. Sono da prendere in considerazione nella terapia del dolore.
Il dolore cronico presente nelle malattie degenerative, neurologiche, oncologiche, specie nelle fasi avanzate e terminali di malattia, assume caratteristiche di dolore GLOBALE, legato a motivazioni fisiche, psicologiche e sociali, come evidenziato nei documenti dell'Organizzazione Mondiale della Sanità (OMS).
Ogni individuo reagisce in maniera unica a un determinato stimolo doloroso, sulla base delle esperienze pregresse e su quella che viene definita la sua soglia del dolore, e ogni persona è in grado di valutare, secondo il suo parametro, quanto è forte il suo dolore e quindi è in grado di oggettivarlo tramite una misurazione.
Ogni individuo apprende il significato della parola dolore attraverso le esperienze correlate a una lesione durante i primi anni di vita. Essendo un'esperienza spiacevole, alla componente somatica del dolore si accompagna anche una carica emotiva. Il dolore pertanto è sempre soggettivo ed è importante che il paziente impari a misurare il suo dolore e a prenderne nota in un diario giornaliero.
Inoltre a seconda che la sua intensità sia lieve, moderata o severa, i farmaci che devono essere impiegati sono diversi.
Il dolore si misura attraverso l'impiego di scale ufficiali validate da studi clinici internazionali.
La scala VAS è una retta di 10 cm con due estremità che corrispondono a “nessun dolore” = 0 e il massimo possibile (oppure il massimo di cui si ha avuto esperienza) = 10. È uno strumento unidimensionale che quantifica ciò che il malato soggettivamente percepisce come dolore, oppure come sollievo. Al paziente verrà chiesto di segnare con una crocetta un punto tra le due linee; successivamente il clinico misurerà con un righello i millimetri che distanziano la X disegnata dal paziente dalla linea corrispondente a nessun dolore. Il dolore misurato tramite VAS viene espresso con un valore a 2 cifre (es 40, 60, 75, ecc.).
La scala verbale semplice VDS è unidimensionale e ripropone il susseguirsi di aggettivi che quantificano il dolore. Al paziente verrà chiesto di indicare quale tra gli aggettivi proposti caratterizza meglio il suo dolore: NESSUNO; MOLTO LIEVE; LIEVE; MODERATO FORTE; MOLTO FORTE.
La scala NRS si basa sull'utilizzo di una scala costituita da 11 gradi da 0 a 10, dove 0 corrisponde alla totale assenza di dolore e 10 rappresenta il peggior dolore immaginabile dal paziente. La valutazione del dolore viene effettuata chiedendo al paziente di assegnare un punteggio corrispondente al dolore provato.
La scala HFPRS è composta da disegni di faccine con diverse espressioni: da sorridente (che significa nessun dolore) fino al pianto disperato (che significa il peggior dolore possibile). È un sistema di valutazione che viene utilizzato nei bambini o nelle persone che hanno difficoltà espressive. Il bambino, o l'adulto, deve indicare quale espressione, in quel momento, rappresenta meglio la sua sensazione dolorosa.
La scala FLACC è utilizzata per la valutazione del dolore nei bambini tra i 2 mesi e i 7 anni d'età sulla base di cinque parametri: espressione facciale, gambe, attività, pianto, consolabilità. Il nome deriva dall'acronimo inglese dei cinque parametri (face, leg, activity, cry, consolability).Le scale non possono essere ufficialmente confrontate tra di loro, in quanto non ci sono evidenze scientifiche che ne dimostrino la corrispondenza. Proprio per questo motivo, negli ultimi tempi si sta cercando di utilizzare, almeno negli studi clinici, un'unica tipologia di scala che è la scala NRS. Questo permette agli studiosi di confrontare tra loro i risultati delle diverse ricerche per dare delle risposte cliniche valide ai malati di dolore.
È importante che il dolore venga misurato con regolarità anche per poter capire se la terapia antalgica impostata ha effetto.
L'Organizzazione Mondiale della Sanità ha proposto delle linee guida sul corretto approccio al dolore, inizialmente per quello di natura oncologica, poi allargate al dolore anche di natura non oncologica, che suggerivano una scala sequenziale di modalità terapeutica da adattare a ogni singolo paziente.
Questa scala, definita a tre gradini, prevedeva l'impiego di antinfiammatori per il trattamento del dolore lieve (equivalente a valori da 0 a 3 sulla scala NRS), oppioidi deboli per il trattamento del dolore moderato (equivalente a valori da >3 a 6 sulla scala NRS) e oppioidi forti per il trattamento del dolore severo (equivalente a valori da >6 a 10 sulla scala NRS).
Una revisione di queste linee guida, effettuata nel 1996, ribadiva alcuni punti fondamentali:
il trattamento deve essere individualizzato sulla base delle caratteristiche del paziente.A oltre 11 anni dalla diffusione di queste linee guida, l'approccio al dolore ha subito alcune rivisitazioni, dettate anche dalle maggiori conoscenze maturate in questi anni.
Prima di tutto, si è ribaltato l'ordine di priorità: il paziente è diventato il soggetto principale e qualsiasi scelta terapeutica deve essere concordata e condivisa. Per questo è molto importante che il malato di dolore sia correttamente informato su quelli che possono essere i vantaggi e gli svantaggi delle diverse classi terapeutiche, in modo tale da poter seguire con maggior cognizione quanto suggerito dal medico.
Inoltre, riguardo alla scala a 3 gradini; a seguito di numerose pubblicazioni scientifiche, è stato dimostrato che il miglior approccio terapeutico è quello definito a 2 gradini, che prevede l'impiego di antinfiammatori se il dolore è lieve e l'impiego di oppioidi forti - a basse dosi per il dolore lieve e a dosi più elevate se il dolore è severo - negli altri casi.
Alcuni studi hanno dimostrato che questo tipo di terapia permette di ottenere il controllo del dolore in tempi più brevi, riducendo i dosaggi complessivi e limitando gli effetti collaterali.
Il 15 marzo 2010 viene firmato l'atto normativo, pubblicato in Gazzetta Ufficiale il 19 marzo 2010, che sancisce il diritto per tutti i cittadini di essere curati per la malattia dolore (legge n. 38/2010 su cure palliative e terapia del dolore).
L'articolo 1 della legge n. 38/2010, esplicitando le finalità della Legge stessa, ribadisce quanto già sancito dalla Costituzione italiana e dichiara che la presente legge tutela il diritto del cittadino ad accedere alle cure palliative e alla terapia del dolore.
L'art. 32 della Costituzione Italiana sancisce infatti la tutela della salute come “diritto fondamentale dell'individuo e interesse della collettività”; e ad adottare precisi comportamenti finalizzati alla migliore tutela possibile della salute in termini di generalità e di globalità, atteso che il mantenimento costituisce oltre che diritto fondamentale per l'uomo, per i valori di cui lo stesso è portatore come persona, anche preminente interesse della collettività per l'impegno e il ruolo che l'uomo stesso è chiamato ad assolvere nel sociale per lo sviluppo e la crescita della società civile.
A.C.Guyton e J.E.Hall, Textbook of Medical Physiology, 11th edition, 2006, Elsevier.
Pschyrembel: Klinisches Wörterbuch; ISBN 3-11-018171-1; 2004 de Gruyter, Walter, GmbH & Co., Berlin.
Dr Raoul Relouzat e Jean-Pierre Thiollet, Combattre la douleur, Paris, Anagramme, 2002. ISBN 2-914571-16-X
 Dolore, su thes.bncf.firenze.sbn.it, Biblioteca Nazionale Centrale di Firenze. 

Dolores Cassinelli, nata Elvere Dolores Cassinelli (Chicago, 4 luglio 1888 – New Brunswick, 26 aprile 1984), è stata un'attrice statunitense. Era soprannominata The Cameo Girl of the Movies.
Dal 1911 al 1925, anno in cui si ritirò dagli schermi, girò settanta film. Debuttò in una pellicola dell'Essanay, Two Men and a Girl dove aveva come partner Francis X. Bushman. Con l'attore girò anche altri film, tra cui Bill Bumper's Bargain, trasposizione cinematografica del Faust di Goethe, dove lei interpretava Margherita e Bushman era Mefistofele.
Morì nel 1984, a quasi 96 anni di età a New Brunswick per arresto cardiopolmonare. Venne sepolta all'Holy Redeemer Cemetery di South Planfield nel New Jersey.
La filmografia - basata su IMDb - è completa. Quando manca il nome del regista, questo non viene riportato nei titoli

Domenica, Port-en-Bessin (Dimanche, Port-en-Bessin) è un dipinto a olio su tela (65x81 cm) realizzato nel 1888 dal pittore francese Georges-Pierre Seurat. È conservato nel Museo Kröller-Müller.
Seurat aveva l'abitudine di recarsi lungo le coste perché pensava ci si dovesse allontanare dai luoghi chiusi ed un'estate dipinse il quadro esposto al museo Port en Bessin; 

Domenico Barduzzi (Brisighella, 5 agosto 1847 – Siena, 27 febbraio 1929) è stato un dermatologo e idrologo italiano, studioso di problemi inerenti alla sifilide e alla sua cura.
È considerato un innovatore nel campo della dermatologia associata alla venereologia, in particolar modo nello studio della dermosifilopatia. Inoltre si è distinto nel campo della idrologia, della medicina sociale, della storia della medicina e anche in qualità di politico a livello universitario.
Fu uno dei promotori della costituzione di una società italiana di dermatologia e sifilografia, di cui divenne segretario.
Domenico Barduzzi nasce a Brisighella il 5 agosto 1847 da Carlo Barduzzi, agrimensore, e da Angela Tani, casalinga. Intraprende i primi studi nel paese natale, fino al 1863, quando sostiene e supera l'esame di ammissione al Regio Liceo Torricelli di Faenza, per poi concludere l'anno scolastico 1867-1868 al Liceo Dante di Firenze.Consegue la laurea in Medicina nel 1872 a Pisa, a cui aggiunge il Diploma di libero esercizio ottenuto nel 1874 a Firenze e nel 1882 la Libera Docenza in Dermatologia presso l'Università di Modena grazie ai suoi studi di dermatologia sotto la guida di Augusto Michelacci. Nel 1883 ottiene l'incarico di professore straordinario di Dermosifilopatia nell'Università di Pisa e nell'anno successivo partecipa al concorso per la stessa cattedra e si classifica terzo, mentre vincitore fu Celso Pellizzari, già professore straordinario a Siena. Dopo il trasferimento di Pellizzari, a Barduzzi viene offerto inizialmente il posto vacante a Siena, che lui però rifiuta, e nel 1886 supera il concorso per la cattedra di clinica dermosifilopatica all'Università degli Studi di Siena nella quale diventa preside della Facoltà di Medicina e Chirurgia nel 1901. Rettore ad anni alterni tra il 1898 e il 1912, mantiene il posto di professore fino al 1922. Riceve, tra le altre, alte onorificenze quali la nomina a Cavaliere dell'Ordine della Corona d'Italia nel 1891 e la nomina a Grand'Ufficiale della Corona d'Italia nel 1922, e si dedica allo studio dell'idrologia, collaborando a riviste e giornali specialistici e assumendo numerosi uffici e incarichi tra i quali la direzione delle Terme di San Giuliano nel 1885, e alla ricerca nella storia della medicina, in particolar modo concentrandosi su figure della medicina italiana come Gentile da Foligno e Fabrici d'Acquapendente, entrambe nel 1919.
Dopo aver vinto il concorso per la cattedra nell'Università degli Studi di Siena, non avendo la possibilità di conciliare la vita familiare con l'attività di libero professionista a Pisa, si trasferisce a Siena solo nel 1890, quando viene nominato professore ordinario. Tuttavia questo non gli impedisce di trovare a Siena un ambiente favorevole integrandosi rapidamente nell'ambiente universitario e cittadino. Infatti diventa nel 1887 Socio ordinario dell'Accademia dei Fisiocritici, fino ad esserne eletto presidente dal 1893 al 1896 e anche dal 1908 fino alla morte. Nel 1892 viene eletto Consigliere del Comune di Siena, carica che mantiene fino al 1908.
Oltre che come docente, si distingue anche come amministratore e difensore dell'Università degli Studi di Siena nel periodo post-unitario, caratterizzato da un clima di grande incertezza per l'istruzione superiore e per l'Università, parlando delle disposizioni parlamentari come:  Su questa linea fonda nel 1894 l'Unione universitaria che dirige per cinque anni, rivista alla quale collaborano professori provenienti da tutta la penisola, tra cui Cesare Lombroso, Enrico Morselli e Vittorio Emanuele Orlando, nella quale si propone di:  Il periodico si amplia rapidamente fino a dare vita nel 1902 ad una rivista di livello nazionale, l'Università italiana, pubblicata a Bologna e diretta dallo stesso Barduzzi e da Raffaele Guerrieri. Tra gli altri successi che ottiene da Rettore dell'Università degli Studi di Siena conia l'attuale sigillo storico della stessa università, sigillo che viene approvato dalla Consulta araldica il 4 gennaio 1896.
Barduzzi ufficialmente entra nel campo della dermatologia nel 1883 con la nomina a professore incaricato avendo già mostrato il suo talento per la materia alcuni anni prima nel biennio di studi di perfezionamento e di pratica nella disciplina per conseguire il diploma di Libera docenza. Titolo che gli consente l'esercizio della professione sotto la guida di Augusto Michelacci, professore di dermatologia, e di Pietro Pellizzari, in quanto professore di venereologia.I primi studi del Barduzzi sono incentrati soprattutto sulla sifilide e in particolar modo sui problemi di terapia della stessa. Tali studi sono influenzati anche dall'attività scientifica di Pietro Pellizzari, il quale aveva condotto esperimenti su tre soggetti volontari (allora non era proibito in Toscana sottoporre soprattutto i condannati a morte ad esperimenti di natura scientifica) al fine di verificare se la sifilide potesse essere trasmessa per via ematica. Barduzzi, nonostante l'iniziale fascino di questa teoria che affronta con entusiasmo, comprende che il modo più efficace per fermare la diffusione della sifilide è soprattutto la cura della profilassi e la necessità di affrontare il problema dal punto di vista sociale, non esistendo allora una valida terapia. Inoltre Barduzzi si convince che per difendere la popolazione dal contagio dilagante della sifilide i dermatovenereologi si sarebbero dovuti unire in una associazione, che nasce nel 1885 a Perugia: Barduzzi entra nel comitato direttivo in qualità di segretario, dopo essere stato uno dei promotori dello statuto.È il promotore in Italia dell'utilizzo del salvarsan, il preparato arsenicale brevettato da Paul Ehrlich per la cura della sifilide, intuendo l'importanza di creare un protocollo preciso per la sperimentazione del farmaco e anticipando le attuali sperimentazioni pluricentriche. Tra i suoi allievi si distinguono Vittorio Mibelli e Pio Colombini; il primo raggiunge grande fama anche fuori dei confini nazionali grazie alla descrizione di due nuove malattie cutanee, cioè l'angiocheratoma e la porocheratosi di Mibelli, mentre il secondo diviene professore a Sassari e a Modena ma non riesce a continuare l'opera del maestro.
Poco più che trentenne, nel 1881, Barduzzi comincia la sua esperienza da idrologo con la direzione delle Terme di Castrocaro, in provincia di Forlì, per poi ottenere provvisoriamente nel 1885 il posto vacante di direttore sanitario delle Terme di San Giuliano in provincia di Pisa, posto che poi ottiene definitivamente l'anno successivo e che non lascia più fino al termine della sua carriera. Nello stesso anno è, insieme a Scipione Vinaj, Pietro Grocco, Luigi Pagliani e Luigi Burgonzio, fondatore e promotore dell'Associazione Medica Italiana di Idrologia e Climatologia. Diventa rapidamente una delle figure di spicco dell'idrologia e della climatologia italiana tra il XIX e il XX secolo, tanto che viene nominato, tra le numerose cariche e uffici che ricopre, delegato dell'Associazione Italiana di Idrologia e Climatologia al Congresso Internazionale di Bruxelles nel 1897, presidente del IX Congresso Nazionale di Idrologia e Climatologia di San Remo nel 1908 e nel 1910 del X Congresso Nazionale di Idrologia, Climatologia e Terapia Fisica di Salò durante il quale richiama l'attenzione della platea di studiosi sulla diffusione delle acque artificialmente mineralizzate. Le sue ricerche idrologiche scardinano l'empirismo della vecchia ed obsoleta terapia secondo cui le virtù benefiche di un'acqua minerale erano direttamente proporzionali alla elevata presenza di residuo fisso e dimostra come invece sia fondamentale la sua composizione chimica, considerando i suoi elementi acidi, basici e tutti quei fenomeni che hanno poco o nulla a che fare con la mineralizzazione complessiva. Barduzzi verifica come alla base delle virtù benefiche delle acque delle Terme di San Giuliano ci sia la presenza di una considerevole radioattività, che era già stata riscontrata dal fisico italiano Angelo Battelli e confermata nel 1908 anche da Marie Curie. Virtù benefiche riscontrabili soprattutto in caso di eczemi, psoriasi, neurodermite, in alcune varietà di acne e prurigo nodularis e specialmente nelle ulcere varicose.Il Barduzzi sostiene con vigore in tutti i suoi interventi la priorità di rinnovamento degli studi idrologici attraverso la lotta all'empirismo balneoterapico e il rigoroso studio chimico-fisico e clinico delle sorgenti d'acqua; inoltre ritiene necessario vigilare con specifiche norme i bacini idrici con l'imposizione di frequenti analisi chimiche e batteriologiche. Secondo lo stesso Barduzzi infatti il modello legislativo da seguire è quello francese che, già da tempo, aveva regolamentato con leggi e norme specifiche il sistema delle risorse idriche. Si occupa del trattamento crenoterapico delle malattie cutanee, non trascurando però altri metodi di cura collegati alla crenoterapia come l'idroterapia, la fisioterapia, la fototerapia e l'elettroterapia. Ritiene inoltre fondamentale curare l'approvvigionamento d'acqua e in particolar modo si occupa del caso di Siena, nel quale il sistema idrico poteva fornire 38 litri di acqua al giorno a persona, ben pochi rispetto al minimo allora fissato di 150 litri a persona, ritenendo fondamentale seguire l'idea di Rudolf Virchow, che riteneva un consistente approvvigionamento idrico fondamentale per lo sviluppo economico di una città.
Sono sostanzialmente tre i momenti cruciali della vita del Barduzzi come storico della medicina: l'istituzione della Società Italiana di Storia della Medicina nel 1907, la fondazione della Rivista di Storia Critica di Scienze Mediche e Naturali in quanto organo ufficiale della società stessa e l'istituzione della Cattedra di Storia della Medicina a Siena nel 1922. È autore di numerosissime pubblicazioni su personaggi della storia della medicina italiana ed europea, tra i quali vi sono Andrea Vesalio, Galileo Galilei, Leonardo da Vinci, Evangelista Torricelli, Vincenzo Chiarugi, Francesco Puccinotti e molti altri; inoltre si dedica con passione anche alla raccolta di notizie sull'Università di Siena, sforzo che gli richiede circa dodici anni per essere ultimato a causa della grandi difficoltà incontrate nel reperimento dei documenti necessari. Le sue pubblicazioni più importanti al riguardo sono: Cenni storici sull'Università di Siena (1900), Documenti per la storia dell'Università di Siena (1900), Di alcune vicende storiche moderne dello studio senese (1902), Cenni storici sull'origine dell'Università di Siena (1910), Brevi notizie sulla R. Università di Siena (1912).
Attraverso questi e svariati altri lavori diventa in Italia l'apripista per uno studio metodico, preciso e razionale della storia della medicina, che abbandona gli aneddoti e la retorica per diventare una vera e propria scienza e quindi di fondamentale importanza nello studio accademico. Infatti lui stesso sostiene quanto sia indispensabile a tutti i medici una chiara conoscenza della storia delle dottrine scientifiche mediche, in quanto fondamentale per comprendere il valore oggettivo di ogni nuova scoperta scientifica e, sempre a tal proposito, afferma in un suo scritto del 1899:  Inoltre nell'anno accademico 1912-1913, su iniziativa della Facoltà di Medicina e Chirurgia di Siena e con l'approvazione del Consiglio Superiore della Pubblica Istruzione, inizia il suo insegnamento di storia della medicina presso l'Università di Siena, allora chiamato corso libero di Storia Critica delle Scienze Mediche. Il corso viene inizialmente classificato di 3ª categoria, cioè come corso complementare da tenersi a titolo gratuito e viene confermato di anno in anno fino al 1922, quando Barduzzi è costretto a lasciare l'insegnamento per sopraggiunti limiti d'età. È autore anche di due Manuali di Storia della Medicina: il primo nel 1923, dalle origini fino a tutto il secolo XVII, e il secondo nel 1927, dal secolo XVIII ad oggi.
L'attività di termalista di Barduzzi, oltre che essere il punto di partenza per la sua carriera di idrologo, diventa anche il momento in cui egli si affaccia alla medicina dal punto di vista sociale, dedicandosi in particolar modo alla cura della profilassi, già ritenuta di grande importanza nella prevenzione della sifilide, e dell'igiene, pratiche che riterrà fondamentali anche nella lotta contro la tubercolosi. È lui infatti da presidente dell'Accademia dei Fisiocritici ad istituire per primo in Italia un comitato permanente per la lotta contro la tubercolosi nel novembre del 1898 e, a proposito dell'importanza dell'educazione all'igiene, dice: È uno dei primi inoltre ad individuare ed analizzare le cause sociali e gli effetti patologici dell'alcolismo, piaga della classe operaia del primo Novecento, anche se l'alcool allora veniva considerato da molti addirittura necessario alla nutrizione di un uomo dedito a lavori pesanti. A proposito afferma:Riguardo al disegno di legge sull'assistenza agli esposti (bambini nati da un'unione illegittima e quindi abbandonati dai genitori) e all'infanzia abbandonata denuncia, nel 1908 al Congresso Dermatologico ed ai Fisiocritici, il degrado, l'incuria e la stessa incapacità delle relative istituzioni di gestire la situazione stessa. La totale mancanza di norme igieniche e profilattiche, l'assenza di una direzione sanitaria, la noncuranza nel far rispettare le leggi e le disposizioni più elementari sono il quadro desolante che il Barduzzi descrive sulla base dei dati della Commissione d'inchiesta. Si leva inoltre contro il pregiudizio sulla sifilide, comprendendo che il mistero su di essa impediva di fornire dati certi e quindi di combatterla al meglio, e propone maggiori controlli di prevenzione sulla salute delle nutrici e la stesura di precisi rapporti statistici riguardo l'infanzia. Nonostante le pressioni esercitate, tutte le questioni sollevate dal medico brisighellese vengono assolutamente trascurate nel progetto di legge, dimostrandosi un testo redatto da burocrati senza alcuna competenza medica specifica.
Viene ritratto in un bassorilievo eseguito dallo scultore senese Emilio Gallori nel 1915, del quale il calco originale è custodito nel Museo dell'Università di Siena, mentre riproduzioni in bronzo sono presenti nell'aula magna dell'Accademia dei Fisiocritici, in una lapide a ricordo della sua abitazione a Siena in via S.Martino e sulla sua tomba nel cimitero di Brisighella.
Dell'uso del fosforo di zinco in alcune dermatosi croniche, Milano, Vallardi, 1874.
Della vaccinazione e della rivaccinazione obbligatoria, Giorn. Italiano Malattie Veneree e della Pelle, XI, aprile, Milano, 1876.
Sulla virulenza del bubbone venereo, Boll. della Sez. dei Cultori delle Scienze Mediche, V, 120, Siena, 1887
Dell'efficacia dello ioduro di potassio nella terapia della psoriasi diffusa, Milano, Vallardi, 1888.
Sulla profilassi pubblica della sifilide in rapporto con la prostituzione, Firenze, Niccolai, 1889.
Sull'indisciplina delle nostre università, L'Unione Università, II, 300, Siena, 1895.
La legislazione universitaria italiana e proposte di riforma, L'Unione Universitaria, II, 371, Siena, 1895.
Sul valore dell'alcool nella nutrizione degli operai, Bene Sociale, Perugia, 1901.
Le acque minerali e le correzioni che si fanno in esse, Perugia, Unione Cooperativa, 1901.
Per l'insegnamento della Storia della Medicina, L'Università Italiana, I, 45, Bologna, 1902
Etat moleculaire et unique et radioactivitè des eaux minerales, Atti Congresso Fisioterapico, Roma, Nazionale, 1907.
Della necessità di ripristinare nelle Università lo studio della storia critica della medicina, Faenza, Del Pozzo, 1911
La tavola anatomica e di codici marciani, Riv. Storia Critica della Medicina, Faenza, 1911
Le prime vaiolizzazioni in Italia, Riv. Storia Critica delle Scienze Med. e Nat., Grottaferrata, 1912.
Le medichesse nell'epigrafia romana antica, Riv. Storia Critica delle Scienze Med. e Nat., II, 87, Grottaferrata, 1913.
I libri di preparazioni anatomiche del dottor. Antonio Maria Vasalva, Riv. Storia Critica delle Scienze Med. e Nat., II, 355, Grottaferrata, 1914.
La medicina nell'antica Roma nei poeti satirici latini, Riv. Storia Critica delle Scienze Med. e Nat., III, 55, Siena, 1919.
Gentile da Foligno allo studio senese, Riv. Storia Critica delle Scienze Med. e Nat., Siena, 1919.
Per un necessario provvedimento legislativo sanitario, Avvenire Sanitario, Milano, 1927.
Lucio Andreassi, et al., Domenico Barduzzi. Memorie n.3, Siena, Accademia delle Scienze di Siena detta dei Fisiocritici, 1987. ISBN non esistente
 Mario Crespi, "Domenico Barduzzi", in Dizionario Biografico degli Italiani, Volume 6 (1964), su treccani.it.
(EN) Domenico Barduzzi su Himetop, The History of Medicine Topographical Database, su himetop.wikidot.com.
Domingo Alberto Tarasconi, a volte riportato anche come Tarascone, (Buenos Aires, 20 dicembre 1903 – 3 luglio 1991), è stato un calciatore argentino, di ruolo attaccante.
Soprannominato Tarasca, è considerato uno dei migliori calciatori della storia del Boca Juniors, squadra in cui militò per undici stagioni e con cui vinse cinque campionati e quattro volte il titolo di capocannoniere. Vinse inoltre un altro titolo di capocannoniere con il General San Martín.Con la Selección vinse il Campeonato Sudamericano de Football nel 1925 e nel 1929. Inoltre fu capocannoniere ai giochi olimpici di Amsterdam 1928.
Attaccante potente, dotato di una corsa notevole e di un fiuto del gol affinato, era temuto dalle difese avversarie per la pericolosità e la regolarità con cui andava al tiro.
Cresciuto nelle giovanili dell'Atlanta, dove giocò fino al 1921, veniva impiegato come ala destra.L'anno seguente passò al Boca Juniors e non trovò un posto da titolare sulla fascia destra, perché già occupato da Pedro Calomino. Costretto così a cambiare ruolo, provò a fermarsi nel centro dell'area e questa fu la decisione più azzeccata della sua carriera: da quel momento si trasformò in un inarrestabile goleador.Con il Boca, in undici stagioni, disputò 236 partite ufficiali ed è il quarto realizzatore di sempre con 193 reti dopo Martín Palermo (228), Roberto Cherro (221) e Francisco Varallo (194). Considerando solamente il campionato è il secondo miglior realizzatore di sempre con 187 reti in 224 partite, preceduto solo da Roberto Cherro.
Insieme a Calomino e Garasini prima, e Cherro e Varallo poi, diede vita a degli attacchi molto prolifici. Domingo Tarasconi e Roberto Cherro contraddistinsero un'intera generazione di tifosi e futuri giocatori, come Charro Moreno, il quale dichiarò di essere stato un ammiratore di entrambi.Nel 1930 fu protagonista, insieme ai suoi compagni, di un'annata straordinaria. In 35 partite giocate ottennero 29 vittorie, 3 pareggi e 3 sconfitte. Un bottino impreziosito dai 113 gol segnati (3,23 a partita).L'8 maggio 1927 nella partita di campionato Boca Juniors-Banfield 6-0 Tarasconi mise a segno 5 reti. Al 77' la partita fu sospesa dall'arbitro su richiesta del capitano del Banfield. Sempre in campionato si distinse per altre tre quadruplette e 14 triplette. Vinse la classifica marcatori con il Boca nel 1922 (11 reti), 1923 (40 reti), 1924 (16 reti) e 1927 (32 reti).Nel 1929 subì un infortunio al ginocchio che lo costrinse ad operarsi e lo tenne lontano dai campi per quasi tutta la stagione.Con il Boca vinse cinque campionati (1923, 1924, 1926, 1930 e 1931), due Cope Ibarguren, una Copa Estímulo, una Copa de Competencia Jockey Club e una Copa de Honor Cousenier. Curiosamente Tarasconi e il Boca furono gli ultimi campioni dell'epoca amatoriale (1930) e i primi campioni dell'era professionista (1931).
Dopo aver lasciato il Boca nel 1932, giocò nel 1933 con il Newell's Old Boys facendo solo due apparizioni in campionato.
Nel 1934 vestì la maglia del General San Martin con la quale diventò capocannoniere con 16 reti nell'ultimo campionato dell'era amatoriale.Si ritirò dal calcio giocato nel 1936 disputanto 8 partite con l'Argentinos Juniors.
Con la nazionale argentina collezionò in totale 24 presenze e 18 gol; fece il suo debutto internazionale nel 1922. Prese parte a quattro edizioni del Campeonato Sudamericano de Football. In due occasioni la squadra vinse il torneo, nelle altre due terminò al secondo posto del girone.Partecipò al suo primo Campeonato nel 1924, senza brillare: giocò due partite senza entrare nel tabellino dei marcatori e la Selección dovette accontentarsi del secondo posto. Fu incluso anche nelle selezioni delle edizioni del 1925 e del 1926, rispettivamente classificatesi prima e seconda, realizzando una rete in entrambe le occasioni.
Ebbe la sua consacrazione ai giochi olimpici del 1928, nel cui torneo dominò la classifica dei cannonieri con 11 reti.Nella prima gara, agli ottavi di finale, l'Argentina incontrò gli Stati Uniti e Tarasconi si mise subito in mostra segnando quattro delle undici reti realizzate per il risultato conclusivo di 11-2. Ai quarti la stessa sorte toccò al Belgio: altri quattro gol firmati Tarasconi decretarono il punteggio di 6-3 per l'albiceleste. La semifinale fu un'altra partita senza storia: Argentina-Egitto 6-0 con altre tre reti. Nelle finali contro l'Uruguay Tarasconi non si fece trovare pronto e mancò per l'unica volta il tabellino dei marcatori, cosa che fu fatale per la sua squadra che dovette arrendersi e accontentarsi della medaglia d'argento.Vinse il Campeonato Sudamericano de Football anche nel 1929, senza mai scendere in campo.Nel marzo 1934 venne inserito dal ct Pascucci nella preselezione per il campionato mondiale, senza però essere riconfermato.
CC: Copa CampeonatoCE: Copa EstímuloCI: Copa IbargurenCH: Copa de Honor CousenierCOM: Copa de CompetenciaCP: Campeonato PorteñoCR: Campionato regionalePD: Primera División
